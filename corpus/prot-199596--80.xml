<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--80</head>
          <docDate when="1995-01-01">1995-01-01</docDate>
        </div>
      </front>
      <body>
        <div>
          <note xml:id="i-9336d2984aeeacd7-0">
            18.00 - 19.43
          </note>
          <note xml:id="i-ab3319b4b537fbfa-0">
            Det justerade protokollet beräknas utkomma om 3 veckor
          </note>
          <note xml:id="i-b7b0afc88e360f28-0"/>
          <note xml:id="i-8f0779ff50aa9cea-0">
            Protokoll
          </note>
          <note xml:id="i-eab664332a218918-0">
            1995/96:80
          </note>
          <note xml:id="i-0768b208a1b6f51f-0">
            -----------------------------------------------------------
          </note>
          <note xml:id="i-3c4473a48c6971b9-0">
            1 § Till minne av Förintelsen
          </note>
          <note xml:id="i-de858daec75a584c-0">
            Anf. 1 TALMANNEN
          </note>
          <note xml:id="i-f171b8b5592dd9dd-0">
            Ärade kammarledamöter! I dag högtidlighålls minnet av Förintelsen
            inom judiska församlingar över hela världen. I många synagogor
            kommer sex ljus att tändas - ett ljus för varje miljon judar som
            under denna mörka tid i mänsklighetens historia berövades rätten
            att leva.
          </note>
          <note xml:id="i-8da25b1b43917fee-0">
            Den 27:e dagen i den hebreiska månaden Nissan, som i år infaller
            den 16 april, är Holocaust Memorial
          </note>
          <note xml:id="i-3ea01690a911faa8-0">
            Day. Denna dag utvaldes ursprungligen till minne av upproret
            i Warszawa-gettot.
          </note>
          <note xml:id="i-49a66e944d167ec7-0">
            Ärade kammarledamöter! Det är nu mer än ett halvt sekel sedan
            de ofattbara grymheterna under
          </note>
          <note xml:id="i-c1cccf565d0e66be-0">
            Förintelsen avslöjades för världens ögon. Drygt 50 år har förflutit,
            men tiden får inte fördunkla våra minnen.
          </note>
          <note xml:id="i-768ee2669bca007c-0">
            Vi måste minnas. Vetskapen om vad som då hände ger oss styrka
            i dag - styrka i kampen för alla människors lika värde och rätt
            till ett liv i frihet och trygghet.
          </note>
          <note xml:id="i-69331d82aa788ce5-0">
            Vi behöver denna kraft i kampen mot rasism och främlingsfientlighet
            också i våra dagar i vårt eget land. Vi behöver denna kraft när
            våldet skördar nya offer och så länge ofrihet råder någonstans.
            Vi behöver denna kraft för att icke förtröttas i vår kamp för
            en bättre värld.
          </note>
          <note xml:id="i-0dcdfbec4419ea64-0">
            Det är med sorg och bestörtning vi nu ser hur fredsprocessen
            som ingivit oss alla hopp inför framtiden saboteras. Vi fördömer
            de våldshandlingar som drabbat också civila blint och skoningslöst.
            Vi uppmanar alla parter att återuppta ansträngningarna att finna
            fredliga lösningar på de konflikter som så länge plågat människorna
            i Mellanöstern - och i omvärlden.
          </note>
          <note xml:id="i-33cc0c4bdfa110d8-0">
            Med stor beslutsamhet kommer vi att stödja de krafter som verkar
            för fred, frihet och varaktig säkerhet.
          </note>
          <note xml:id="i-f48d0fc0daca04f0-0">
            Att ständigt försvara respekten för de mänskliga rättigheterna
            och alla människors lika värde är vårt åtagande, till minne av
            Förintelsens offer och inför vår och våra barns framtid.
          </note>
          <note xml:id="i-24155209111e6ddb-0">
            Vi samlar våra tankar i en stund av tystnad och stillhet för
            att hedra offren för våldet och för att uttrycka vår enträgna
            uppmaning till alla att öka ansträngningarna att finna fred och
            försoning.
          </note>
          <note xml:id="i-8e3fc0a72608c1bf-0">
            Välkomsthälsning
          </note>
          <note xml:id="i-d99b15d27907653e-0">
            Anf. 2 TALMANNEN
          </note>
          <note xml:id="i-f1cdd5345f7e9a1f-0">
            Ärade ledamöter! Sveriges riksdag har i dag besök av en delegation
            från den polska sejmen under ledning av dess talman. Vi hälsar
            talman Jósef Zych och hans delegation varmt välkomna till riksdagen.
          </note>
          <note xml:id="i-b2a0054a77c26d13-0">
            (Applåder)
          </note>
          <note xml:id="i-c58ed9698434fa0b-0">
            2 § Remissdebatt
          </note>
          <note xml:id="i-78e41c5c4abe1d4c-0">
            Föredrogs
          </note>
          <note xml:id="i-25a6af43f1e88e3a-0">
            Proposition 1995/96:150 Ekonomisk vårproposition med förslag
            till riktlinjer för den ekonomiska politiken, utgiftstak, ändrade
            anslag för budgetåret
          </note>
          <note xml:id="i-971691a3880b1a29-0">
            1995/96, m.m.
          </note>
          <note xml:id="i-67370949d1d24914-0">
            Anf. 3 BO LUNDGREN (m)
          </note>
          <note xml:id="i-8e139189292f6b8a-0">
            Fru talman! Den som inte tillåts försörja sig själv är inte fri.
          </note>
          <note xml:id="i-c0f4407958da6657-0">
            Över en miljon människor i Sverige är utan arbete.
          </note>
          <note xml:id="i-da0cf0fd19c2e748-0">
            De som drabbas får ekonomiska svårigheter. Ofta uppkommer också
            sociala problem och en bristande självkänsla. Men arbetslösheten
            drabbar inte bara de arbetslösa. Den urholkar välståndet för oss
            alla. Produktionen blir lägre, och behovet av ekonomiskt stöd
            till de arbetslösa är stort. Skatterna stiger och ännu fler kan
            inte leva på sin lön.
          </note>
          <note xml:id="i-ab58d60b1ddfffd9-0">
            Jag undrar om vi egentligen har klart för oss vad var och en
            tvingas avstå ifrån till följd av arbetslösheten. Det handlar
            om ett belopp på inte mindre än
          </note>
          <note xml:id="i-7651efed90eebca7-0">
            25 000 kr per hushåll i genomsnitt - lågt räknat.
          </note>
          <note xml:id="i-96900f0e02a5de4e-0">
            Detta är resultatet av en politik som från slutet av
          </note>
          <note xml:id="i-00ac71677982b941-0">
            1960-talet kvävt tillväxtkraften och försämrat förutsättningarna
            för nya jobb. Vi har i dag inte fler arbetstillfällen i den privata
            sektorn än för drygt 40 år sedan.
          </note>
          <note xml:id="i-f35d12d7d5f62b54-0">
            Det är i huvuddrag samma politik som Socialdemokraterna nu har
            återvänt till - ökade offentliga utgifter, höjda skatter och mera
            regleringar. Men den politik som förde Sverige in i krisen kan
            inte vara dess lösning. Hur skall en politik som gjort att
          </note>
          <note xml:id="i-80e4fdb153031a8d-0">
            480 000 jobb försvunnit i den privata sektorn sedan
          </note>
          <note xml:id="i-2fa9ecd175329539-0">
            1970 kunna åstadkomma en halv miljon nya under de närmaste fem
            åren?
          </note>
          <note xml:id="i-bac009884f20190b-0">
            Regeringens bedömning i propositionen av den ekonomiska utvecklingen
            1996 förefaller vara alltför optimistisk. Den bygger på överdriven
            förväntan när det gäller exporten och den privata konsumtionen.
          </note>
          <note xml:id="i-a71fa751390acc08-0">
            Prognosen för kommande år bygger fortfarande på att hushållssparandet
            skall minska. Det är också synnerligen osäkert.
          </note>
          <note xml:id="i-077e08d8ca371f97-0">
            En sämre ekonomisk utveckling än den regeringen förutser för
            1996 innebär i sin tur att de ytterligare åtgärder som föreslås
            för att sanera de offentliga finanserna blir otillräckliga. Erik
            Åsbrink har i dag tvingats medge att uppgifterna om sammanlagt
            22
          </note>
          <note xml:id="i-e3c3af05d7150cef-0">
            miljarder kronor i budgetförstärkningar är fel. De uppgår som
            mest till drygt 12 miljarder kronor 1998
          </note>
          <note xml:id="i-bfea29403f73d3cd-0">
            med en varaktig effekt på 8 miljarder kronor.
          </note>
          <note xml:id="i-d2e8f799bf8c6ffa-0">
            Det som präglar vårpropositionen och som ger grund för den allvarligaste
            kritiken är emellertid den totala avsaknaden av analys och strategi
            för att åstadkomma högre tillväxt och för att eliminera massarbetslösheten.
            I denna del har den nye finansministern inget att erbjuda utöver
            den tomma retorik som han ärvt av sin företrädare.
          </note>
          <note xml:id="i-e1a3b3bb8c897bbf-0">
            Den starka uppgång i antalet nya arbetstillfällen som inleddes
            på hösten 1993 har nu brutits. Varslen ökar åter, fler blir utan
            jobb. Regeringens egen bedömning är att den totala arbetslösheten
            - exklusive förtidspensionerade och vissa andra grupper - fortfarande
            skall uppgå till nästan 10 % vid sekelskiftet.
          </note>
          <note xml:id="i-3175aac28f8dd254-0">
            Och i denna prognos ligger - det medger regeringen -
          </note>
          <note xml:id="i-6565bb5c3289d50b-0">
            att 130 000 människor flyttas ur statistiken över antalet arbetslösa.
            I realiteten förutser regeringen således en total arbetslöshet
            på uppemot 13 % år 2000.
          </note>
          <note xml:id="i-eb19a0f7dbce87aa-0">
            Utöver dessa bokföringstekniska övningar i arbetsmarknadspolitiken
            fortsätter regeringen den återreglerings- och skattehöjarpolitik
            som inleddes hösten
          </note>
          <note xml:id="i-494328434d182252-0">
            1994. Flertalet förslag i vårpropositionen kommer att försvaga
            tillväxtkraften ytterligare.
          </note>
          <note xml:id="i-d664f1be3cbdd8cf-0">
            Skatterna på arbete och energi höjs. Till detta kommer de ännu
            oredovisade kostnaderna för den avveckling av kärnkraftsindustrin
            som regeringen avser påbörja. Dessutom ligger tidigare återställare
            och skattehöjningar på ungefär 80 miljarder kronor fast. Forskningsresurserna
            urholkas, och den överreklamerade utbildningssatsningen innebär
            att man gör arbetsmarknadspolitik och regionalpolitik av utbildningen.
            Kraven på högre kvalitet eftersätts.
          </note>
          <note xml:id="i-b084a860b91d03d4-0">
            Grunden för högre tillväxt och tillräckligt många nya jobb är
            att företagandets villkor förbättras. Utan företagare blir det
            inga företag och utan företag blir det inte heller några nya jobb.
            I ord instämmer visserligen regeringen men i handling gör man
            tvärtom.
          </note>
          <note xml:id="i-5aa3f87abfc26b4b-0">
            Sverige har fått en finansminister som inte gillar att förbättra
            företagandets villkor. Hur skall då småföretagarna kunna bli vår
            tids hjältar?
          </note>
          <note xml:id="i-b7f198ca37f6fbf8-0">
            Sverige behöver en ny politik med de omprövningar som Socialdemokraterna
            inte är förmögna till.
          </note>
          <note xml:id="i-c503384b7a7dc367-0">
            De kraftiga skattehöjningarna på arbete och investeringar måste
            undanröjas. Det gäller de höjda egenavgifterna och den nya löneskatten,
            och det gäller den dubbla skatt på det egna kapitalet i företagen
            som är grunden för varje nytt jobb.
          </note>
          <note xml:id="i-f02a43480a0a40e0-0">
            Dessutom måste hindren för en expansion av den privata tjänstesektorn
            rivas. Arbetsrätten måste moderniseras och reformeras så att den
            inte hindrar nya jobb från att växa fram. Dessutom krävs en omfattande
            satsning på breddad och höjd kunskap och kompetens. Då kan högre
            tillväxt och sjunkande arbetslöshet kombineras med en god reallöneutveckling.
          </note>
          <note xml:id="i-9fa3167e7684e29d-0">
            Fru talman! Vi politiker kan inte skapa nya jobb -
          </note>
          <note xml:id="i-008ed49424562359-0">
            vi kan heller inte skapa välstånd. Vår nog så viktiga uppgift
            är att riva hinder och skapa goda förutsättningar för arbete och
            företagande. Då kan massarbetslösheten elimineras och hushållens
            ekonomi åter stärkas.
          </note>
          <note xml:id="i-b2a0054a77c26d13-1">
            (Applåder)
          </note>
          <note xml:id="i-8544bb90f1cb6332-0">
            Anf. 4 PER-OLA ERIKSSON (c)
          </note>
          <note xml:id="i-fd48033846b3c930-0">
            Fru talman! Centerpartiet är ett självständigt, ansvarskännande
            och samarbetsinriktat parti. Genom överenskommelsen med regeringen
            om vårens ekonomisk-politiska proposition fullföljer vi arbetet
            för att få ordning och reda i statens finanser. Finanserna skall
            vara i balans 1988. Det är en investering för framtiden! Nu lägger
            vi en god grund.
          </note>
          <note xml:id="i-d64969fc519e9ebf-0">
            Det är de sämst ställda grupperna i samhället och de sämst ställda
            delarna av landet som förlorar mest när statens finanser är i
            obalans.
          </note>
          <note xml:id="i-60d00bb9dfb1422d-0">
            De nödvändiga budgetförstärkningarna kräver uppoffringar av snart
            sagt alla i vårt samhälle. Denna solidaritet i nuet skapar en
            bättre grund för framtida solidaritet. De som däremot bara sprider
            ofinansierade löften om bidragsökningar och/eller skattesänkningar
            via talarstolens ymnighetshorn hotar framtidens solidaritet. Det
            är en oacceptabel politik för
          </note>
          <note xml:id="i-30eb2fee8368b215-0">
            Centern, som är ett rättviseparti. Barn och barnbarn skall inte
            bekosta den standard vi beviljar oss.
          </note>
          <note xml:id="i-d4e79e34f0b3fabe-0">
            Centern har i samband med vårpropositionen sökt värna om barnfamiljernas
            ekonomi och situation. För oss är införandet av ett beskattat
            barnkonto en prioriterad reform under detta årtionde, såväl av
            rättvisesom av valfrihetsskäl. Mot den bakgrunden har det varit
            viktigt för oss att nu värna om barnfamiljernas ekonomi.
          </note>
          <note xml:id="i-d5a81379ef8d2917-0">
            Det målmedvetna arbetet för att sanera statens finanser leder
            också till bättre förutsättningar för tillväxt och sysselsättning.
            På ett år har den långa räntan kunnat sänkas med 3,4 procentenheter.
            Räntedifferensen mot Tyskland har minskats från 4,57 procentenheter
            den 20 april i fjol till 193 punkter i går. Den stärkta valutan
            förbilligar samtidigt statens, företagens och hushållens utlandslån.
            Vi har blivit rikare i förhållande till omvärlden.
          </note>
          <note xml:id="i-3dbe44f5d1964880-0">
            De lägre räntorna betyder mycket för hushållen genom att boendekostnaderna
            minskar, likaså för näringslivet, i synnerhet för de små och medelstora
            företagen. När tilltron stärks till att statens finanser är i
            ordning kan man fortsätta att sänka räntorna. Det är till nytta
            för investeringsviljan och den inhemska efterfrågan.
          </note>
          <note xml:id="i-54856bfd895362e8-0">
            I denna vårproposition finns förslag om avdrag för reparationer,
            om- och tillbyggnader i bostadshus. De regler som fanns t.o.m.
            1994 återinförs. Enligt en utredning som Målarmästarna har gjort
            gav ROT-
          </note>
          <note xml:id="i-2ed05a317a96e5f8-0">
            avdragen under förra perioden 19 000 fler jobb i byggbranschen.
            Dessutom gav de ett positivt flöde till statskassan, inte minst
            genom att svarta jobb blir vita.
          </note>
          <note xml:id="i-75531b60cba391fb-0">
            Från Centerns sida är vi glada över att kunna medverka till denna
            sysselsättningsfrämjande reform. Det är också bra att reglerna
            för momsredovisning lindras för de mindre företagen genom att
            inbetalningstiden förlängs med 15 dagar för företag med upp till
            40
          </note>
          <note xml:id="i-f6db92d7f1e1943d-0">
            miljoners omsättning.
          </note>
          <note xml:id="i-88338aa7bff2af94-0">
            Bekämpningen av arbetslösheten måste stå i politikens centrum.
            Att pressa ned räntorna är ett viktigt led för att skapa fler
            jobb. Men det krävs ytterligare insatser för att få tillväxt.
          </note>
          <note xml:id="i-23a6bea956fa4749-0">
            För det första: Enkelbeskattning, i varje fall för onoterade
            företag, skall införas genom beslut nästa år.
          </note>
          <note xml:id="i-c9e008b3992b3a46-0">
            Det är bra att den nye finansministern så tydligt markerat sin
            positiva inställning i denna fråga.
          </note>
          <note xml:id="i-40f5b9681cc99233-0">
            För det andra: Även fåmansbolagens regler och skatter behöver
            lindras.
          </note>
          <note xml:id="i-32c915c009461212-0">
            För det tredje: Arbetsrätten behöver reformeras för att underlätta
            nysatsningar och expansion i företagen.
          </note>
          <note xml:id="i-99497c5950969033-0">
            För det fjärde: Lönebildningen behöver reformeras. Här, liksom
            i fråga om reformerad arbetsrätt, har parterna på arbetsmarknaden
            ett huvudansvar, men vi politiker har det slutliga ansvaret för
            att det fattas beslut i de frågorna. Reformer på dessa områden
            måste komma till stånd det närmaste året för att stärka arbetsmarknaden.
            Centerpartiet avser att vara pådrivande för det arbetet.
          </note>
          <note xml:id="i-a09192ae4f93756c-0">
            Vårpropositionen innehåller också finansiering av en mycket stor
            utbildningssatsning, som vilar på den grund som lades i tillväxtpropositionen
            hösten 1995.
          </note>
          <note xml:id="i-ef529fe119f0c28f-0">
            Vi fäster särskilt stor vikt vid att denna satsning kommer hela
            landet till del, inte minst genom en satsning på de små och medelstora
            högskolorna.
          </note>
          <note xml:id="i-9935ebf1c73863f8-0">
            Från Centerpartiets sida är vi inställda på att i kommande överläggningar
            om energipolitiken göra offensiva satsningar för att få till stånd
            en kretsloppsanpassning av energisystemet. Jag vill gärna säga,
            att de som däremot vill göra den elintensiva industrin långsiktigt
            beroende av alltmer åldrade och reparationskrävande kärnkraftverk
            skapar varaktiga risker, som knappast låter sig kalkyleras.
          </note>
          <note xml:id="i-17345b3766af254d-0">
            Större delen av 1990-talet krävs för att återskapa ordning i
            statens finanser efter 1980-talets excesser och överhettning.
            I takt med att vi når resultat växer framtidstro och optimism
            hos svenska folket.
          </note>
          <note xml:id="i-92cea5ba5a04dda1-0">
            Det finns nu goda förutsättningar för att vi skall kunna gå in
            i nästa sekel, som också är nästa årtusende, med starka finanser.
            Det borde också kunna glädja alla de människor som finns runt
            om i landet och som vet vilka påfrestningar 1990-talet har inneburit.
            Det borde också kunna glädja dem som inte orkat eller velat ta
            ansvar under det gångna året.
          </note>
          <note xml:id="i-a46928ce5d864b53-0">
            Jag vill ställa en fråga till kollegerna från Moderata samlingspartiet,
            Folkpartiet och kds: Hur tänker ni ta ert ansvar för att få balans
            i svensk ekonomi?
          </note>
          <note xml:id="i-fa82a88d55a8cfdd-0">
            Frukterna av saneringsarbetet kommer alla till del.
          </note>
          <note xml:id="i-7dd3b2933dad9b77-0">
            Det ökar möjligheten att skapa rättvisa och full sysselsättning.
            Centern kommer att fortsätta arbetet för att få till stånd en
            sådan politik, som leder till att vi får fler företag i det här
            landet och till att vi kan pressa ned arbetslösheten och möta
            framtiden med en betydligt mer positiv bild än den vi gick in
            med under
          </note>
          <note xml:id="i-8758d12166f313b2-0">
            1990-talet.
          </note>
          <note xml:id="i-b2a0054a77c26d13-2">
            (Applåder)
          </note>
          <note xml:id="i-8d3f4e741378004d-0">
            Anf. 5 ANNE WIBBLE (fp)
          </note>
          <note xml:id="i-ecb0abdc240fb788-0">
            Fru talman! Får jag först hälsa Erik Åsbrink välkommen som ny
            finansminister här i kammaren.
          </note>
          <note xml:id="i-fec3e7c49a1030f3-0">
            Den andre ingenjören bakom dagens ärende, nämligen vårpropositionen,
            Per-Ola Eriksson, försade sig nyss på ett väldigt avslöjande sätt.
            Han sade att de offentliga finanserna skall vara i balans 1988.
            Det illustrerar den tillbakablickande syn som har präglat arbetet
            med den här propositionen.
          </note>
          <note xml:id="i-e9963639e4badbdf-0">
            Det hade varit roligt att kunna vara mer positiv till
          </note>
          <note xml:id="i-a9e1661f62f47374-0">
            Erik Åsbrinks debutproposition, men det är omöjligt, när propositionen
            borde heta Jobben som försvann.
          </note>
          <note xml:id="i-15bffbce581bfe12-0">
            Regeringen kommer inte att klara jobben. Man klarar inte att
            halvera arbetslösheten. Man klarar inte ens den mer blygsamma
            målsättningen att halvera den öppna arbetslösheten. Det framgår
            av propositionen att man inte ens tror att det kommer att gå.
          </note>
          <note xml:id="i-e0915862c69ee68c-0">
            Vid varje ny ekonomisk bedömning har utsikterna för arbetslösheten
            förvärrats. I den första budgeten från den här regeringen i januari
            1995 trodde man t.ex. att arbetslösheten i år, 1996, skulle vara
            10,8 %.
          </note>
          <note xml:id="i-cc4725348420b248-0">
            Nu, våren 1996, när det alltså har gått en kvarts del av året
            tror regeringen att arbetslösheten i år skall bli
          </note>
          <note xml:id="i-ace957de3fcc5634-0">
            12,4 %. Det är en försämring med mer än 60 000
          </note>
          <note xml:id="i-6c24b32596dff416-0">
            personer. Det är i dag mer än 600 000 personer utan jobb - var
            åttonde svensk. Förmodligen har vart femte hushåll i landet någon
            familjemedlem som är utan jobb. Ingvar Carlssons stolta paroll
            om att pressa tillbaka arbetslösheten "tiondel för tiondel" har
            förbytts i en ökning med lika mycket månad för månad i prognoserna.
          </note>
          <note xml:id="i-96fda3f28540b4b9-0">
            Denna nedslående utveckling har naturligtvis ett direkt samband
            med regeringspolitiken. Det grundläggande misstaget är att regeringen
            bara gör en sak i taget. Jag har kritiserat Göran Persson för
            att han budgetsanerade på ett sätt som skadar företagandet och
            skadar jobben med många nya skatter och återställare. Jag hade
            ju hoppats att Erik Åsbrink skulle visa något större insikt i
            företagandets villkor, men det syns i varje fall ingenting av
            detta i vårpropositionen.
          </note>
          <note xml:id="i-c665e40aebb104d5-0">
            Finansministern sade i går att han ser politiken i tre faser
            - saneringsfas, tillväxtfas och resultatfas. Jag tror ju tyvärr
            att det finns en stor risk för att man med nuvarande regeringspolitik
            fastnar i saneringsfasen för en ganska lång tid. Sanering utan
            hänsyn till företagare och företagandets villkor betyder att tillväxtprognoser
            riskerar att behöva skrivas ned och arbetslöshetsprognoser riskerar
            att skrivas upp, precis som nu sker. Då krävs det mera saneringsåtgärder
            för att klara budgeten, som i sin tur sker så att företagandet
            skadas ytterligare, jobben skadas ännu mer etc. i en ond cirkel.
            Jag vill inte utesluta att budgetsaneringen så småningom kan lyckas,
            men jag tror att det riskerar att bli på en förskräckande låg
            aktivitetsnivå, med bestående massarbetslöshet. Man skulle kunna
            säga att operationen lyckades, men patienten dog, som ett resultat
            av den socialdemokratiska saneringspolitiken
          </note>
          <note xml:id="i-9b9ba421a78ca9fc-0">
            - jobben försvann.
          </note>
          <note xml:id="i-947600d45d88036b-0">
            Det bästa sättet att bryta denna negativa utveckling är att sätta
            på sig företagarglasögon. Fundera över - och det är faktiskt en
            allvarligt menad uppmaning till Erik Åsbrink - om det bästa sättet
            att förmå företag att anställa fler är att höja deras kostnader
            för anställda. Fundera över om det bästa sättet att få fram riskkapital
            för expansiva företag är att höja skatten på riskvilligt sparande
            och att inrätta nya kollektiva fonder. Fundera över om det bästa
            sättet att förmå människor att utbilda sig är att genom högre
            marginalskatt göra det mindre lönande med utbildning. Fundera
            faktiskt ett varv till på den förtida momsinbetalningen. Det är
            nog det hittills sämsta förslaget för företagandet. Erik Åsbrink
            borde ju ha något lättare att förstå det där med ekonomiska morötter
            och incitament o.d. Han har ju ändå har varit chef för ett företag,
            om än ett statligt sådant.
          </note>
          <note xml:id="i-838c0a27bafaaca4-0">
            I går flaggade Erik Åsbrink för att åtgärder för att stärka tillväxten
            måste komma. Det är ju väldigt lätt att hålla med om. Men var
            är de förslagen? Regeringen missar grovt i tillväxtpolitiken,
            skriver Dagens
          </note>
          <note xml:id="i-b2f88477db4b50e6-0">
            Industri i dag. Jag håller med om det. Om nu Erik
          </note>
          <note xml:id="i-1a5437bbeb014f6c-0">
            Åsbrink hade några positiva åtgärder för företagande och tillväxt
            i bakfickan, i någon innerficka eller någon annanstans vore det
            ju väldigt synd att gömma dem.
          </note>
          <note xml:id="i-8cec40f4906dee55-0">
            Det kan ju inte vara så att han inte vet. Jag kan utlova många
            bra tips i Folkpartiets motion, om han ger sig till tåls i två
            veckor. Men det vore bättre om han kom fram med några själv.
          </note>
          <note xml:id="i-1f68adfc2fa5473c-0">
            Fru talman! Låt mig återgå till frågan om arbetslösheten och
            jobben. Regeringen säger alldeles korrekt i propositionen att
            lönebildningen är nyckeln till en bättre tillväxt. Det är också
            det som krävs för att man skall kunna nå det av regeringen önskade
            högtillväxtalternativet med lägre arbetslöshet och en bättre fungerande
            lönebildning. Jag håller helt med om detta. Lönebildningen har
            ju varit Sveriges akilleshäl under flera decennier. Det som gör
            mig väldigt bekymrad är att Erik Åsbrink förefaller helt tomhänt.
          </note>
          <note xml:id="i-061a61f9a19d6f85-0">
            Han överlämnar allt ansvar till parterna, förutom de kafferep
            på Haga som har prövats sedan 1973, i över
          </note>
          <note xml:id="i-9d4d079e0269c0d4-0">
            20 år, utan framgång. Det är inte trovärdigt att de skulle hjälpa
            nu heller. Så vad har egentligen Erik
          </note>
          <note xml:id="i-35290b3da8f17c18-0">
            Åsbrink att komma med för att underlätta lönebildningen? Det
            tycker jag att han skall tala om.
          </note>
          <note xml:id="i-2d5f2fa79441d3fa-0">
            Fru talman! Jag har noterat att vårpropositionen inte har några
            pengar avsatta för omställningen av energisystemet och avvecklingen
            av kärnkraften.
          </note>
          <note xml:id="i-3311878156c28221-0">
            Detta kan man tolka på två olika sätt. Antingen håller regeringen
            på att tänka om och inser att det vore urbota dumt för jobben,
            för miljön och för statsfinanserna att göra någon förtida avveckling,
            eller också måste faktiskt hela vårpropositionen och dess utgiftstak
            räknas om för att beakta kostnaderna för förtida avveckling. Det
            räcker ju inte med att betala ökade utgifter med ökade skatter
            en gång till, eftersom taket gäller utgifterna i absoluta kronor.
            Därför vill jag fråga vilken tolkning som är riktig i fråga om
            omställningen av energisystemet. Håller ni på att tänka om eller
            skall hela vårpropositionen bara ses som något slags räkneövning
            och så småningom bli föremål för en helt ny behandling? Skall
            alla siffror behöva räknas om?
          </note>
          <note xml:id="i-ede12bac3fb03f80-0">
            Fru talman! Låt mig till sist ta upp fördelningspolitiken. Det
            brukar ju heta att Socialdemokraterna gör en del saker "av fördelningspolitiska
            skäl", som de nog egentligen vet är samhällsekonomiskt fel. I
            vårpropositionen har detta blivit alldeles ovanligt förskräckligt
            fel. Först misslyckas man med jobben, vilket permanentar en orättvis
            fördelning i Sverige.
          </note>
          <note xml:id="i-1026605e09baa3c3-0">
            Sedan kräver man att fattiga människor i Afrika och andra u-länder
            skall dra det absolut tyngsta lasset för svensk budgetsanering.
            Minskningen av ulandsbiståndet är den enskilt största besparingsposten.
          </note>
          <note xml:id="i-1ec8dd95991d2cdc-0">
            Det är bedrövligt att sådant skall ske, särskilt när man samtidigt
            lägger en massa miljarder på billigare oxfilé
          </note>
          <note xml:id="i-fa7eab755cd48c4c-0">
            för svenskar.
          </note>
          <note xml:id="i-b2a0054a77c26d13-3">
            (Applåder)
          </note>
          <note xml:id="i-8d4edf689a778174-0">
            Anf. 6 JOHAN LÖNNROTH (v)
          </note>
          <note xml:id="i-a0836a2e13465469-0">
            Fru talman! Min röst är inte i bästa skick, men jag skall göra
            så gott jag kan.
          </note>
          <note xml:id="i-6bc744017ec9e207-0">
            Jag skall börja med att gratulera vår nye finansminister till
            guldmedaljen i budgetsanering. Jag har en hälsning från en äldre
            partikamrat i Norrbotten som ringde och ville att jag skulle ställa
            frågan vem som har delat ut den.
          </note>
          <note xml:id="i-48d30b177efb5d00-0">
            Vi tar ju faktiskt också åt oss litet av äran av guldmedaljen.
            Det var faktiskt tillsammans med oss som ni klarade av merparten
            av budgetsaneringen. Vi resonerade då på det viset att de offentliga
            finanserna måste vara i ordning för att vi skall kunna ha reserver
            att ta av när lågkonjunkturen kommer.
          </note>
          <note xml:id="i-9b6a5ce4c5164432-0">
            Det är litet grand som att lyssna på en gammal raspig grammofonskiva
            att höra de borgerliga företrädarna, som så totalt misslyckades
            när det gällde både budgetsanering och arbetslöshet under den
            föregående mandatperioden. Detta är ju i själva verket en mycket
            gammal, ideologisk strid mellan Högern och Vänstern i Sverige.
            Redan Ernst Wigforss brukade ju till Bo
          </note>
          <note xml:id="i-6cf0d50d930cff2e-0">
            Lundgrens dåtida kolleger ställa den retoriska frågan:
          </note>
          <note xml:id="i-3e5a961a6d7a37d6-0">
            Har vi råd att arbeta?
          </note>
          <note xml:id="i-4269ab5e987fde61-0">
            Finansministern arbetade ju under Kjell-Olof
          </note>
          <note xml:id="i-631c5b4fd7b8819f-0">
            Feldt med den berömda tredje vägen, som sades vara något slags
            kombination av att arbeta och att spara sig ur krisen. Sedan kom,
            som jag tolkar historien, en omsvängning på våren 1991, då inflationsbekämpningen
            sattes som det överordnade målet. Nu har jag uppfattningen att
            regeringen i praktiken har satt budgetbekämpning och inflationsbekämpning
            före arbetslöshetsbekämpningen.
          </note>
          <note xml:id="i-ac57be8dc7407d22-0">
            Det kan inte vara rimligt att i en nedåtgående konjunktur - vi
            kan absolut inte vara säkra på att den går upp snart igen - ytterligare
            skärpa kravet på budgetsanering. Vi skall ned från 3,3 % till
            3 % 1997
          </note>
          <note xml:id="i-e16be5d813f9c442-0">
            enbart för att uppfylla villkoren för medlemskapet i
          </note>
          <note xml:id="i-f5ce9f41c05f9ed4-0">
            EMU.
          </note>
          <note xml:id="i-03ae86c93606b9dd-0">
            Är möjligheten att delta i EMU verkligen överordnad kampen mot
            arbetslösheten?
          </note>
          <note xml:id="i-a0b2bbc53d191b31-0">
            Nu klarar ni inte att halvera arbetslösheten på egen hand. Det
            krävs också, skriver ni i propositionen, en samverkan med arbetsmarknadens
            parter. Så långt jag har kunnat läsa i texten handlar dessa krav,
            denna samverkan, enbart om lönerna. Det handlar om återhållsamma
            löner på god europeisk nivå. Det är ett uttryck som jag gärna
            skulle vilja få förklarat, för övrigt.
          </note>
          <note xml:id="i-c6b772bcca09a9be-0">
            Det finns inga som helst krav på att vinster skall användas till
            investeringar. Det framgår över huvud taget inte om regeringen
            också är beredd att ställa krav på den andra parten. Är det bara
            krav på fackföreningsrörelsen som det handlar om?
          </note>
          <note xml:id="i-e7f540d9d75c36c5-0">
            Det har utlovats tillväxtfrämjande åtgärder så småningom. Ropen
            på tillväxtfrämjande åtgärder är något som vi har hört också från
            den borgerliga kanten. När de säger det menas egentligen enbart
            en sak:
          </note>
          <note xml:id="i-af19d580fc158c58-0">
            skattesänkningar.
          </note>
          <note xml:id="i-c1cde25e2289ba32-0">
            Innebär dessa tillväxtfrämjande åtgärder något annat än skattesänkningar,
            menar finansministern?
          </note>
          <note xml:id="i-8f210f8a5fa4c9ea-0">
            Det togs t.ex. ett beslut på s-kongressen om arbetstiderna, om
            jag har förstått det hela rätt. Man skall nu verka för att vi
            får avtal på arbetstidsområdet. Jag efterlyser skrivningar i propositionen
            och tankar hos finansministern om hur vi skall gå till offensiv
            i just denna fråga, dvs. att få en omfördelning av arbetstiderna,
            minska övertidsarbetet och fördela arbetet jämnare. Det handlar
            inte om att arbeta mindre totalt.
          </note>
          <note xml:id="i-e950e9856a10da07-0">
            Det handlar om att de som arbetar för litet skall arbeta mer
            och att de som arbetar för mycket skall arbeta mindre.
          </note>
          <note xml:id="i-f09bc5cca0f7f637-0">
            En annan gren där man väldigt gärna skulle vilja att Sverige
            låg i världstoppen, och där vi kanske låg i världstoppen en gång,
            är fördelningen. Men efter att ha läst t.ex. LO:s Klass och kön,
            eller andra rapporter som har kommit kring utvecklingen de senaste
            tio åren, måste vi nog tyvärr konstatera att Sverige håller på
            att halka nedåt ganska snabbt i den ligan. Tyvärr verkar den samlade
            budgetsaneringen inte utjämnande. Om man tittar på exempelvis
            den femtedel av hushållen som har de lägsta inkomsterna ser man
            tvärtom att deras reala disponibla inkomster kommer att minska
            med mer än 10 % 1994-1998, medan den välbeställda övre medelklassens
            reala disponibla inkomst däremot kommer att minska med något mindre
            än 5 %. Det är en fullständigt orimlig fördelning.
          </note>
          <note xml:id="i-b5a021028dac5ec1-0">
            Vi kan ha olika åsikter om styrkan i budgetsaneringen just nu.
            Jag vill oavsett detta fråga om det verkligen inte är möjligt
            att åstadkomma en mer rättvis fördelning av budgetsaneringen.
          </note>
          <note xml:id="i-903d4d01df538079-0">
            Till sist vill jag också ta upp några ord kring biståndet. Innan
            jag gör det skall jag kanske säga en sak till om fördelningspolitiken
            i landet. Fördelningspolitik är också bra för att bekämpa arbetslöshet.
            Om man ger en pensionär med låga inkomster eller en sjukskriven
            med låga inkomster ytterligare pengar tvingas han eller hon använda
            de pengarna för effektiv efterfrågan och konsumtion. Ger man däremot
            mer pengar till dem som redan har mycket samlar de i allmänhet
            pengarna på hög. Regeln att fördelningspolitik är produktivt och
            bra i kampen mot arbetslösheten tror jag också gäller internationellt
            och långsiktigt. Denna kombination av minskat bistånd till jordens
            fattigaste länder och en handelspolitik som präglas av EU:s egoistiska
            slutna murar mot tredje världens länder är oerhört olycklig. Hertigen
            av Schleswig-Holstein lär uppbära en miljon i jordbruksstöd varje
            år. Det har vi råd att bistå honom med, men vi har inte råd att
            bistå jordens fattigaste länder med 1 % av nationalinkomsten.
          </note>
          <note xml:id="i-a5f708653a4d6e4d-0">
            Solidaritet och rättvisa är produktivt, och det gäller inte bara
            inom landet. Det gäller också internationellt.
          </note>
          <note xml:id="i-5ba91b1a8429db8d-0">
            Anf. 7 ROY OTTOSSON (mp)
          </note>
          <note xml:id="i-92a93504473030de-0">
            Fru talman! Jag vill första hälsa Erik Åsbrink välkommen i sin
            nya roll som finansminister. Jag har förstått att han har tre
            ganska hektiska veckor bakom sig. Arbetet med vårpropositionen
            om ekonomin har säkert varit krävande - inte minst med tanke på
            att
          </note>
          <note xml:id="i-dfda183205874ace-0">
            Åsbrink representerar en minoritetsregering. Tiden har varit
            knapp för landets nye finansminister, och det kanske är därför
            som det ser ut som det nu gör.
          </note>
          <note xml:id="i-ea81dddd59fc90e6-0">
            För varför, Erik Åsbrink, skall de som ofta behöver vård och
            läkemedel betala för höjd ersättningsnivå i socialförsäkringarna?
            Varför skall de som fått ont i tänderna och måste uppsöka en tandläkare
            för att få hjälp vara de som skall betala för att ersättningen
            i sjuk- och föräldraförsäkringen skall höjas från 75 till
          </note>
          <note xml:id="i-a445902cf2128ee2-0">
            80 %?
          </note>
          <note xml:id="i-f6dd6141b55908d0-0">
            Höjningen av ersättningsnivån i kronor och ören räknat blir naturligtvis
            störst för dem med höga inkomster. Det betyder att de som ofta
            behöver vård, läkemedel och tandläkarhjälp främst får betala till
            dem som har höga inkomster. Det är, Erik Åsbrink, en omvänd fördelningspolitik
            av den sämre sorten!
          </note>
          <note xml:id="i-c7dcb7982456d7aa-0">
            Gissa vilka som inte kommer att gå till tandläkaren eller vårdcentralen
            när det blir ännu dyrare! Gissa vad det får för konsekvenser för
            hälsa och välbefinnande hos dem som redan har det sämst! Vill
            Erik
          </note>
          <note xml:id="i-cbf9f7b8759cac18-0">
            Åsbrink att vi redan på tänderna skall se hur fet eller tunn
            plånboken är?
          </note>
          <note xml:id="i-c506a00bb5210230-0">
            Vi i Miljöpartiet föreslår i stället att ersättningsnivån i sjuk-
            och föräldraförsäkringen höjs till 80 % för den halva av befolkningen
            som tjänar minst och som behöver det mest, genom att man minskar
            ersättningsnivån för den halva av befolkningen som tjänar mest.
            Ju mer man tjänar desto mindre procent får man, men det betyder
            fortfarande mer i kronor och ören. Med en sådan lösning skulle
            ni socialdemokrater inte behöva försämra för de sjuka och för
            dem med ont i tänderna för att kunna höja ersättningsnivån för
            dem som behöver mer ersättning. Med en sådan lösning skulle ni
            finansiera behoven hos dem med små inkomster och små ekonomiska
            marginaler just genom att vara litet mindre generösa med ersättningar
            till dem som redan har det ganska hyfsat. Det är det vi menar
            med fördelningspolitik.
          </note>
          <note xml:id="i-85df28b54f2c9349-0">
            Det finns faktiskt inget vettigt skäl för att öka de statliga
            ersättningarna till dem som inte behöver -
          </note>
          <note xml:id="i-5075af64eed461a7-0">
            särskilt inte på bekostnad av dem som redan har ekonomiska svårigheter.
            Det finns inget vettigt skäl för en socialdemokratisk regering
            att komma med sådana förslag till riksdagen. Jag tror att svenska
            folket väldigt gärna vill veta varför ni går fram med sådana förslag,
            Erik Åsbrink.
          </note>
          <note xml:id="i-6384a5bf62c41fa7-0">
            Fru talman! Miljöpartiet är nog det parti som tydligast av alla
            gjort klart att vi människor inte kan leva över våra tillgångar.
            Vi lovar inte guld, men gröna skogar. Vi har alltid pekat på den
            växande miljöskulden, den ökande miljöförstöringen och det självklara
            faktum att det aldrig kan vara bra ekonomi att förstöra naturen.
            Vi har dragit konsekvenserna av vad vetenskapsmännen visat.
          </note>
          <note xml:id="i-942efbb9f3e145e5-0">
            Vi måste radikalt minska uttaget av råvaror från naturen. Vi
            måste radikalt minska energianvändningen. Vi måste sluta sprida
            sopor och gifter omkring oss. Vi måste anpassa vår ekonomi och
            vår livsstil till vad naturen tål.
          </note>
          <note xml:id="i-9c71856ec83597d8-0">
            Vi har också redan från början insett att denna ekonomiska anpassning
            till ekologins lagar kräver en aktiv och radikal fördelningspolitik.
            Det är när vi tvingas att spara som solidariteten sätts på prov.
            Det är när vi tvingas att hålla tillbaka utgifterna som vår förmåga
            att hjälpa dem som kommit i kläm på allvar prövas.
          </note>
          <note xml:id="i-d87d1feb92ca1301-0">
            På s. 45 i vårpropositionen finns ett diagram som visar hur regeringen
            fördelat besparingar och skattehöjningar på olika inkomstgrupper.
            Av diagrammet framgår att låginkomsttagarna tvingas avstå från
            en betydligt större andel av sina redan magra inkomster än vad
            de med högre inkomster gör.
          </note>
          <note xml:id="i-df977a55abe0ca35-0">
            Det är, Erik Åsbrink, en dålig fördelningspolitik att kräva att
            de med små eller inga ekonomiska marginaler, skall bidra med lika
            stor andel till statens budgetsanering, som de med betydligt bättre
            ekonomi gör. Ni socialdemokrater är på god väg att skapa en helt
            ny klass av nyfattiga i vårt land. Inte för att ni vill det -
            det tror jag inte - utan för att ni inte klarar av att föra en
            tillräckligt bra fördelningspolitik när ni tvingas spara i statens
            utgifter.
          </note>
          <note xml:id="i-4c2fedf6fac30ac0-0">
            Fru talman, det går inte att enbart spara sig ur den statsfinansiella
            krisen. Lika litet går det att bara spara sig ur miljökrisen.
            Vi måste också åstadkomma en långsiktigt hållbar ekonomisk utveckling
            som tar till vara de nya möjligheterna. Det kräver investeringar
            och satsningar på utbildning och miljö.
          </note>
          <note xml:id="i-cc9d2439b452b6cb-0">
            I början av hösten förra året gjorde vi en uppgörelse med regeringen
            - i den s.k. tillväxtpropositionen
          </note>
          <note xml:id="i-dd7c071b62b2fef6-0">
            - om att göra just detta. Det är glädjande att regeringen nu
            fullföljer vår uppgörelse vad gäller ökade satsningar på komvux
            och högskolan. Det är helt nödvändigt för att minska utbildningsklyftorna.
            Det är också nödvändigt för att skapa en bättre grund för ökad
            jämlikhet och för mer privat företagande.
          </note>
          <note xml:id="i-891264584c927ac8-0">
            Men, Erik Åsbrink, var tog de lika nödvändiga satsningarna på
            miljön vägen? Var är de nödvändiga investeringsbidragen till ytterligare
            utbyggnad av vindkraft och allergisanering? Var finns offensiven
            för att få Sverige med i den internationellt snabbt växande miljömarknaden?
            Den internationella tillväxten i miljörelaterade branscher är
            mycket hög, men i
          </note>
          <note xml:id="i-876464196181fb4e-0">
            Sverige är den, jämfört med andra OECD-länder, bara hälften så
            stor. Vi släpar efter! Var, Erik Åsbrink, finns den offensiv på
            miljöområdet som vi har kommit överens om och som statsministern
            så vältaligt utlovat i sitt installationstal? Är detta tal och
            dessa överenskommelser bara Potemkinkulisser för att dölja att
            ni saknar politik?
          </note>
          <note xml:id="i-79f3f6d2fcc4daf0-0">
            Fru talman, det är faktiskt märkligt att regeringen, med sitt
            uttalande engagemang för att minska arbetslösheten, i praktiken
            väljer bort de internationellt mest expansiva delarna av näringslivet.
            Oförmågan att fullfölja påbörjade satsningar och att hålla löften
            på miljöområdet utgör, liksom frånvaron av en offensiv strategi
            för att utveckla tjänstesektorn, ett svart hål i regeringens ekonomiska
            politik. Vårpropositionen är ett steg bakåt när det gäller de
            nya jobb som måste komma.
          </note>
          <note xml:id="i-e4699b6b54b38e0d-0">
            Regeringens oförmåga att minska arbetslösheten blir närmast monumental
            när den dessutom vägrar att inse att åtta timmars arbetsdag inte
            är någon naturlag.
          </note>
          <note xml:id="i-74d578fb5ea8df40-0">
            Regeringen fortsätter att stoppa kraven på sänkt arbetstid. Vi
            i Miljöpartiet vill ha låg arbetslöshet, och då inser vi att vi
            måste dela på jobben. Vi måste stegvis sänka arbetstiden till
            vad som redan är normalt i vår omvärld, och den utvecklingen måste
            sedan fortsätta i takt med att produktiviteten ökar.
          </note>
          <note xml:id="i-ebbaeeb38fe43005-0">
            Alternativet, Erik Åsbrink, är att en ökande del av landets befolkning
            förblir utanför arbetsmarknaden.
          </note>
          <note xml:id="i-02698e296d98a815-0">
            En stor andel av de unga människor som under senare år gått ut
            i arbetslöshet kommer att tvingas stanna där om ni socialdemokrater
            fortsätter att stoppa kravet på sänkt arbetstid. Ni är redan på
            god väg att skapa ett samhälle där 10 % av den villiga arbetskraften
            inte tillåts att delta i produktionen. Det leder till sociala
            problem, ökade klyftor och mer våld. Det leder självklart också
            till en sämre ekonomi.
          </note>
          <note xml:id="i-c23a07ff83f06461-0">
            Regeringen redovisar i vårpropositionen att man inte kommer att
            lyckas få ned arbetslösheten till hälften år 2000. Det borde stämma
            Erik Åsbrink till eftertanke. Sänk arbetstiden, Erik Åsbrink!
          </note>
          <note xml:id="i-d3f0eac37817efb0-0">
            Fru talman, det är i besparingstider som solidariteten med de
            fattiga och utsatta människorna sätts på prov. Den största nedskärning
            som nu föreslås gäller u-landsbiståndet. Det betyder att de allra
            fattigaste människorna tvingas att betala. Detta, om något, måste
            ses som ett svek av den socialdemokratiska regeringen. Det är
            en ynkedom att vi, ett av de rikare länderna i världen, inte skall
            ha råd att avsätta en enda procent av bruttonationalinkomsten
            till de allra fattigaste.
          </note>
          <note xml:id="i-1441698e353c705d-0">
            Jag måste erkänna att jag grips av en känsla av förtvivlan och
            vanmakt när regeringen slår på dem som har det allra sämst. Har
            ni blivit fullständigt blinda för mänskligt lidande och verklig
            fattigdom? Den största enskilda besparingen ni föreslår sker på
            bekostnad av de som inget har. Hur kan ni?
          </note>
          <note xml:id="i-7a1c038acc1a6bc1-0">
            Anf. 8 MATS ODELL (kds)
          </note>
          <note xml:id="i-552e8f538e9fbbfe-0">
            Fru talman! Först vill jag hälsa Erik Åsbrink välkommen tillbaka
            till Finansdepartementet och till denna kammare. Jag ser fram
            emot ett givande samarbete.
          </note>
          <note xml:id="i-37d31bd21255fb23-0">
            Regeringen har satt arbetslösheten i fokus ända sedan den tillträdde.
            Man vann ju noga räknat valet
          </note>
          <note xml:id="i-4e7dc2801db66b03-0">
            1994 på ett löfte om att redan 1995 komma ned till en arbetslöshet
            på 5 %. De förslag man har samlat sig kring för att infria dessa
            löften är fem stora propositioner. I samtliga dessa fem matcher
            som regeringen gått mot arbetslösheten har man förlorat. Det står
            nu fem-noll till den arbetslöshet som i dag noteras till totalt
            ca 13 %.
          </note>
          <note xml:id="i-22c37260169ab804-0">
            Sverige har under 25 år haft en alldeles för svag ekonomisk tillväxt.
            Det är detta som är roten till dagens arbetslöshet och ekonomiska
            problem. Då tycker jag att det är ganska bekymmersamt att regeringen
            och den nye finansministern fortfarande, så vitt man kan utläsa
            från dokumenten, saknar såväl ideologi som strategi för tillväxt.
            Det är hårda ord, jag är medveten om det. Men jag grundar dem
            på de fem propositioner som regeringen hittills har avlämnat.
          </note>
          <note xml:id="i-85ca41708b67a9eb-0">
            Man började ganska tragiskt. Man började nämligen med att gå
            åt helt fel håll. Man började med den s.k. återställarpropositionen
            med Vänsterpartiet hösten 1994. Sedan kom budgetpropositionen
            1995. Den var tom på åtgärder för arbete och företagande. Även
            vårbudgeten samma år saknade jobbfrämjande åtgärder, men då aviserade
            man samtidigt en särskild tillväxtproposition. Denna kom mycket
            nära det totala misslyckandet och den totala besvikelsen för alla
            -
          </note>
          <note xml:id="i-758dd64281976879-0">
            utom möjligtvis för Kenth Pettersson och andra traditionalister.
            Traditionalisterna firade stora triumfer med denna tillväxtproposition.
          </note>
          <note xml:id="i-9d2cdf491be69c1c-0">
            Alla nytänkande och tillväxtfrämjande frågor lades nämligen i
            utredningar, träda och långbänkar, främst för att inte störa en
            stundande partikongress.
          </note>
          <note xml:id="i-e02dc375a146fced-0">
            Nu har alltså ytterligare en vårbudget sett dagens ljus med samma
            nedslående resultat. Man undrar hur länge de arbetslösa på läktarna
            egentligen finner sig i dessa ständiga uppskov med att åstadkomma
            nya jobb. Har de lika mycket tid som regeringen tycks ha?
          </note>
          <note xml:id="i-02eb4da3c37f70a5-0">
            Med regeringens frånvaro av tillväxtpolitik kommer Sverige att
            fastna i massarbetslöshet. Jag tror faktiskt, fru talman, att
            ekonomen Erik Åsbrink inser detta. Men han är uppenbarligen fjättrad
            av gamla klasskampsparoller och av en kvardröjande socialistisk
            bild av den svenske familjeföretagaren, som kapitalägaren, motparten
            som betraktas genom Jantelagens glasögon.
          </note>
          <note xml:id="i-c8811446bc67a15b-0">
            Saken förvärras ytterligare av att en populistisk politik under
            åren i opposition ännu i denna dag uppenbarligen omöjliggör för
            regeringen att hantera tillväxtfrågorna rationellt såväl internt
            som externt.
          </note>
          <note xml:id="i-93149b2dda120b5a-0">
            Det är klart att återställarna med Vänsterpartiet hösten
          </note>
          <note xml:id="i-a7778886ca6aeff6-0">
            1994 gladde och stärkte Gudrun Schyman enormt.
          </note>
          <note xml:id="i-6473bd97405dcb5f-0">
            Det blev tillväxt för Vänsterpartiet och dess opinonssiffror.
            Det kändes naturligtvis ideologiskt rätt och politiskt skönt.
            Här stämde såväl karta som kompass fantastiskt bra med den egna
            verkligheten. Men dessa återställare drabbade med full kraft landets
            småföretagare; de som nu skall åstadkomma de nya jobben.
          </note>
          <note xml:id="i-0c9d0d83c16ef203-0">
            Det fanns vissa förhoppningar om nytänkande efter ett antal försöksballonger
            förra sommaren. De sändes upp av två här närvarande personer -
            de nya statsråden på Finansdepartementet, Erik Åsbrink och
          </note>
          <note xml:id="i-b9ac1cee7cfd3e59-0">
            Thomas Östros. Då var de av allt att döma fortfarande i full
            intellektuell och politisk frihet. Men dessa modesta försök till
            en mer småföretagarvänlig tillväxtpolitik sköts brutalt ner av
            målsökande tungt artilleri från alla traditionalismens borgar
            och bastioner inför partikongressen.
          </note>
          <note xml:id="i-e81b427b592ca93d-0">
            Socialismen är nog bra när det gäller att fördela en kaka som
            tillåtits växa. Det tror jag. Men den är inte särskilt mycket
            att hålla i handen om man skall skapa tillväxt i mindre och medelstora
            företag. Både karta och kompass behöver uppdateras om Sverige
            skall kunna nå det högre tillväxtalternativ som regeringen redovisar
            i vårbudgeten och som klarar sysselsättning, statsfinanser och
            välfärd.
          </note>
          <note xml:id="i-f614eff95c59253d-0">
            Men enligt gällande karta och kompass skall nu i stället småföretagen
            ytterligare hämmas och skrämmas. Nu skall dessa ofta späda plantor
            ta över ansvaret för en hel månads arbetsgivarperiod i sjukförsäkringen.
            Detta kommer att bli en verklig judaskyss från regeringen till
            de späda nyföretagarplantorna. Förslaget har redan med rätta kraftfullt
            avvisats av företagare och deras organisationer. Effekten av förslaget
            blir att regeringen tvingar många hårt trängda företag att utöver
            rollen som statens kreditinstitut för förtida momsinbetalningar
            nu också fungera som försäkringsbolag och ta risker som definitivt
            minskar företagens benägenhet att satsa och nyanställa.
          </note>
          <note xml:id="i-3ff03bf30a1bc7bf-0">
            Jag talade i dag på morgonen med ett av landets
          </note>
          <note xml:id="i-489630b3dd8985f8-0">
            70 nyföretagarcentrum, som kallas Jobs and society.
          </note>
          <note xml:id="i-c1e55aa07551736b-0">
            Man kommer där i kontakt med människor som skall gå från arbetslöshet
            - som kostar samhället minst
          </note>
          <note xml:id="i-4be4e1b1fdc9acc4-0">
            100 000 kr om året för olika åtgärder och stöd - till att bli
            egna företagare som först skall tjäna in till sin egen lön och
            ovanpå detta lägga 33,06 % i sociala avgifter. Tanken att en sådan
            nyföretagare när en ytterligare medarbetare skall anställas och
            gå från arbetslöshet till ett fullbetalt arbete därutöver skall
            ta över en hel månad från sjukförsäkringen, vittnar om att vårbudgeten
            är en hastigt hopkommen kameral skrivbordsprodukt. Den vittnar
            om en skrämmande brist på förståelse för företagarnas situation.
            Både karta och kompass pekar fortfarande åt fel håll, Erik
          </note>
          <note xml:id="i-3d229551259c1698-0">
            Åsbrink.
          </note>
          <note xml:id="i-b0f9e961d8b0639f-0">
            Risken är stor att övervältringen av ansvaret för de anställdas
            sjukfrånvaro för hela fyra veckor kommer att öka arbetslösheten.
            Det kommer också att försvåra för vissa grupper att över huvud
            taget få ett fast jobb.
          </note>
          <note xml:id="i-329dc53b30f45fd5-0">
            Om förslaget skulle gå igenom kommer företagarna med ganska stor
            säkerhet att tvingas att börja forska i de arbetssökandes sjukdomshistoria.
            Detta främjar verkligen inte en väl fungerande och solidarisk
            arbetsmarknad.
          </note>
          <note xml:id="i-ba150f4247f64f9c-0">
            Inte hjälper det heller dessa arbetssökande att regeringen med
            Vänsterpartiets hjälp halverat perioden för prov- och visstidsanställningar.
            Inser inte regeringen att risken för rutinmässiga uppsägningar
            efter sex månader är överhängande, inte minst i dagens konjunkturläge?
            Vi kristdemokrater tror att massor med nya jobb skulle komma till
            om perioden där människor tillåts vara visstidsanställda ökade
            ordentligt, kanske ända upp till två år. Då skulle det i varje
            fall inte under den perioden finnas någon anledning till de rutinmässiga
            uppsägningar som i dag sker efter en sexmånadersperiod.
          </note>
          <note xml:id="i-797fdc2a7889413a-0">
            Det är förvånansvärt hur okänsligt regeringen behandlar utsatta
            grupper som pensionärer, barnfamiljer, landsbygdens folk och folket
            i tredje världen. Pensionärerna och de fattiga i tredje världen
            har ingen strejkrätt och kan alltså inte strejka. Därför verkar
            de lämnas därhän. De inbjuds antagligen inte heller till kafferepen
            i Rosenbad framöver. Vi kristdemokrater kommer i vår motion att
            bestämt motsätta oss nedskärningarna i bostadstillägget för pensionärerna,
            liksom modellen för högkostnadsskyddet. Vi är i socialdemokraternas
            Sverige på väg mot en situation där allt fler av dem som varit
            med och byggt upp det här fina landet knappast kommer att få råd
            att hämta ut den medicin som de är helt beroende av. Detta är
            icke acceptabelt.
          </note>
          <note xml:id="i-2c653bdfca8d0e95-0">
            Nedskärningarna av biståndet är enligt min mening rent ut sagt
            fegt. De drabbade är på betryggande avstånd. De är värnlösa, medan
            vi i Sverige i dag köper läsk och snask för dubbelt så mycket
            som bistånd var innan vi började nedskärningarna. Sverige borde
            ha råd att avsätta en hundradel av vår bruttonationalinkomst till
            de allra fattigaste bröderna och systrarna på vår gemensamma planet.
          </note>
          <note xml:id="i-b62671f5bb80be7e-0">
            Inställningen till landsbygdens folk tycker jag också är litet
            märklig. Genom att avveckla ännu mer av jordbrukarnas avbytarverksamhet
            försvårar regeringen och även Centerpartiet, förvånansvärt nog,
            för att människor i hela landet skall kunna leva av lantbruksverksamhet.
            Detta tillsammans med bensinskattehöjningar utan kompensation
            till glesbygden är verkligen ett kortsiktigt sätt att förvalta
            vår hårt trängda landsbygd.
          </note>
          <note xml:id="i-142b64c3bbbb97d8-0">
            Vi kristdemokrater är övertygade om att svensk ekonomi med en
            politik som fokuserar på ökat personligt ansvarstagande, företagande
            och tillväxt kan nedbringa arbetslösheten till en väsentligt lägre
            nivå samtidigt som den långsiktigt säkrar ett hållbart socialt
            trygghetssystem där även pensionärer och barnfamiljer får en dräglig
            tillvaro. Men om de nya jobben skall kunna skapas i den privata
            sektorn måste ett gynnsammare klimat för små- och nyföretagande
            åstadkommas över hela landet. För att detta skall ske, fru talman,
            behövs uppenbarligen snarast en ny regering.
          </note>
          <note xml:id="i-4e9313bfb202df12-0">
            Anf. 9 Finansminister ERIK ÅSBRINK (s)
          </note>
          <note xml:id="i-72b335653aff1f1f-0">
            Fru talman! Ärade ledamöter! Jag vill börja med att uttrycka
            min högaktning för Sveriges riksdag, som är och skall vara centrum
            i landets politiska liv, navet i ett livskraftigt parlamentariskt
            folkstyre. Jag ser fram emot många intressanta debatter både med
            dagens meddebattörer och med många andra.
          </note>
          <note xml:id="i-e9c6dd8e9579576d-0">
            Sverige har fått en finansminister som hatar arbetslösheten.
            Arbetslösheten förhindrar för enskilda människor att ta till vara
            sin vilja och sin förmåga till arbete. Den ökar klyftorna. Den
            skapar mänskligt lidande. Den innebär ett slöseri med ekonomiska
            resurser.
          </note>
          <note xml:id="i-d2188ca4bee85cbf-0">
            Sverige har fått en finansminister som hatar inflationen. Inflation
            göder girighet och spekulation, gröper ur köpkraften och slår
            ut jobb och företag.
          </note>
          <note xml:id="i-a2d1b073ae2b0caf-0">
            Sverige har fått en finansminister som hatar klyftorna. Jag tror
            på människors lika värde.
          </note>
          <note xml:id="i-c4109e6a44cd87dd-0">
            Jag tror att de yttersta strävandena för den ekonomiska politiken
            skall vara att minska, inte att öka, klyftorna.
          </note>
          <note xml:id="i-1bd771a85a17391c-0">
            Det här handlar om de olika faser som vi skall arbeta inom i
            den ekonomiska politiken.
          </note>
          <note xml:id="i-eb14713796389c5a-0">
            Vi befinner oss fortfarande i den första fasen, saneringsfasen.
            Det gäller att sanera statens finanser, att bekämpa inflationen
            och att se till att vi kan betala för oss i våra utrikesaffärer.
            Vi har kommit mycket långt med saneringen, och riksdagen och dess
            ledamöter har gett stora bidrag i saneringsprocessen. Men vi är
            inte klara. Det måste göras mera för att vi skall kunna vara säkra
            på att klara de mål vi har satt upp.
          </note>
          <note xml:id="i-1b4ec891b7055550-0">
            Den andra fasen handlar om att skapa bättre betingelser för arbete
            och tillväxt: att få ökade investeringar, att få produktion och
            att skapa nya jobb i vårt samhälle.
          </note>
          <note xml:id="i-42febc35ea367a45-0">
            Den tredje fasen är att skörda resultatet av den ekonomiska politiken:
            att öka människornas inkomst och välfärd och att minska klyftorna
            i levnadsbetingelserna.
          </note>
          <note xml:id="i-1b79f061b25d9306-0">
            Dessa faser går delvis in i varandra. Hittills, sedan den socialdemokratiska
            regeringen tillträdde hösten
          </note>
          <note xml:id="i-5f3474d5ff8bfb49-0">
            1994, har vi framför allt ägnat oss åt saneringsfasen.
          </note>
          <note xml:id="i-4ac5b5282ec81a28-0">
            Och som jag sade är den inte avslutad.
          </note>
          <note xml:id="i-12062c3faa868e5e-0">
            Vi har formulerat tre mål för budgetpolitiken.
          </note>
          <note xml:id="i-69f0ea956afefbf5-0">
            Det första är att vi i år skall stabilisera den offentliga skulden.
            Den skall inte få öka mer utan börja minska efter 1996.
          </note>
          <note xml:id="i-bca0bd93b343eea8-0">
            Det andra målet är att nedbringa underskottet i den offentliga
            sektorns sparande till högst 3 % 1997. Det är ett mål som överensstämmer
            med ett av de s.k.
          </note>
          <note xml:id="i-88c839f3baffb0de-0">
            konvergenskriterierna, för att man skall kunna välja om man gå
            med i den europeiska monetära unionen.
          </note>
          <note xml:id="i-2550bde4d1e87176-0">
            Det tredje målet har vi formulerat själva, och det är mer ambitiöst
            än så. Året därpå, 1998, skall vi helt ha eliminerat underskottet
            i de offentliga finanserna.
          </note>
          <note xml:id="i-ea45d777e318bcf0-0">
            Den bedömning som vi har gjort nu tyder på att vi inte helt ut
            klarar dessa mål, om vi inte vidtar ytterligare åtgärder. Bedömningen
            bygger på att vi ser en viss, tillfällig svacka i den ekonomiska
            utvecklingen i
          </note>
          <note xml:id="i-26f430625c587cdd-0">
            Sverige och internationellt. Detta överensstämmer med vad de
            flesta andra bedömare också har kommit fram till. Vi räknar med
            att tillväxten på nytt tar fart mot slutet av det här året och
            in på nästa år.
          </note>
          <note xml:id="i-76f19c01e970dbbd-0">
            Det är detta som ligger bakom den vårproposition som lades på
            riksdagens bord i går och som kan sammanfattas i fem punkter när
            det gäller budgetsaneringen.
          </note>
          <note xml:id="i-913506363a643b2e-0">
            1. Saneringsprogrammet, 118-
          </note>
          <note xml:id="i-c300a0e0b18730bb-0">
            miljardersprogrammet, skall genomföras fullt ut. De återstående
            konkreta beslut som är nödvändiga skall fattas.
          </note>
          <note xml:id="i-071c49943c149e2f-0">
            2. I den mån det förekommer överskridanden, att utgifter blir
            större än vad vi utsprungligen har tänkt oss, skall de finansieras
            fullt ut.
          </note>
          <note xml:id="i-864adcb2b46f0b81-0">
            3. Reformer, antingen det handlar om skattesänkningar eller utgiftsökningar,
            skall finansieras fullt ut.
          </note>
          <note xml:id="i-aa39a9b3758dae47-0">
            I propositionen finns ett stort reformpaket. Det handlar om den
            kanske största utbildningssatsning som har gjorts i modern tid.
            Vid fullt genomslag satsar vi ytterligare 10 miljarder kronor
            på att höja kompetens och utbildningsnivå hos en stor del av svenska
            folket och ökar anställningsbarheten hos människorna i ett samhälle
            som förändras i allt snabbare takt.
          </note>
          <note xml:id="i-689197e2181fbc02-0">
            Till detta kommer också reformer av socialförsäkringen. Vi höjer
            ersättningsnivån från 75 % till
          </note>
          <note xml:id="i-a0ae5d6d34cd02ae-0">
            80 % i arbetslöshets- och sjukförsäkringen.
          </note>
          <note xml:id="i-c2ca6a2ce335c706-0">
            Dessa reformer skall finansieras fullt ut, och vi lägger fram
            förslag om detta.
          </note>
          <note xml:id="i-40f19e2a46d5b77f-0">
            4. Vi föreslår att riksdagen nu inför utgiftstaket, den nya budgetprocessen.
            Vi lägger också fram förslag till hur det skall se ut.
          </note>
          <note xml:id="i-75ce8d9357783cc8-0">
            Jag tror att det här är en mycket viktig reform. Vi har haft
            en dåligt fungerande budgetprocess i Sverige tidigare. Nu skapar
            vi ordning och reda i budgetprocessen, och vi ger framför allt
            - det är det viktiga -
          </note>
          <note xml:id="i-6fcdaaad032dd8a9-0">
            utrymme för riktiga politiska prioriteringar.
          </note>
          <note xml:id="i-61170b19ec9eb1a6-0">
            Vi skall genom politiska beslut bestämma vilka områden vi skall
            satsa på. Det skall inte ske genom tillfälligheter, slarv eller
            marknadskrafter utan genom beslut i denna kammare.
          </note>
          <note xml:id="i-f9ed69ca7563455b-0">
            Utgiftstaket ger oss det instrument som vi behöver för att kunna
            påverka utgifternas sammansättning och politiken på det sätt som
            vi vill göra.
          </note>
          <note xml:id="i-b7d076e6de0c0e93-0">
            5. Detta är den nya punkten. Vi ger förslag till ytterligare
            budgetförstärkningar, så att vi kan klara de mål som vi har satt
            upp.
          </note>
          <note xml:id="i-e5ed5b8c4904c773-0">
            Det handlar om budgetförstärkningar i storleksordningen 10 miljarder
            1997 och 12 miljarder 1998.
          </note>
          <note xml:id="i-515fdcd7f65ef368-0">
            Det finns journalister som felaktigt har adderat dessa belopp,
            men det har inte vi gjort. Vi har inte utgett det för att vara
            någonting annat är 12 miljarder 1998.
          </note>
          <note xml:id="i-68677886c444c77f-0">
            Den varaktiga budgetförstärkningen är ca 8 miljarder kronor,
            som skall läggas till de 118 miljarder som vi tidigare har aviserat.
          </note>
          <note xml:id="i-509cfe83d2938615-0">
            Detta är förslag både på inkomstsidan och utgiftssidan. Det är
            mer på utgiftssidan, men vi höjer också vissa skatter. Min bedömning
            är att det är nödvändigt, både för att få inkomsterna men också
            för att få den uppslutning kring saneringspolitiken som är nödvändig.
            Det är fördelningspolitiska och miljöpolitiska skäl som ligger
            bakom de skatter som vi föreslår.
          </note>
          <note xml:id="i-4dfb12eec9ce5e4d-0">
            Jag har i den debatt som har ägt rum fått beteckningen kamrer,
            och jag tar gärna emot den. Jag bär titeln med stolthet och ser
            den som en ärebetygelse.
          </note>
          <note xml:id="i-04322ede0862f3fb-0">
            Vi får inte ge upp kampen för att sanera statsfinanserna. Den
            kampen är inte slutförd. Varken Sverige eller jag själv är världsmästare
            i budgetsanering, men vi har satt upp mål. Når vi de målen kan
            vi bli världsmästare, men inga segrar skall tas ut i förskott.
          </note>
          <note xml:id="i-341438a6a54e1970-0">
            Jag tänker inte mattas i strävandena att fullfölja programmet
            tills det är helt genomfört.
          </note>
          <note xml:id="i-db84ae0da9a033fc-0">
            Varför gör vi det här? Gör vi det för att plåga folk och bära
            oss illa åt? Naturligtvis inte. Vi gör det för att vi vill återvinna
            handlingsfriheten i den ekonomiska politiken.
          </note>
          <note xml:id="i-117ad6cd102f4881-0">
            Är man skuldsatt och beroende av långivarna har man ingen handlingsfrihet.
            Då är man helt och hållet beroende av marknadens nycker. Det gäller
            även här att politiken skall återta kommandot över marknaden.
          </note>
          <note xml:id="i-d5276fc45708104c-0">
            Det gäller att återskapa en handlingsfrihet i den ekonomiska
            politiken som vi under lång tid inte har haft i det här landet.
          </note>
          <note xml:id="i-17b0839a7259fdc5-0">
            Med sanerade statsfinanser bygger vi under för fortsatta räntesänkningar,
            fortsatt låg inflation och fast penningvärde. Det bör vara målet
            för strävandena.
          </note>
          <note xml:id="i-03c1990ae3aeb021-0">
            Med lägre räntor får vi inte bara en lättnad för många skuldsatta
            hushåll, utan vi ger också bättre betingelser för företagen i
            Sverige att börja investera och bygga ut, öka produktionen, anställa
            fler människor och skapa nya jobb.
          </note>
          <note xml:id="i-fb151470b0565aa8-0">
            Ingen insats kan vara viktigare än denna för att få en tillväxt
            på nytt i svensk ekonomi. Likväl är de dominerande insatserna
            fortfarande budgetförstärkningar, och jag har inte utgett dem
            för att vara någonting annat.
          </note>
          <note xml:id="i-1dee9efea9d28a48-0">
            Men jag vill understryka att det ändå finns några andra insatser
            som har en klart offensiv och direkt tillväxtfrämjande karaktär.
          </note>
          <note xml:id="i-3fa6d2d296c49300-0">
            Jag har redan nämnt den stora utbildningssatsningen, som är i
            det närmaste unik. Det är ingen tvekan om att den leder till högre
            kompetens, högre utbildningsnivå och därmed bättre möjligheter
            för hundratusentals människor att hävda sig på en föränderlig
            arbetsmarknad i framtiden. Detta är en bra fördelningspolitisk
            åtgärd, och den leder till högre tillväxt.
          </note>
          <note xml:id="i-663397c6f6a0ccea-0">
            I propositionen föreslår vi också vissa andra insatser som är
            värda att nämna i detta sammanhang.
          </note>
          <note xml:id="i-cc22d576547989f8-0">
            Vi förlänger ROT-avdragen, som är en stimulans till byggsektorn,
            och vi genomför lättnader för ett stort antal mindre och medelstora
            företag när det gäller momsreglerna.
          </note>
          <note xml:id="i-2918baff361d5f7b-0">
            Detta är naturligtvis ingen uttömmande lista. Det kommer mera.
            Jag och många andra statsråd i regeringen kommer under de närmaste
            åren att lägga stor kraft vid att utarbeta ytterligare förslag
            som är gynnsamma för tillväxten och de nya jobben.
          </note>
          <note xml:id="i-378c9b7742239799-0">
            Målet att halvera den öppna arbetslösheten till år
          </note>
          <note xml:id="i-504f2b9b0368fe00-0">
            2000 ligger fast. Det är ett svårt mål att uppnå, och det kommer
            inte att gå automatiskt. Men det kommer att vara möjligt att uppnå
            genom hårda och medvetna ansträngningar, och det är det som vi
            skall ägna oss åt i hög grad under de kommande åren.
          </note>
          <note xml:id="i-700d6c1871671d60-0">
            Jag vill också säga att den proposition som nu läggs fram har
            förutsättningar att gå igenom riksdagen. Det finns förutsättningar
            för en parlamentarisk majoritet. Detta har naturligtvis att göra
            med det samarbete med Centerpartiet som ligger bakom dessa förslag.
            Jag har personligen förhandlat, inte minst med Per-Ola Eriksson,
            och även med andra företrädare för Centern. Jag vill uttrycka
            min stora uppskattning av detta. Det har gått bra, och jag ser
            fram emot fortsatt samarbete i den ekonomiska politiken.
          </note>
          <note xml:id="i-2bf59cccdb8717d8-0">
            Detta utesluter inte samarbete också med andra partier - det
            vill jag gärna understryka. Vi har samarbetat och är beredda att
            samarbeta med andra partier om vi kan hitta gemensamma lösningar
            som vi tycker är förnuftiga. Jag vill också understryka en annan
            sak.
          </note>
          <note xml:id="i-8206eafb4ddb8e8c-0">
            Samarbete som handlar om gigantiska skattesänkningar på i storleksordningen
            250 miljarder kronor är det uteslutet att socialdemokratin medverkar
            i - vare sig det handlar om ofinansierade skattesänkningar som
            på nytt skapar ett statsfinansiellt kaos, eller finansierade skattesänkningar
            som innebär dramatiska ingrepp, i själva verket en slakt på, välfärdssamhället.
          </note>
          <note xml:id="i-6429af55132c3594-0">
            Det finns de som hävdar att lägre skatter i sig är en garanti
            för högre tillväxt. Något sådant samband har aldrig någonsin kunnat
            bevisas.
          </note>
          <note xml:id="i-3bcd8c8cea63050b-0">
            Jag vill ställa en fråga till Bo Lundgren, för dagen vikarierande
            ekonomiska talesman för Moderaterna.
          </note>
          <note xml:id="i-6c7c273d579e34c8-0">
            Vill Bo Lundgren till kammarens protokoll läsa in tillväxtsiffrorna
            för vart och ett av åren under den tid då han satt i regeringen
            och hade tillfälle att tillgripa denna skattesänkningsmetod? Om
            vi kunde vi få detta inläst till kammarens protokoll skulle jag
            vara mycket tacksam.
          </note>
          <note xml:id="i-e9a2ab9d1a202b74-0">
            Avslutningsvis har jag i kammaren, i dag och tidigare, hört dem
            som uttrycker sin stora misstro för vår möjlighet att klara arbetslöshetsmålet
            - att halvera den öppna arbetslösheten till år 2000. Vi har fått
            höra att det inte går, att det är omöjligt och att regeringen
            redan har gett upp. Samma visa fick vi höra för inte så värst
            länge sedan. Då hette det att målen för budgetunderskottet var
            orealistiska och omöjliga att uppnå.
          </note>
          <note xml:id="i-60e4dcca692a1cf4-0">
            Det var totalt utsiktslöst. I dag och i går har vi inte hört
            särskilt mycket av den sorten. Det kan möjligen bero på att trovärdigheten
            i denna politik har börjat öka. Man är litet försiktigare med
            att ifrågasätta våra möjligheter att klara detta.
          </note>
          <note xml:id="i-942259ddb9755e47-0">
            På samma sätt som vi är fast förvissade om att vi skall klara,
            och göra allt vad vi kan för att klara, budgetsaneringen skall
            vi också göra allt vad vi kan för att klara arbetslöshetsmålet.
            Vi får se om några år ifall trosvissheten då är lika stor hos
            dem som i dag säger att det är omöjligt för oss att klara arbetslösheten.
          </note>
          <note xml:id="i-b2a0054a77c26d13-4">
            (Applåder)
          </note>
          <note xml:id="i-cbdc56ae7302148c-0">
            Anf. 10 BO LUNDGREN (m) replik
          </note>
          <note xml:id="i-c51bc029c4c6b9e1-0">
            Fru talman! Effekten av den borgerliga regeringens politik för
            tillväxten märks i tillväxttalen för 1994
          </note>
          <note xml:id="i-7606208bda2b17e8-0">
            och 1995.
          </note>
          <note xml:id="i-7fc94cad199a9355-0">
            1992 och 1993 års tillväxttal är ett resultat av den politik
            Erik Åsbrink i den dåvarande regeringen var med om att föra. Jag
            vill påminna kammaren om vad som då hände genom att visa första
            sidan från Aftonbladet den 7 februari 1991. Där står det: 1 000
            nya arbetslösa varje dag. Det var då Erik Åsbrink senast satt
            i regeringen. Det var det som gav det budgetunderskott vi lyckades
            vända 1993.
          </note>
          <note xml:id="i-6f54283a77b3f760-0">
            Erik Åsbrink och jag är överens om att det gäller att minska
            klyftorna. Men det finns en viktig skillnad mellan oss. Jag vill
            bekämpa fattigdomen och öka välståndet. Erik Åsbrink vill i stället
            bekämpa rikedomen och minska välståndet, med sämre välstånd som
            följd.
          </note>
          <note xml:id="i-d0a139df580eadb0-0">
            Sverige har en finansminister som hatar arbetslöshet. Men varför
            gör han då ingenting? Varför lägger han inte fram några förslag?
            Hans egen tidning, Aftonbladet, skriver i dagens ledare att munväder
            och fromma förhoppningar om jobben inte räcker. Man slutar med
            att skriva att Sverige vill bli världsmästare i budgetsanering
            men att det inte räcker, om vi stannar i arbetslöshetens jumboliga.
            Jag delar Aftonbladets uppfattning. Hittills har Socialdemokraternas
            politik misslyckats. Tyvärr finns det inga tecken på att man är
            beredd att ompröva den.
          </note>
          <note xml:id="i-35ebe228ee3ebd96-0">
            Det skulle vara intressant att höra varför Erik Åsbrink lägger
            fram sådana förslag som försämrar för företagen. Företagen är
            ju grunden för de nya jobben.
          </note>
          <note xml:id="i-f9306286bc11400f-0">
            De är dessutom förutsättningen för en effektiv budgetsanering.
          </note>
          <note xml:id="i-b86dd824dcdc8d51-0">
            Om man inte samtidigt som man vidtar åtgärder för att minska
            underskottet också skapar förutsättningar för tillväxt och nya
            jobb blir det fler och fler sådana chocker som vi nu ser - sparchocker
            och skattechocker om och om igen. Det blir sämre och sämre för
            hushållen därför att regeringen inte ser också till dynamiken,
            utan bara till det kamerala. Det är bra med en duktig kamrer,
            men det behövs också någon som är visionär, som ser framtiden
            an och som kan skapa förutsättningar för de nya jobben. Däri ligger
            också svaret till Per-Ola Eriksson. De borgerliga partierna, utom
            Centern, har i skatteutskottet i dag ställt upp på att återställa
            de gamla momsreglerna. Ni har ställt upp på en politik med högre
            kostnader, högre skatter och sämre momsinbetalningsregler. Där
            är problemet för budgetsaneringen.
          </note>
          <note xml:id="i-5eaf544e96b83a55-0">
            Fru talman! Erik Åsbrink är skyldig kammaren, men framför allt
            svenska folket, ett viktigt svar. Vi har en miljon arbetslösa,
            och bedömningar som innebär att arbetslösheten skall fortsätta
            att ligga på samma nivå. Man tricksar med talen, men man skapar
            inte förutsättningar för riktiga jobb. Varför tycker Erik
          </note>
          <note xml:id="i-cf74c9f5e2a46fe6-0">
            Åsbrink så illa om företagandet - det som är grunden för tillväxt,
            nya jobb och bättre välstånd?
          </note>
          <note xml:id="i-1c77312668d3e346-0">
            Anf. 11 Finansminister ERIK
          </note>
          <note xml:id="i-3e73d6a011e997df-0">
            ÅSBRINK (s)
          </note>
          <note xml:id="i-df49919ac3cde219-0">
            Fru talman! Det enda som var dynamiskt i den ekonomiska utvecklingen
            under den tid Bo Lundgren hade hand om skattepolitiken var budgetunderskottet.
          </note>
          <note xml:id="i-f0309765093c5636-0">
            Den dramatiska ökningen av budgetunderskottet var internationellt
            unik. Den visade en oerhört dynamik.
          </note>
          <note xml:id="i-40bef5f07131e1b4-0">
            Under den tid Bo Lundgren satt i regeringen och påverkade politiken
            tappade vi 340 000 jobb i den så omhuldade privata sektorn. Nu
            får vi höra att förtjänsten av att det börjar gå bra i en del
            avseenden under den socialdemokratiska regeringen är den tidigare
            regeringens - den som Bo Lundgren satt i. Jag känner igen den
            visan. Jag har hört den förut. Jag hörde den under åren närmast
            efter 1982. Även då fick en socialdemokratisk regering städa upp
            efter det statsfinansiella kaos som den föregående regeringen
            hade åstadkommit. Även då fick vi så småningom höra att framgångarna
            egentligen berodde på åtgärder som hade vidtagits av oppositionen
            tidigare.
          </note>
          <note xml:id="i-aada259faebe7e85-0">
            Slutsatsen får bli att detta är en ganska bra arbetsfördelning.
            Vi kan gärna låta er ta åt er en del av äran
          </note>
          <note xml:id="i-eb7a0a8fa3225752-0">
            - bara ni förblir ordentligt parkerade i opposition och vi sitter
            i regeringsställning.
          </note>
          <note xml:id="i-199713bf3dcc3ceb-0">
            Man kan skoja om detta, men egentligen är det djupt allvarliga
            saker. Jag tror att det är väldigt svårt att åstadkomma resultat
            i en fyrpartiregering som är djupt splittrad, och där man drar
            åt olika håll. Jag upplever den stora fördelen av att sitta i
            en regering där alla drar åt samma håll, och där det finns en
            laganda som präglar arbetet.
          </note>
          <note xml:id="i-d86839592a6d5176-0">
            På den tiden var det nämligen så att i ett rum på plan fem i
            Finansdepartementet satt den dåvarande finansministern Anne Wibble
            och kämpade en hopplös kamp för att hålla emot ett exploderande
            budgetunderskott. I ett rum på plan tre, rakt under, satt Bo
          </note>
          <note xml:id="i-c6db43dc3d28ffc6-0">
            Lundgren och perforerade vårt skattesystem och gjorde det därigenom
            fullständigt omöjligt att hålla kontroll på statsfinanserna. Den
            utvecklingen får aldrig mer inträffa i svensk ekonomi.
          </note>
          <note xml:id="i-b2a0054a77c26d13-5">
            (Applåder)
          </note>
          <note xml:id="i-8c8b61ad28b8dda2-0">
            Anf. 12 BO LUNDGREN (m) replik
          </note>
          <note xml:id="i-f489d285a9d4c4bc-0">
            Fru talman! Det Bo Lundgren ägnade sig åt på plan tre var bl.a.
            att fullfölja skattereformen.
          </note>
          <note xml:id="i-cc003ef81a34b8b3-0">
            Jag har noterat att Erik Åsbrink i sin tidigare fria roll helt
            instämde med mig om att vi inte skall ha någon dubbelbeskattning
            - den som vi slopade och som den regering han sitter i återinförde.
            Den försvagar förutsättningarna för nya jobb.
          </note>
          <note xml:id="i-c0130f8daae084e8-0">
            Nej, det här är inte skojigt. Det tycker inte jag heller. Men
            det är ganska viktigt att fundera över vad som faktiskt skall
            göras, och då är det Erik Åsbrinks och regeringens skyldighet
            inte bara att för svenska folket redovisa en massa struntprat
            om vad som har inträffat tidigare utan också att se framåt och
            försöka fundera kring vad som faktiskt krävs för att skapa förutsättningar
            för nya jobb och tillväxt i ekonomin.
          </note>
          <note xml:id="i-015ff407b40970a9-0">
            "Dynamiskt" säger Erik Åsbrink. Han måste ändå inse att det var
            den politik som fördes under 80-talet -
          </note>
          <note xml:id="i-0b85db59972fdee4-0">
            och det är den man har återvänt till, vilket är beklagligt -
            som gav förutsättningar för att tusen jobb om dagen gick förlorade
            och som skapade kostnader och minskad produktion och därmed satte
            i gång det statsfinansiella moras som vi fick överta. Vi lyckades
            ändå, med en positiv politik som skapade ett bättre näringsklimat,
            vända utvecklingen. Det visar de undersökningar som har gjorts
            bland företagen.
          </note>
          <note xml:id="i-5d784f0846ea3210-0">
            Jag känner igen visan, säger Erik Åsbrink, och det gör mig nästan
            litet upprörd. Socialdemokraterna
          </note>
          <note xml:id="i-2eca9543cda5cb48-0">
            "städade upp" under 80-talet efter den borgerliga regeringen,
            säger han. Jag hoppas att kammarens ledamöter kommer ihåg finanskrisen,
            hur den politik som gav Socialdemokraterna "VM i ekonomi" 1987
          </note>
          <note xml:id="i-8c15a497a24e6584-0">
            egentligen lade grunden för en finanskris där miljard efter miljard
            av skattebetalarnas pengar gick åt och där fallskärmarna blomstrade
            under den period som
          </note>
          <note xml:id="i-0744c0713e093e3a-0">
            Socialdemokraterna hade ansvar för den statliga
          </note>
          <note xml:id="i-8eae1d4a1809d91f-0">
            Nordbanken.
          </note>
          <note xml:id="i-86a42a73fce329bf-0">
            Nej, Erik Åsbrink. Det var jag och den borgerliga regeringen
            som fick städa upp efter era misslyckanden.
          </note>
          <note xml:id="i-f3480cd0f2e9534e-0">
            Om vi nu kan lägga det gamla, förgångna till handlingarna - för
            så här är det - är återigen frågan:
          </note>
          <note xml:id="i-f6649c7940a81bae-0">
            Vad vill Erik Åsbrink konkret göra för att minska arbetslösheten?
            Det han har visat hittills är att han inte gillar företagandet,
            det som är grunden. Varför försämra företagandets villkor, Erik
            Åsbrink?
          </note>
          <note xml:id="i-b2a0054a77c26d13-6">
            (Applåder)
          </note>
          <note xml:id="i-f7921e9f425409e8-0">
            Anf. 13 Finansminister ERIK
          </note>
          <note xml:id="i-3e73d6a011e997df-1">
            ÅSBRINK (s)
          </note>
          <note xml:id="i-f38b9b9d130e6e7e-0">
            Fru talman! Det är ett häpnadsväckande påstående att jag inte
            skulle gilla företagandet. Till skillnad från
          </note>
          <note xml:id="i-9edab1a28b41c4bc-0">
            Bo Lundgren har jag faktiskt erfarenhet av att leda ett företag
            under några år, och det är en ganska nyttig erfarenhet.
          </note>
          <note xml:id="i-8342cd02408f3429-0">
            Bo Lundgren får faktiskt bestämma sig för om klimatet för näringslivet
            i landet är dåligt eller bra. I
          </note>
          <note xml:id="i-9142fd9e807353b0-0">
            ena stunden säger han att det är så väldigt bra, till följd av
            de heroiska insatser som Bo Lundgren uträttade under sin tid i
            regeringen och som nu den socialdemokratiska regeringen orättmätigt
            skördar frukterna av, för att i nästa andetag säga att vi har
            ett så förfärligt uselt företagarklimat här i landet därför att
            Erik
          </note>
          <note xml:id="i-028b2bb31c143b2d-0">
            Åsbrink under de tre och en halv veckor som han har suttit i
            regeringen har ställt till det något alldeles förfärligt och därför
            att han inte omedelbart har löst alla tillväxtproblem.
          </note>
          <note xml:id="i-c2f0a8577eb24e3c-0">
            Eftersom Bo Lundgren inte har fler inlägg nu, vill jag i stället
            uppmana honom att till nästa debatt ta och tänka igenom hur han
            skall ha det på den punkten. Jag vill också uppmana honom att
            tänka igenom vem, vilket eller vilka partier som vid sidan av
            Moderaterna skall genomföra den nyliberala revolutionen, sänka
            skatterna med 250 miljarder och skära ned vårt välfärdssystem
            i motsvarande mån. Nu när inte Ian
          </note>
          <note xml:id="i-3cef8d27726941d2-0">
            Wachtmeister och Ny demokrati finns kvar som bundsförvanter i
            riksdagen får väl Moderaterna söka bundsförvanter på annat håll.
            Men ge oss ett besked:
          </note>
          <note xml:id="i-7168924ae2bd2ce5-0">
            Vilka partier är det som tillsammans med Moderaterna skall klara
            den nyliberala revolutionen?
          </note>
          <note xml:id="i-b2a0054a77c26d13-7">
            (Applåder)
          </note>
          <note xml:id="i-de5946c51e2525f7-0">
            Anf. 14 PER-OLA ERIKSSON (c) replik
          </note>
          <note xml:id="i-eaeec67201746c16-0">
            Fru talman! Den proposition vi nu diskuterar är ett samarbete
            mellan Centerpartiet och Socialdemokraterna. Jag delar Erik Åsbrinks
            uppfattning att det inte hindrar att fler partier deltar i arbetet.
            Hittills har vi hört hur Moderaterna, Folkpartiet, Vänsterpartiet,
          </note>
          <note xml:id="i-318f633917a04383-0">
            Miljöpartiet och kds har kritiserat vårbudgeten. Då vill jag
            fråga Erik Åsbrink, med anledning av hans önskan om samarbete:
            Har Erik Åsbrink uppfattat några konstruktiva förslag i de anföranden
            som har hållits av företrädare för de nu nämnda partierna?
          </note>
          <note xml:id="i-3ee4971b9e0ca781-0">
            Bo Lundgren säger att vi gör regionalpolitik av utbildningspolitiken.
            Vad menar Bo Lundgren? Menar Bo Lundgren att de små och medelstora
            högskolorna skall ha en sämre kvalitet? Vilka orter är det då
            som Bo Lundgren vill skall drabbas av den moderata utbildningspolitiken?
            Är det - för att ge några exempel - Sundsvall, Västerås, Falun,
            Kalmar eller Östersund?
          </note>
          <note xml:id="i-0fe22069f7e401a7-0">
            Fru talman! I ett av gårdagens TT-telegram sades det att Folkpartiets
            Wibble klagar över att pengar spenderas på en sänkning av matmomsen.
            Det föranleder mig att i dag ställa följande fråga till Anne
          </note>
          <note xml:id="i-49f38f965fd24b3a-0">
            Wibble: Innebär det att Anne Wibble och Folkpartiet genom skattehöjningar
            vill beslagta ungefär 8 miljarder kronor ur svenska folkets hushållskassor?
            Ni är skyldiga oss ett svar på den frågan.
          </note>
          <note xml:id="i-812e87d62a1ebda2-0">
            Jag konstaterar också att Anne Wibble inte har särskilt höga
            tankar om ROT-insatserna. Har inte
          </note>
          <note xml:id="i-413c54ec91a113f2-0">
            Anne Wibble läst Målaremästarnas utvärdering gällande effekterna
            av det system vi hade under förra mandatperioden, dvs. den uppgörelse
            som Anne
          </note>
          <note xml:id="i-e853c45521f4c8f0-0">
            Wibble och jag tillsammans med Socialdemokraterna förhandlade
            fram? Var det vi gjorde tillsammans på den punkten fel och något
            som Anne Wibble i dag tar avstånd från?
          </note>
          <note xml:id="i-61322b7e3532ee2f-0">
            Fru talman! För drygt ett år sedan, den 5 april
          </note>
          <note xml:id="i-b2512a3dfe31bf45-0">
            1995, gjordes följande verklighetsbeskrivning i den svenska riksdagen:
          </note>
          <note xml:id="i-9970dfc70fb5b767-0">
            "Men det allvarliga är de mörka molnen som nu hopar sig när det
            gäller framtiden. Vi har sett räntan gå i taket, och vi har sett
            kronan gå i botten under de senaste veckorna på ett sätt som gör
            att det finns anledning att tala om en katastrofkurs för den svenska
            ekonomin. Med denna svaga krona kommer förr eller senare inflationen
            tillbaka. Med denna höga ränta kommer jobben, välfärden och framtiden
            förr eller senare att strypas."
          </note>
          <note xml:id="i-ac01e2283642e513-0">
            Det var vad Carl Bildt sade den 5 april 1995. Han gjorde den
            beskrivningen, men det visade sig sedan hur fel han hade. På ett
            år har femårsräntan sänkts med 3,4 %. Räntedifferensen till Tyskland
            har minskat från 457 till 193 punkter. Den som i dag håller sig
            med tyska mark och är beredd att byta bort de marken mot svensk
            valuta får ett pris som är nära nog en hel svensk krona lägre
            än vad som var fallet för ett år sedan.
          </note>
          <note xml:id="i-e40af4f6c9fcf622-0">
            De som i fjol såg på läget med pessimism har nu anledning att
            erkänna realiteterna, erkänna att den politik som har lagt grunden
            för lägre räntor, för förtroende för svensk valuta och för en
            ökad optimism också lägger grunden för framtidens jobb och välfärd.
          </note>
          <note xml:id="i-633ee2459b45718d-0">
            Carl Bildt insåg för ett år sedan behoven. Nu har vi tillsammans
            med Socialdemokraterna levererat åtgärder. Nu är det dags för
            Lundgren, Wibble och Odell att inse att det vi har gjort har varit
            rätt.
          </note>
          <note xml:id="i-ed3a0d8c39396167-0">
            Anf. 15 Finansminister ERIK ÅSBRINK (s)
          </note>
          <note xml:id="i-b7b0afc88e360f28-1"/>
          <note xml:id="i-d10e7d26d024fbeb-0">
            Fru talman! Per-Ola Eriksson frågade mig om jag i något av de
            hittillsvarande inläggen från de övriga partiernas företrädare
            har lagt märke till något konstruktivt bidrag till utvecklingen
            av den ekonomiska politiken. Svaret på frågan är: Nej.
          </note>
          <note xml:id="i-d3157221ab14fac8-0">
            Anf. 16 BO LUNDGREN (m) replik
          </note>
          <note xml:id="i-75a4a705a28da7bf-0">
            Fru talman! Också jag insåg att svaret på Per-Ola
          </note>
          <note xml:id="i-1057818a28bf306f-0">
            Erikssons fråga skulle bli nej, eftersom Erik Åsbrink inte riktigt
            förstår vad som krävs för att skapa bra förutsättningar för företagandet.
          </note>
          <note xml:id="i-3a85baf699822d2a-0">
            Det är litet bekymmersamt att höra Per-Ola Eriksson tala om hur
            bra allting är med tanke på utvecklingen av den svenska och också
            den internationella räntan.
          </note>
          <note xml:id="i-9f56228e210977cb-0">
            Han talar om hur bra allting är fastän regeringen och
          </note>
          <note xml:id="i-2158929467c9ee8e-0">
            Centerpartiet nu tvingas revidera och halvera tillväxtförutsättningarna,
            när varslen om nedläggningar under de tre första månaderna i år
            är dubbelt så omfattande som under motsvarande tid i fjol. Människorna
            upplever en klar försämring just därför att ni har gått fel väg
            i budgetsaneringen. Ni har valt att höja skatter, återreglera
            och genomföra sådant som skapar sämre förutsättningar för företagandet.
            Jag förstår inte att
          </note>
          <note xml:id="i-9d797df8a182a078-0">
            Centern, som kallar sig för småföretagarparti, försämrar momsinbetalningsreglerna
            tillsammans med Socialdemokraterna, inför en längre arbetsgivarperiod
            som höjer kostnaderna för arbete. Jag förstår inte hur man kan
            driva en sådan politik.
          </note>
          <note xml:id="i-d16410827f7e9a47-0">
            Det är självklart att jag vill ha bra kvalitet på alla högskolor,
            också de mindre, i Kristianstad, Karlskrona och Östersund. Men
            det vi diskuterar nu är bara antal platser för att minska arbetslösheten.
            Men det är just kvalitet som behövs i alla högskolor.
          </note>
          <note xml:id="i-da46021f0741f45b-0">
            Anf. 17 PER-OLA ERIKSSON (c) replik
          </note>
          <note xml:id="i-e1485ffb1469fb8b-0">
            Fru talman! Självklart är inte allt bra i ekonomin.
          </note>
          <note xml:id="i-22b9c27d302cb838-0">
            Vi har fortfarande alltför många människor utanför den ordinarie
            arbetsmarknaden. Men de hot som vi hade den 5 april i fjol, med
            stigande räntor, fallande kronkurs och ett stort misstro mot Sverige
            från utlandet, är i dag undanröjda. Jag tycker att det finns skäl
            för Bo Lundgren att börja inse det.
          </note>
          <note xml:id="i-6f309125b7feb4f0-0">
            Med anledning av att Bo Lundgren ibland talar om momsen vill
            jag säga följande. Under den förra regeringen där Centerpartiet,
            Bo Lundgrens parti, Folkpartiet och kds deltog, förändrade vi
            en sak. Det gällde inbetalningstiderna för företagarens F-skatt
            från en gång i varannan månad till en gång varje månad. Vi införde
            månadsinbetalningar. Det gav en samlad budgeteffekt på ungefär
            3,4 miljarder kronor och en löpande ränteeffekt på ett par hundra
            miljoner. Föranledde inte det Bo Lundgren att känna oro för småföretagandet?
            Jag hörde inte det då.
          </note>
          <note xml:id="i-7152d38b7a6a8c99-0">
            Nu har vi förändrat momsreglerna och tagit hänsyn till småföretagarna.
            Men Bo Lundgren, som var ansvarig för småföretagarna på den tiden,
            tog inte hänsyn till dem när han medverkade till att de skulle
            börja betala skatt i förväg varje månad.
          </note>
          <note xml:id="i-31cad5f543b46458-0">
            Anf. 18 BO LUNDGREN (m) replik
          </note>
          <note xml:id="i-dab56b00d01f8785-0">
            Fru talman! Jo, jag var bekymrad. Men samtidigt slopade vi skatten
            på arbetande kapital, såg till att ta bort skogsvårdsavgiften
            och införde tillväxtmöjligheter så som i aktiebolagen. Kort sagt
            genomfördes i ett paket ett stort antal åtgärder som gjorde det
            möjligt att också ändra inbetalningarna.
          </note>
          <note xml:id="i-486d7977afde0581-0">
            Som Per-Ola Eriksson säger var effekten av denna åtgärd 3 miljarder
            med skattesänkningar på andra sidan som parerade. Nu är det bara
            fråga om en tre gånger så stor skattehöjning. Det är det som är
            problemet.
          </note>
          <note xml:id="i-903d098c914ad323-0">
            Det gläder mig att Per-Ola Eriksson säger att allt inte är bra
            i ekonomin. Men ta då fasta på vad vi föreslår för att öka tillväxten
            och få fram de nya jobben. Det är det som fattas i svensk ekonomi.
          </note>
          <note xml:id="i-40c65de7c26fbc07-0">
            Anf. 19 PER-OLA ERIKSSON (c) replik
          </note>
          <note xml:id="i-246903fcb59b2676-0">
            Fru talman! Det vi nu diskuterar för framtiden -
          </note>
          <note xml:id="i-fc7e9f65477c490f-0">
            förutom att vi har återinfört kvittningsrätten, genomfört riskkapitalavdraget,
            skapat en delvis enkelbeskattning i en del av näringslivet - är
            att gå vidare med bättre villkor för småföretagen. Vi har pekat
            ut färdvägen i tillväxtpropositionen. Där finns mycket mycket
            tydliga uttalanden från regeringssidan. Jag utgår från att man
            kommer att stå fast vid dem, nämligen att man fullföljer det vi
            sade då, dvs. att skänka skattetrycket för småföretagen och skapa
            bättre villkor. När det gäller arbetsrätten m.fl. kommer vi att
            göra mycket. Jag tror att Bo Lundgren kommer att kunna delta i
            det samarbetet om Bo Lundgren så vill.
          </note>
          <note xml:id="i-8dadd784864258d4-0">
            Anf. 20 ROY OTTOSSON (mp) replik
          </note>
          <note xml:id="i-bfc334cb9827d5b6-0">
            Fru talman! Att Per-Ola Eriksson gör sig till talesman för propositionen
            kan man möjligen förstå, för ni står bakom den, men det kan vara
            svårt att förstå vad ni har åstadkommit. Vad åstadkommer ni för
            grönt egentligen? Ni var så ivriga på att haka på Miljöpartiets
            uppgörelse om vindkraften i höstas. Vart tog den fortsatta satsningen
            på vindkraften vägen?
          </note>
          <note xml:id="i-13510f0a539af62c-0">
            Vad har ni gjort för att se till att allergisatsningen skall
            fullföljas och drivas vidare? Rakt ingenting syns.
          </note>
          <note xml:id="i-5d5b210a9ffc8bab-0">
            Ert tal om gröna jobb är tomt, Per-Ola Eriksson.
          </note>
          <note xml:id="i-efaceded3d227a4d-0">
            Sedan är man tydligen döv i debatten, det verkar även
          </note>
          <note xml:id="i-c3c88577c4ddfb70-0">
            Erik Åsbrink i viss mån vara. Jag har inte hört något om det
            konstruktiva förslag som jag lade fram här för några minuter sedan
            om att arbetstiden skall sänkas för att skapa arbetstillfällen.
            Det är ett bra och konstruktivt förslag som socialdemokratiska
            kongressen har ställt sig bakom.
          </note>
          <note xml:id="i-1efe1d5a75f45aee-0">
            Jag förde fram ett annat förslag om höjning till
          </note>
          <note xml:id="i-b277f7b702949579-0">
            80 % i socialförsäkring för dem som tjänar mindre utan att för
            den skull pungslå dem som går till tandläkare, som måste köpa
            läkemedel eller som behöver mycket vård. Jag kan förstå att Per-Ola
            Eriksson inte uppskattar den typen av förslag, men varför gör
            inte
          </note>
          <note xml:id="i-3a3b448b6df6816d-0">
            Socialdemokraterna det?
          </note>
          <note xml:id="i-bcdbb383d438737e-0">
            Anf. 21 PER-OLA ERIKSSON (c) replik
          </note>
          <note xml:id="i-2284363bfd692de0-0">
            Fru talman! Det finns skäl för Roy Ottosson att hålla sig till
            den riktiga historiebeskrivningen då det gäller fjolårets tillväxtproposition.
            Innan vi var färdiga med förhandlingarna med Socialdemokraterna
            nåddes vi av ett uttalande från Miljöpartiet där man accepterade
            tillväxtpropositionen i just det läget. Då hade vi en rad återstående
            krav som vi skulle förhandla om. Var det inte så att ni hoppade
            på den vagn som vi hade börjat få i rullning för att skapa en
            rad bättre villkor för småföretagen, för ekonomin och sysselsättning?
          </note>
          <note xml:id="i-2e50a648700fabcc-0">
            Nu går vi vidare. Nu medverkar vi med energiskattesatserna för
            att betala av miljöskulden. Varför är
          </note>
          <note xml:id="i-457ba6559303d441-0">
            Roy Ottosson orolig för det? Varför är Roy Ottosson så sur över
            att vi gör någonting?
          </note>
          <note xml:id="i-e5e4e07324a645c7-0">
            Anf. 22 ROY OTTOSSON (mp) replik
          </note>
          <note xml:id="i-2711945648d44467-0">
            Fru talman! Nu har Per-Ola Eriksson talat om vad han menar med
            att bredda samarbetet. Han vill nämligen inte bredda samarbetet.
            Det är tomt prat det också.
          </note>
          <note xml:id="i-4f2ba5199da8bd46-0">
            I höstas förhandlade såväl Miljöpartiet som Centern med regeringen
            och gjorde upp om tillväxtpropositionen. Efter det att den presenterades
            gick Centern ut och påstod ett och annat om vad vi hade gjort,
            som jag tycker borde glömmas för det var så fånigt.
          </note>
          <note xml:id="i-789b6014a478f85e-0">
            Det intressanta var att vi i Miljöpartiet redan i januari förra
            året åstadkom en ökad satsning på vindkraft genom investeringsbidrag
            i en uppgörelse med regeringen. Vi byggde på det i tillväxtpropositionen.
          </note>
          <note xml:id="i-533cd4e1de38164d-0">
            Centern sade att det var jättebra. Nu är det slut på pengar igen.
            Det behövs 100 miljoner till. Vad har ni gjort för att se till
            att få fram mer pengar till gröna jobb?
          </note>
          <note xml:id="i-6ef01884b02a4ab3-0">
            Anf. 23 ANNE WIBBLE (fp) replik
          </note>
          <note xml:id="i-1583eb01a4fad2a2-0">
            Fru talman! Inför nästa debatt av det här slaget ber jag talmannen
            att klargöra debattreglerna före debatten, inte under debatten.
          </note>
          <note xml:id="i-20e6a9cafd2de891-0">
            Jag förmodar att Erik Åsbrink, som utnämnde sig själv till den
            finansminister som hatar arbetslösheten, valde att därmed distansera
            sig från den tidigare finansministern. Det får väl vara ett internt
            meningsutbyte.
          </note>
          <note xml:id="i-7bc5f8bbd6ab3a62-0">
            Erik Åsbrink gjorde en poäng av att alla i den nuvarande regeringen
            drar åt samma håll, och då blir det kraftfullt. Det var temat
            i hans anförande. Det må så vara, men det blir väldigt kraftfullt
            fel om riktningen är fel. Då är det faktiskt väldigt dumt att
            vara så himla kraftfull om man går åt fel håll. Jag kan inte tolka
            det på annat sätt än att det går åt fel håll när man i regeringens
            olika propositioner ständigt tvingas att bli mera defensiv och
            pessimistisk i fråga om arbetslöshetens utveckling, mera pessimistisk
            och defensiv vad gäller utvecklingen av företagande, av det som
            vi i
          </note>
          <note xml:id="i-b2ff67bcd6e86278-0">
            Folkpartiet kallar de välståndsbildande krafterna, företagande
            och jobb. Det blir sämre och sämre.
          </note>
          <note xml:id="i-5fad2dfe7c047955-0">
            Jag frågade då Erik Åsbrink om de kommande tillväxtåtgärderna.
            Till att börja med är det ju intressant att konstatera att den
            förre finansministerns s.k.
          </note>
          <note xml:id="i-f41377240d03dad9-0">
            tillväxtproposition som han lade fram i höstas var tänkt som,
            eller presenterades åtminstone som, en inledning till fas två,
            som skulle sätta i gång tillväxtpolitiken. Det har nu blivit senarelagt,
            eftersom den fasen ännu inte har inträffat.
          </note>
          <note xml:id="i-594ea52a4aa24b0c-0">
            Det illustrerar precis det som jag sade inledningvis, nämligen
            att med den sammansättning av budgetsaneringspolitiken och med
            den ekonomiska politik som den socialdemokratiska regeringen över
            huvud taget för, kommer Sverige att fastna, har kanske redan fastnat,
            i ett träsk av massarbetslöshet.
          </note>
          <note xml:id="i-cabd2d30713c7756-0">
            Då nämnde Erik Åsbrink utbildningssatsningen, för att ändå säga
            någonting positivt om tillväxt, förmodar jag.
          </note>
          <note xml:id="i-1d7f2f555ac120d3-0">
            Till att börja med synes det mig i mycket vara en fråga om bokföring
            när det gäller utbildningsplatserna. Många av platserna - inte
            alla, men många - finns redan, men är finansierade genom tillfälliga
            pengar av olika slag inom den s.k. UA-ramen, om jag inte har läst
            alldeles fel. Nu skall dessa platser permanentas, något som bl.a.
            skall betalas med höjda energiskatter.
          </note>
          <note xml:id="i-7df0ddb7ebe0c118-0">
            Då vill jag fråga Erik Åsbrink: Är det så han tänker bedriva
            tillväxtpolitik framöver - att med höjda skatter betala för ökade
            offentliga utgifter?
          </note>
          <note xml:id="i-799da37b87d25291-0">
            I så fall måste jag säga att han väldigt snabbt är på väg rakt
            in i väggen. Detta leder till en successivt fortsatt ökning av
            utgiftskvoter och skattekvoter. Det skapar stora samhällsekonomiska
            problem för de välståndsbildande krafterna, för företagande och
            för jobben, och det skapar betydande konjunkturkänslighet i de
            offentliga finanserna. Det strider också mot en hel del kloka
            ord som står att läsa i vårpropositionen.
          </note>
          <note xml:id="i-74077a6aa32e41a1-0">
            Därför blir jag också så förvånad över att just detta exempel
            valdes på tillväxtåtgärder. Jag tolkar det som att Erik Åsbrink
            ännu inte har kommit på något annat. Låt oss hoppas att han gör
            det så småningom.
          </note>
          <note xml:id="i-7ca8265ef1b919c3-0">
            Jag frågade också, fru talman, om lönebildningen, men jag fick
            inte något svar.
          </note>
          <note xml:id="i-90a749b931583380-0">
            Jag frågade om energipolitiken. Jag har förstått att näringsministern
            har varit på ett möte med journalister i dag, där han yttrade
            sig på ett litet svårtolkat sätt.
          </note>
          <note xml:id="i-d83f157642335f93-0">
            Jag skulle kunna formulera min fråga så här: Är det en målsättning
            eller ett löfte att börja med förtida kärnkraftsavveckling?
          </note>
          <note xml:id="i-937fa3882476e224-0">
            Anf. 24 Finansminister ERIK
          </note>
          <note xml:id="i-3e73d6a011e997df-2">
            ÅSBRINK (s)
          </note>
          <note xml:id="i-5cf167b37683d2dc-0">
            Fru talman! Till Anne Wibble vill jag först säga att vi i det
            förflutna har samarbetat, och även om
          </note>
          <note xml:id="i-4910f0de69ef39df-0">
            Anne Wibble kan vara ganska bitsk ibland vet jag ändå att det
            går att samarbeta och nå fram till förnuftiga resultat. Vi får
            väl se om det dyker upp sådana möjligheter i framtiden. Jag tycker
            kanske inte att det har kommit så många bidrag i den vägen i inläggen
            under dagens debatt.
          </note>
          <note xml:id="i-30559d63943a537b-0">
            Anne Wibble är f.d. finansminister, men ändå tycker jag att insikten
            om behovet av en fortsatt framgångsrik budgetsanering i stort
            sätt lyser med sin frånvaro. Det gäller kanske för många som gärna
            talar om tillväxt och sådant. Det är ju trevligare att tala om
            det än om det trista kamrersgnetandet.
          </note>
          <note xml:id="i-4533309091bfd7e8-0">
            Ändå vill jag på nytt understryka att gnetandet och sparandet
            inte är slutfört. Vi är långt från målet. Budgetunderskottet är
            fortfarande förfärande stort, och den offentliga skulden är förfärande
            stor. Sverige har inte den handlingsfrihet som vi skulle vilja
            ha. Vi har inte de låga räntor som vi vill ha för att kunna föra
            en offensiv och tillväxtfrämjande politik.
          </note>
          <note xml:id="i-5df1a721c7a53e8f-0">
            Jag tänker slå vakt om detta arbete. Det måste fullföljas, även
            om det är tungt och svårt och även om det är roligare att tala
            om angenämare ting.
          </note>
          <note xml:id="i-dce73b16d46255e3-0">
            Hos Anne Wibble har jag märkt en flykt från problemen. Någon
            besparing omöjliggjordes enligt Folkpartiet på biståndssidan.
            Det må vara hänt. Jag kan kanske ändå påminna om att Anne Wibble
            satt i den regering som 1992 inledde en kraftig minskning av biståndet,
            trots mycket bestämda vallöften som hade givits dessförinnan.
          </note>
          <note xml:id="i-fadfa934222a054d-0">
            Vi måste göra nedskärningar på olika områden, och vi måste höja
            skatterna för att politiken skall kunna fullföljas. Jag vill än
            en gång understryka:
          </note>
          <note xml:id="i-c1edffb8f8acc048-0">
            Detta är i sig en oerhört viktig tillväxtfrämjande åtgärd. Vi
            får ingen tillväxt i det här landet om vi lånar pengar och låter
            skulden växa. Vi får ingen tillväxt om vi låter räntorna ligga
            kvar på den nuvarande nivån. Vi får ingen tillväxt om vi låter
            inflationen förstöra vår ekonomi och slå ut jobb och företag.
            Vi måste fullfölja saneringspolitiken.
          </note>
          <note xml:id="i-8ab70ac94434aa8e-0">
            Anf. 25 ANNE WIBBLE (fp) replik
          </note>
          <note xml:id="i-9282df9f62a51a6b-0">
            Fru talman! Folkpartiets konkreta bidrag kommer i vår motion.
            Dagens debatt handlar om regeringens förslag, och det är bristen
            på sådana som jag har tagit upp här i dag.
          </note>
          <note xml:id="i-9519c779ca3b4c2a-0">
            Det är mycket roligt att höra att Erik Åsbrink är så engagerad
            i fråga om budgetsanering. Det vittnar ju om ett rejält omtänkande
            inom socialdemokratin i jämförelse med dess oppositionstid, då
            man i huvudsak ägnade tre år åt att säga nej till besparingsförslag.
          </note>
          <note xml:id="i-42ef9421317dc112-0">
            Det är nu en sak, Erik Åsbrink, att höja skatter för att sanera
            i budgeten. Jag tycker att det har skett i alldeles för stor utsträckning,
            därför att det förstör de välståndsbildande krafterna och jobben.
            Men det är ändå på något sätt begripligt.
          </note>
          <note xml:id="i-b8f3f3b1440aeb96-0">
            Om man däremot höjer skatter för att betala ökade offentliga
            utgifter, när enligt Erik Åsbrinks egen utsaga det enda konkreta
            man har att komma med i tillväxtåtgärder är utbildningssatsningarna
            - då börjar det bli alldeles väldigt galet.
          </note>
          <note xml:id="i-5524af8286c02f79-0">
            Jag vet ju att Erik Åsbrink inser detta. Jag frågar mig då om
            det finns någon annan tanke om tillväxtåtgärder, och det finns
            bara en enda tanke därutöver i vårpropositionen. Man tror att
            om man riktigt rejält klämmer åt hushållens sparande med olika
            skatteförslag och olika osäkerhetsskapande regelförändringar i
            pensionssystem, försäkringssparande och annat kan man kanske lura
            folk att börja köpa, så att något slags konsumtionsökning sätter
            i gång.
          </note>
          <note xml:id="i-a6e573e2859a6f99-0">
            Jag vill ställa en direkt fråga till den nye finansministern:
            Är det så man ser på tillväxtprocessen? I så fall blir jag väldigt
            förskräckt. Då är det inte bara så att man inte har några idéer,
            utan man har idéer som är direkt felaktiga.
          </note>
          <note xml:id="i-3bad66c21abdec81-0">
            På frågan om energipolitiken gavs inget svar. När det gäller
            biståndet vill jag avslutningsvis fråga Erik
          </note>
          <note xml:id="i-8c53a72771f0467f-0">
            Åsbrink: Är han stolt över den fördelningspolitik som ligger
            till grund för vårpropositionen? Eller är det så att han faktiskt
            skäms över de inslag som finns i den?
          </note>
          <note xml:id="i-5a5d1309af9a0a68-0">
            Jag tycker att han borde skämmas över att den största enskilda
            besparingsposten för svensk budgetsanering läggs på fattiga människor
            i andra delar av världen som knappt har mat för dagen. Jag hoppas
            att kunna få detta erkännande från Erik Åsbrink.
          </note>
          <note xml:id="i-6734032cd5fb7370-0">
            Anf. 26 Finansminister ERIK
          </note>
          <note xml:id="i-3e73d6a011e997df-3">
            ÅSBRINK (s)
          </note>
          <note xml:id="i-fd023bca1c9ae772-0">
            Fru talman! Till Anne Wibble vill jag säga att det är alldeles
            riktigt att vi lägger fram förslag om minskningar av biståndet,
            men samtidigt slår vi också fast att biståndet skall vara värdesäkrat.
            Det skall stiga i takt med bruttonationalinkomsten. Vi säger:
            När ekonomin så tillåter, när saneringsarbetet har fullgjorts
            med framgång, skall vi också återgå till att ge
          </note>
          <note xml:id="i-31879bf93e15ad0b-0">
            1 % i bistånd.
          </note>
          <note xml:id="i-4755ba7b692d9ceb-0">
            Men jag bedömer det som omöjligt, och regeringen bedömer det
            som omöjligt, att hos svenska folket få förståelse för de mycket
            tuffa åtgärder som vi tvingas vidta, både i form av utgiftsnedskärningar
            och i form av skattehöjningar, om inte också detta område tas
            med. Vi måste fördela bördorna över hela fältet.
          </note>
          <note xml:id="i-ffdb87d506be406f-0">
            Jag tror inte att det går att få förståelse för detta annars.
          </note>
          <note xml:id="i-085010c95a7e5d5c-0">
            Det är ett smärtsamt beslut, det skall jag inte förneka ett ögonblick.
            Men jag tror att det är nödvändigt för att helheten skall vara
            acceptabel och få den nödvändiga förankringen. Jag måste säga
            att jag fortfarande är förvånad över att en f.d. finansminister,
            som visserligen inte har alltför positiva erfarenheter från sin
            finansministerperiod, ägnar sig åt att tala om vad vi inte skall
            göra i form av budgetförstärkningar. Det var för mycket skattehöjningar
            fick jag höra och nu är det också vissa utgiftsnedskärningar som
            är oacceptabla. I stället skall vi prata om enklare och angenämare
            ting, tillväxtpolitik.
          </note>
          <note xml:id="i-00be5eb8041d429b-0">
            Men skall vi ge upp nu när budgetsaneringen har kommit långt
            men vi ännu inte är framme vid målet?
          </note>
          <note xml:id="i-b6d7d152e6edab21-0">
            Skall vi inte genomföra det program som vi har satt upp? Har
            Folkpartiet och Anne Wibble en annan uppfattning. Är tron att
            vi får räntesänkningar om vi släpper på ambitionerna i budgetpolitiken?
          </note>
          <note xml:id="i-974e6848a24a5e56-0">
            Jag vill ställa ytterligare en fråga som jag även ställde till
            Bo Lundgren men som han inte har möjlighet att besvara i kammaren
            i dag men som han skall få möjlighet att besvara i andra sammanhang.
            Ställer
          </note>
          <note xml:id="i-0aa41b520e05952e-0">
            Folkpartiet upp på den moderata politiken som innebär en sänkning
            av skatterna med 250 miljarder och motsvarande försämringar av
            vårt sociala välfärdssystem? Ingår Folkpartiet i den nya allians
            som under moderat ledning skall ta vid någon gång i framtiden?
          </note>
          <note xml:id="i-9423a3a2ad6285a1-0">
            Är Folkpartiet med på den politiken?
          </note>
          <note xml:id="i-016f246fd23186d5-0">
            Anf. 27 JOHAN LÖNNROTH (v) replik
          </note>
          <note xml:id="i-5b1b157b96fb43a5-0">
            Fru talman! Finansministern anser inte att det har lagts fram
            några konstruktiva förslag från de andra partierna. Nu vill jag
            påminna honom liksom Per-Ola
          </note>
          <note xml:id="i-5c8423f188d7a4c4-0">
            Eriksson om att när det gäller frågan om lättnader av momsreglerna
            för småföretag tog ni faktiskt det förslag som vi var ensamma
            om att lägga fram i skatteutskottet. Men vi bjuder gärna på det.
          </note>
          <note xml:id="i-3b4d6617e3fdb64d-0">
            Vi har dessutom i våra motioner lagt fram ett antal konstruktiva
            förslag. Det handlar om stöd för försök med sextimmarsdag, teknikupphandling,
            framtidsfonder, slopat grundavdrag för höginkomsttagare men högre
            grundavdrag för låginkomsttagare. Jag har emellertid en viss känsla
            av att efter det att regeringen började älska Centern har regeringen
            inte intresserat sig särskilt mycket för andra partiers förslag.
          </note>
          <note xml:id="i-ed4b89ab4f8dfc8e-0">
            Finansministern hatar arbetslöshet och inflation.
          </note>
          <note xml:id="i-73c2bde445c0140a-0">
            Det är starka ord. Jag har inget emot att han uttrycker sig på
            det sättet. Men på den gamla tiden då Erik
          </note>
          <note xml:id="i-7b0ce89055344ecf-0">
            Åsbrink satt i Finansdepartementet brukade man ändå vara ganska
            nyanserad på den här punkten, att man såg något som man kallade
            målkonflikter. Det kunde faktiskt ibland uppstå målkonflikter.
            Man var tvungen att välja mellan pest och kolera. Men nu har man
            tydligen köpt den här monetaristiska doktrinen att det aldrig
            kan uppstå några sådana målkonflikter. Jag vill upprepa min fråga
            från mitt första inlägg. Är möjligheten att vara med i EMU överordnad
            och viktigare än att få ned arbetslösheten?
          </note>
          <note xml:id="i-35e10d5827bbc358-0">
            Jag vill också säga ett par ord om något annat som finansministern
            sade och som jag tycker är bra, nämligen att politiken skall återvinna
            kontrollen över marknaden, eller något liknande. Nu har vi en
            utveckling när det gäller ägandet i Sverige där utländska pensionsfonder,
            s.k. institutionella ägare utan långsiktigt ägaransvar, tar allt
            större andel av ägandet. De har bara kortsiktiga intressen av
            avkastning. I det nya pensionssystemet skall vi få ett premiereservsystem
            där den som hanterar detta kommer att ha en oerhört stor ekonomisk
            makt. Finansministern kan inte förneka att den pågående utförsäljningen
            av statliga företag ytterligare undergräver möjligheten att utöva
            den politiska makten. Min fråga är: Är det bara budgetsaneringen
            som skall klara den ökade politiska makten över marknaden?
          </note>
          <note xml:id="i-2d6b7c01b5e45a34-0">
            Anf. 28 Finansminister ERIK
          </note>
          <note xml:id="i-3e73d6a011e997df-4">
            ÅSBRINK (s)
          </note>
          <note xml:id="i-0b560bccc56013d3-0">
            Fru talman! Johan Lönnroth är litet krasslig i dag med skrovlig
            röst. Det gör att jag blir något mildare i mitt inlägg än vad
            jag hade tänkt vara. Jag vill uttrycka min stora glädje över att
            Johan Lönnroth i sitt anförande för en stund sedan citerade Ernst
            Wigforss, ett berömt uttalande från 30-talet, tror jag. Det är
            ett framsteg att röra sig från Karl Marx till Ernst Wigforss.
            Jag välkomnar den rörelseriktningen. Jag hoppas att den fortsätter.
          </note>
          <note xml:id="i-f97e6beb20a173d6-0">
            När det gäller den europeiska monetära unionen vill jag säga
            följande. Johan Lönnroth har sagt både i dag och vid andra tillfällen
            att vi lägger oss platt, att politiken är helt inriktad på att
            underordna sig konvergenskriterierna och att ingenting annat är
            viktigt.
          </note>
          <note xml:id="i-b84c710667cc2b4e-0">
            Det är naturligtvis inte på det sättet. Jag har sagt, och jag
            vill gärna säga det igen, att vi skall uppfylla dessa kriterier
            dels därför att de är en bra mätare på tillståndet i svensk ekonomi
            - det är ett sätt att genomföra saneringen av statsfinanserna
            - dels därför att vi, när beslutet fattas i denna kammare hösten
            1997 om Sverige skall gå med i Europeiska monetära unionen eller
            inte, skall vi ha full handlingsfrihet. Beslutet skall fattas
            från en styrkeposition. Vi skall inte tvingas in i någon viss
            lösning därför att vi har för svag ekonomi att välja en annan
            lösning. Vi skall ha full handlingsfrihet, och vi skall skapa
            de ekonomiska förutsättningarna för detta. Detta är ett mycket
            konkret exempel på att låta politiken återta herraväldet från
            marknaden.
          </note>
          <note xml:id="i-c43acea1dce6d0aa-0">
            Anf. 29 JOHAN LÖNNROTH (v) replik
          </note>
          <note xml:id="i-a9b81025aa901489-0">
            Fru talman! En av de första texterna om Marx som jag läste var
            Ernst Wigforss lilla skrift om Marx från
          </note>
          <note xml:id="i-995477040cc42b1e-0">
            1908. På den tiden läste Socialdemokraterna nämligen
          </note>
          <note xml:id="i-1bcc40987cb0217b-0">
            Marx. Jag har en känsla av att det var länge sedan som åtminstone
            ledande socialdemokrater ägnade sig åt att studera Marx och se
            att det faktiskt fanns ganska många samband mellan Marx och Wigforss
            tänkande.
          </note>
          <note xml:id="i-41037efe91299b06-0">
            Vi skall få full handlingsfrihet, säger finansministern, genom
            att vi skall kunna vara med i EMU. Men hela EMU:s konstruktion
            går ju ut på att binda finansministrarna vid masten, som någon
            har uttryckt det. Och jag har ju hört att finansministern själv
            inte gillar att bli bunden vid masten. De regler som ingår i
          </note>
          <note xml:id="i-92012becea36a081-0">
            Maastrichtavtalet om den fristående riksbanken som inte får lyssna
            på politiker osv. är ju just fråga om att kravbinda politiken
            och att överlämna mycket av politiken till anonyma makthavare
            som sitter både i privata företag och i olika centralbanker.
          </note>
          <note xml:id="i-6ec3c61fef6b0d7d-0">
            Anf. 30 Finansminister ERIK
          </note>
          <note xml:id="i-3e73d6a011e997df-5">
            ÅSBRINK (s)
          </note>
          <note xml:id="i-105cecbd58123244-0">
            Fru talman! Får jag först erkänna att jag inte har läst Das Kapital
            av Karl Marx. Jag gjorde faktiskt ett försök att göra det. Men,
            ärligt talat, var det språk som den där tyske filosofiprofessorn
            skrev på så förbaskat krångligt att jag gav upp efter ett tag.
            Jag måste säga att Ernst Wigforss texter är oändligt mycket mer
            njutbara och aktuella.
          </note>
          <note xml:id="i-202e88a2a8c6081d-0">
            När det gäller att binda sig vid masten uppfattar jag det på
            följande sätt: Jag är fortfarande bunden vid masten, skuld- och
            underskottsmasten, och har praktiskt taget ingen handlingsfrihet
            alls att göra något som är viktigt och roligt. Vad det nu handlar
            om är att försöka ta sig loss från skuld- och underskottsfjättrarna
            för att skapa handlingsfrihet för den ekonomiska politiken och
            för politiken över huvud taget i framtiden. Jag tror att detta
            är inom räckhåll, men vi måste fullfölja detta arbete. Om vi gör
            det med framgång får vi betydligt angenämare problem att brottas
            med i denna kammare och på andra håll. Tänk att kunna föra en
            diskussion igen i framtiden om vad vi skall använda våra växande
            resurser till? Skall vi använda dem till utgiftskrävande reformer?
            Skall vi använda dem till skattesänkningar? Skall vi använda dem
            till minskad arbetstid? Det är prioriteringar som skall göras
            så småningom. Men först skall vi skapa de ekonomiska förutsättningarna
            för detta. Och vi är ännu inte där.
          </note>
          <note xml:id="i-f90ea3fe7aa85262-0">
            Anf. 31 ROY OTTOSSON (mp) replik
          </note>
          <note xml:id="i-1041445fb47c4d11-0">
            Fru talman! Sverige har under de senaste åren fått uppleva stark
            ekonomisk tillväxt. Den har varit och är fortfarande investeringsledd.
            Det är utmärkt. Det är investeringar i ny och utökad produktion
            som nu skapar grunden för en ekonomisk återhämtning. Dessa investeringar
            tillsammans med den internationella ekonomiska utvecklingen, den
            låga inflationen och de sjunkande räntorna får oss att göra en
            bedömning som liknar regeringens när det gäller konjunkturutvecklingen.
          </note>
          <note xml:id="i-dcd5f019c461d5ce-0">
            Den nedgång vi haft det sista halvåret är begränsad, och det
            mesta pekar på att konjunkturen stärks i slutet av året. Det är
            bäddat för en fortsatt återhämtning också i statsfinanserna. Målet
            att uppnå balans i statens finanser 1998, som vi också står bakom,
            bör klaras med den förstärkningsnivå som nu föreslås.
          </note>
          <note xml:id="i-134b7a5e3428de3b-0">
            Men investeringarna sker i hög grad i traditionell råvarubaserad
            exportindustri. Dessa investeringar ger mycket få nya jobb. Ibland
            leder de tvärtom till färre jobb. Arbetslösheten stannar på mycket
            höga nivåer, den ekonomiska tillväxten till trots. I ett längre
            perspektiv framstår också inriktningen på investeringarna som
            ett konserverande av en industri- och näringsstruktur som redan
            nu är föråldrad. Vi behöver också betydligt mer investeringar
            i tjänstesektorn, i miljösektorn och i informationssektorn för
            att verkligen uppnå en långsiktigt hållbar ekonomisk utveckling.
          </note>
          <note xml:id="i-d1e0b9c295482111-0">
            Sverige riskerar annars att få en alltmer utarmad ekonomi med
            färre jobb.
          </note>
          <note xml:id="i-e42885ee247406fe-0">
            Det var det som var skälet till att jag i mitt förra inlägg sade
            att vi måste sänka arbetstiden. Vi har faktiskt en uppgörelse
            i tillväxtpropositionen med regeringen om att satsa mer på gröna
            jobb. Vart tog den satsningen vägen, Erik Åsbrink? Per-Ola Eriksson
            har också tappat bort den, men var har Erik Åsbrink den satsningen?
          </note>
          <note xml:id="i-d296bbcc3bd7f550-0">
            Anf. 32 Finansminister ERIK
          </note>
          <note xml:id="i-3e73d6a011e997df-6">
            ÅSBRINK (s)
          </note>
          <note xml:id="i-d0e886c79206f365-0">
            Fru talman! Arbetstider skall vi diskutera framöver. Jag vill
            bara säga att jag inte tror att det är så enkelt som att minskade
            arbetstider är en kungsväg till minskad arbetslöshet. Risken är
            att det blir delad arbetslöshet i stället för minskad arbetslöshet.
            Jag tror att frågan är betydligt mer komplicerad än vad Roy
          </note>
          <note xml:id="i-1f5efc2be9be58ae-0">
            Ottosson ger intryck av.
          </note>
          <note xml:id="i-799a62d8595a7945-0">
            Jag är mycket intresserad av att vi kan utveckla vår miljöpolitik
            och att vi också på det ekonomiskpolitiska området utvecklar våra
            instrument. Jag har faktiskt för några år sedan varit med om att
            genomföra en skattereform som innehöll mycket stora miljöpolitiska
            satsningar, kanske de största miljösatsningar som har gjorts inom
            skatteområdet någonsin. Det fick inte den uppmärksamhet det förtjänade
            eftersom det hände så mycket annat på det området, men det var
            ett uttryck för att vi kan använda skattepolitiken i miljösammanhang.
            Jag tror att vi kan föra den utvecklingen vidare.
          </note>
          <note xml:id="i-dc344bd64b2009b3-0">
            Anf. 33 ROY OTTOSSON (mp) replik
          </note>
          <note xml:id="i-8b36154414e66522-0">
            Fru talman! Jag var också med om den skattereformen, då det infördes
            koldioxidskatt i Sverige.
          </note>
          <note xml:id="i-37380dd3a9ba6d64-0">
            Tyvärr har den stannat upp. Det behövs en fortsatt skatteväxling
            just av det slag som påbörjades i skattereformen 1991.
          </note>
          <note xml:id="i-5f0f316051dd7fc0-0">
            Det pågår en utredning, och jag tycker det finns skäl för Erik
            Åsbrink att ta vara på det. Det gör han inte i den här propositionen.
            Ett exempel framför andra är de många ansökningar om att bygga
            ut vindkraftverk som nu är inlämnade men som det inte finns pengar
            till - dem låter han ligga kvar! Han gör ingenting åt dem.
          </note>
          <note xml:id="i-f9119baebde32161-0">
            Det här är satsningar som ger intäkter i exportindustrin i framtiden
            och som delvis löser de miljöproblem vi har i Sydsverige. Det
            är också den typen av satsningar som ger konkurrensfördelar när
            det gäller teknikutveckling och kunskap gentemot omvärlden inom
            den snabbt växande gröna sektorn, en av de snabbast växande sektorerna
            internationellt sett.
          </note>
          <note xml:id="i-dc45ecb86b10d877-0">
            Där släpar Sverige efter!
          </note>
          <note xml:id="i-31e61d74ea8b6b7d-0">
            Det är det som är så märkligt. Tillväxtpropositionen var bra
            på det här området. Där stod att det var meningen att vi i fortsättningen
            skulle få förslag från regeringen i den här riktningen. Nu finns
            det ingenting i vårpropositionen. Det är det som gör att jag måste
            ställa frågan till Erik Åsbrink: Vart har det här tagit vägen?
            Per-Ola Eriksson har tappat bort det, men har också socialdemokraterna
            gjort det?
          </note>
          <note xml:id="i-90db39c8bf4f4ef8-0">
            Anf. 34 MATS ODELL (kds) replik
          </note>
          <note xml:id="i-292c5d902ce0bf10-0">
            Fru talman! Först vill jag tacka Erik Åsbrink för hans seriösa
            och kunniga sätt att föra den här debatten. Det vill jag gärna
            säga.
          </note>
          <note xml:id="i-645cbc5ef7725360-0">
            Samtidigt finns det naturligtvis smolk i bägaren, och det är
            att han nu försöker ta upp sin företrädares förhoppningsvis fallna
            mantel i grenen att skapa någon sorts konstlat vattentätt skott
            mellan budgetsanering och tillväxtåtgärder. Man får en känsla
            av att tillväxtfrämjande åtgärder alltid måste kosta. Jag menar
            att detta är absolut fel. Det kan möjligtvis kosta politisk omprövning,
            och det är väl det som det handlar om.
          </note>
          <note xml:id="i-a66b9f7758463f45-0">
            Man hör ibland talas om personer som inte klarar av två saker
            samtidigt - att gå och tugga tuggummi, t.ex. Men så kan det ju
            inte vara här. Det kan inte vara så att ni inte klarar detta på
            Finansdepartementet för att ni skulle ha personalbrist eller någonting
            sådant och därför måste vänta ett och ett halvt år innan det är
            dags att gripa sig an de tillväxtfrämjande åtgärderna.
          </note>
          <note xml:id="i-079443bebaf68a38-0">
            Oroar det inte finansministern att konkurserna nu faktiskt har
            börjat öka igen? Hur länge skall vi vänta på de tillväxtfrämjande
            åtgärderna? Är det inte risk att man, för att tala Per-Ola Erikssons
            språk, håller på att äta upp utsädet?
          </note>
          <note xml:id="i-cc86c3238f106f6e-0">
            Det är ungefär som den bonde sade som också höll på med budgetsanering:
            Jag har nu vant hästen av med att äta, och hade han levt litet
            längre hade jag vant honom av med att dricka också.
          </note>
          <note xml:id="i-dc903bab6c2def43-0">
            Är inte det här en farlig väg som man är inne på?
          </note>
          <note xml:id="i-41068f45dc68cbad-0">
            Risken är att den i väntan och tövan går ut över de mest utsatta
            - över pensionärerna, som snart inte har råd att få ut sina mediciner,
            över biståndet osv.
          </note>
          <note xml:id="i-5c75d1956cb193f0-0">
            Jag tror att Erik Åsbrink egentligen oroas av att konkurserna
            ökar. Jag tror också att ni nu faktiskt måste komma till skott
            med de tillväxtfrämjande åtgärderna.
          </note>
          <note xml:id="i-34b138fc3cb6f1dd-0">
            Anf. 35 Finansminister ERIK
          </note>
          <note xml:id="i-3e73d6a011e997df-7">
            ÅSBRINK (s)
          </note>
          <note xml:id="i-16a8da50ba8a0805-0">
            Fru talman! Mats Odell konstaterade alldeles riktigt att tillväxtfrämjande
            åtgärder inte alltid behöver kosta. Jag håller med om det. Däremot
            kan jag konstatera att Mats Odell kostar alldeles förfärligt mycket
            pengar. Det anförande Mats Odell höll för en stund sedan innehöll
            en lång lista över alla de besparingar och budgetförstärkningar
            som han och kanske hela kds skulle motsätta sig.
          </note>
          <note xml:id="i-860ed4ed18dd237d-0">
            Jag måste säga att jag förstår att Anne Wibble hade en mycket
            svår, ja, rent av hopplös sits som finansminister om det var den
            typen av tongångar som gjorde sig gällande från Mats Odell och
            hans partivänner. Jag förstår att Mats Odell vill tala om tillväxt
            och inte om budgetsanering, för den budgetsanering
          </note>
          <note xml:id="i-baa766ce14a01e10-0">
            Mats Odell bidrar till är ingenting annat än ett återskapande
            av det elände som vi nu försöker ta oss ur.
          </note>
          <note xml:id="i-f112d8a3176e9664-0">
            Bakom allt det här bildspråket - det var glasögon, målsökande
            robotar och t.o.m. judaskyssar på späda plantor - fanns det ingenting
            annat än ett som jag betraktar det ansvarslöst inlägg som syftar
            till att på nytt återskapa det statsfinansiella moras som vi kämpar
            för att ta oss ur.
          </note>
          <note xml:id="i-e54abe17ff48e0f8-0">
            Anf. 36 MATS ODELL (kds) replik
          </note>
          <note xml:id="i-9d9499432e5cabf1-0">
            Fru talman! Jag kan försäkra Erik Åsbrink att
          </note>
          <note xml:id="i-3bf6b0a766cffac7-0">
            Kristdemokraternas motion, liksom våra tidigare motioner, kommer
            att väl passera regeringens proposition när det gäller att ha
            ett budgetsaldo som löser
          </note>
          <note xml:id="i-560847da269ceab6-0">
            Sveriges statsfinansiella problem. Det har inte varit problemet
            hittills.
          </note>
          <note xml:id="i-313f95566da20f02-0">
            Vad jag däremot är förvånad över är att Erik Åsbrink inte svarar
            på frågorna utan flyr undan i någon sorts kritik av mitt bildspråk.
            Är han inte oroad över att konkurserna ökar igen? Är han inte
            oroad över att en månads arbetsgivarperiod för nystartade företag
            faktiskt kan bli det som stjälper dem, att detta faktiskt blir
            en judaskyss? Jag är mycket förvånad över att finansministern
            så enkelt försöker komma ifrån denna mycket allvarliga fråga.
          </note>
          <note xml:id="i-4366ad169d27f1b4-0">
            Anf. 37 Finansminister ERIK
          </note>
          <note xml:id="i-3e73d6a011e997df-8">
            ÅSBRINK (s)
          </note>
          <note xml:id="i-ebf4aabb5495020f-0">
            Fru talman! Vi skall ta debatter om konkurser och mycket annat
            i framtiden. Jag vill nu avslutningsvis nöja mig med att konstatera
            att jag ser det som viktigt att fortsätta saneringsarbetet i det
            statsfinansiella moras där Sverige fortfarande befinner sig.
          </note>
          <note xml:id="i-1823474737c6cb24-0">
            Mats Odell tillhör ett parti som vill införa pigavdrag för att
            människor skall få skattelättnader så att de slipper städa sina
            egna bostäder. Jag kan säga så här:
          </note>
          <note xml:id="i-84023ed548b6a48b-0">
            Som finansminister begär jag inte några pigor och inte några
            skatteavdrag. Jag begär bara att ni inte sätter käppar i hjulet
            för ett saneringsarbete som skall kunna fullföljas på ett framgångsrikt
            sätt.
          </note>
          <note xml:id="i-9da18ff7c7b59805-0">
            Anf. 38 MATS ODELL (kds) replik
          </note>
          <note xml:id="i-868e3c78f28543d7-0">
            Fru talman! Jag är även denna gång mycket förvånad över att finansministern
            med så lätt hand avfärdar hela förslaget om att öppna tjänstesektorn.
            Det har man ju gjort på ett framgångsrikt sätt i Danmark. Det
            har lett till ett nettotillskott till den danska statsbudgeten.
            Det har också lett till tusentals nya företag och till tiotusentals
            nya jobb. Jag hoppas att Erik Åsbrink hinner ompröva de här rigida
            ideologiska ståndpunkterna.
          </note>
          <note xml:id="i-4986f49babef0718-0">
            Anf. 39 BO LUNDGREN (m)
          </note>
          <note xml:id="i-52cbbdf1a78e4438-0">
            Fru talman! Det var väl Ernst Wigforss som använde uttrycket:
            Fattigdom fördras bäst om den delas av alla. Det är beklagligt
            att Erik Åsbrink också tycks använda det uttrycket.
          </note>
          <note xml:id="i-ca4397995cb8a902-0">
            Många människor i Sverige far illa i dag. Det gäller den miljon
            människor som är utan arbete. Det gäller alla hushåll med små
            marginaler som inte kan leva på sin lön, därför att de får betala
            kostnaderna för den stora arbetslösheten.
          </note>
          <note xml:id="i-c1c2c838073f762f-0">
            Det krävs ett antal åtgärder för att få i gång jobben. Dessutom
            gäller det att se till att vi kan få i gång ekonomin och få en
            ökad tillväxt. Saneringen av de offentliga finanserna måste fullföljas,
            men med rätt inriktning. Skatten på arbete för främst låg- och
            medelinkomsttagare måste sänkas rejält.
          </note>
          <note xml:id="i-f2ca0e951af65de4-0">
            Erik Åsbrink, om höga skatter hade löst våra problem och skapat
            god välfärd, då skulle vi ju inte ha haft några problem och då
            skulle välfärden inte ha varit omdiskuterad. Höga skatter skapar,
            tyvärr, problem i Sverige. Vi måste också sänka de skatter som
            drabbar företagandet - extraskatter på investeringar i nya jobb.
            Vi måste reformera arbetsmarknadsreglerna så att fler kan bli
            anställda. Vi måste också ha en riktig utbildningssatsning som
            bygger på bättre kvalitet, inte bara på kvantitet!
          </note>
          <note xml:id="i-6a7a670902f16223-0">
            Anf. 40 PER-OLA ERIKSSON (c)
          </note>
          <note xml:id="i-f32c1bd2e87fd8f1-0">
            Fru talman! Samtliga 349 riksdagsledamöter har skäl att säga
            att alla måste ta ansvar för att Sveriges ekonomiska problem löses.
          </note>
          <note xml:id="i-eaa0bfdf26d1bde1-0">
            I mitt inledningsanförande ställde jag en rak fråga till vännerna
            hos Moderaterna, Folkpartiet och kds:
          </note>
          <note xml:id="i-a9a6383027c85a03-0">
            Hur tänker ni ta ert ansvar för att få balans i svensk ekonomi?
            Jag tycker inte att debatten har gett särskilt mycket till svar.
          </note>
          <note xml:id="i-066f5be1330e22f9-0">
            När man frågar Moderaterna säger de ibland att de har en meny
            av åtgärder, men en meny får man på en restaurang. Det här är
            ingen restaurang, utan det är ett parlament där man måste fatta
            beslut!
          </note>
          <note xml:id="i-cca64f4578a35209-0">
            De som väljer att leta efter konstruktiva lösningar i stället
            för att bara bäva inför problemen kommer att ha många positiva
            och stora arbetsuppgifter framför sig. Centern föredrar att söka
            bidra till att något kan uträttas som är till nytta för det här
            landet, i linje med vad Centerpartiet står för. Vi tänker fortsätta
            att vara ett konstruktivt parti när det gäller att lösa Sveriges
            ekonomiska problem.
          </note>
          <note xml:id="i-200b8add2f9d2289-0">
            Anf. 41 JOHAN LÖNNROTH (v)
          </note>
          <note xml:id="i-961c78a21b6d1416-0">
            Fru talman! Jag skall ta upp ett ämne som inte tagits upp särskilt
            mycket i dag: utbildningen. Det är i och för sig bra att regeringen
            satsar på utbildning, men det verkligt stora problemet i dagens
            Sverige är det som håller på att hända i våra svenska grundskolor.
            Om jag skulle tvingas välja mellan ytterligare anslag till högre
            utbildning och forskning å ena sidan och ökade anslag till grundutbildning
            å andra sidan, skulle jag nog faktiskt välja grundutbildningen.
          </note>
          <note xml:id="i-f18dc23514daa476-0">
            Kommunernas och landstingens ekonomi i dag möjliggör inte något
            effektivt stopp för den sociala nedrustning som länge pågått inom
            grundskolan, inte minst i arbetarstadsdelarna i de större städerna.
            Det här måste regeringen ägna mycket mera tankearbete åt.
          </note>
          <note xml:id="i-a43d44da66f4d364-0">
            Jag tror att Erik Åsbrink och jag är ganska överens när det gäller
            synen på högerns förmåga att sanera statsfinanser eller att göra
            något åt arbetslösheten. Att höra alla högerpolitiker som runt
            om i vårt land talar om att rädda regementen och om att sänka
            skatter för många miljarder utan att de olika besparingsförslagen
            egentligen har en riktig substans gör mig fast övertygad om att
            ihop med högern kan inget konstruktivt uträttas.
          </note>
          <note xml:id="i-4ca63af90a9ba581-0">
            Till sist: Jag tror att många av väljarna i 1994 års val är besvikna
            över den vänstermajoritet som faktiskt finns i denna riksdag.
            Detta skall vara centrum, säger finansministern, men den här majoriteten
            borde användas!
          </note>
          <note xml:id="i-9bbf98697e6f22c0-0">
            Överläggningen var härmed avslutad.
          </note>
          <note xml:id="i-2bcf8b98868eb168-0">
            Propositionen hänvisades till finansutskottet.
          </note>
          <note xml:id="i-32e30e32db83ed9a-0">
            Kammaren biföll talmannens förslag att motionstiden skulle förlängas
            till torsdagen den 2 maj.
          </note>
          <note xml:id="i-242ec56754ed5bde-0">
            3 § Information från regeringen om Europeiska rådets möte i Turin
          </note>
          <note xml:id="i-9be2d891caa6fcf8-0">
            Anf. 42 Statsminister GÖRAN
          </note>
          <note xml:id="i-3f6d218d54b3b277-0">
            PERSSON (s)
          </note>
          <note xml:id="i-d068cdc7511dae45-0">
            Fru talman! Europa befinner sig i en period av stora utmaningar.
            Under de närmaste åren måste EU visa att man kan ta itu med två
            stora uppgifter:
          </note>
          <note xml:id="i-d8b164cc69163c2c-0">
            1. att hälsa våra grannar i Öst- och Centraleuropa välkomna som
            fullvärdiga medlemmar i unionen och
          </note>
          <note xml:id="i-6132bdd10d4589f5-0">
            2. att visa medborgarna att EU faktiskt kan bidra till att lösa
            viktiga problem i våra länder, särskilt sådana problem som arbetslösheten,
            miljöförstörelsen och den gränsöverskridande brottsligheten.
          </note>
          <note xml:id="i-5202e94a36df8b2d-0">
            Utvidgningen av EU och fördjupningen av samarbetet är två åtgärder
            som måste gå hand i hand.
          </note>
          <note xml:id="i-7540b39cdf123bef-0">
            Utvidgningen: Vi får inte missa den historiska möjligheten att
            stärka samarbetet och säkerheten i
          </note>
          <note xml:id="i-aede84fdd9821060-0">
            Europa genom att integrera öst och väst. Ytterst gäller det att
            möjliggöra EU-medlemskap för de ansökande länderna, inte minst
            våra grannar i Baltikum och runt
          </note>
          <note xml:id="i-555fac13b1aa13ca-0">
            Östersjön.
          </note>
          <note xml:id="i-9cda56d3bd789c71-0">
            Fördjupningen: Vi måste pragmatiskt pröva hur vi kan stärka samarbetet
            i EU för att lösa problem som enskilda länder inte klarar ensamma.
            Formell nationell beslutanderätt är litet värd om den inte kan
            påverka verkligheten. Tillsammans kan vi vinna verkliga möjligheter
            att styra utvecklingen på vår kontinent.
          </note>
          <note xml:id="i-694f776b27f655b2-0">
            För mig är det självklart att EU-frågorna skall finnas med som
            en naturlig del av alla politiska frågor.
          </note>
          <note xml:id="i-864b06ff1e44e48f-0">
            Jag avser att fullfölja intentionen i regeringsförklaringen att
            EU-medlemskapet ännu bättre skall tas till vara samt att EU-frågor
            skall ges ökad tyngd i den inrikespolitiska processen.
          </note>
          <note xml:id="i-ac7c7e4f6e9467e6-0">
            Miljöfrågor hanteras av Miljödepartementet, oavsett om det rör
            sig om en nationell fråga eller om det finns EU-aspekter.
          </note>
          <note xml:id="i-d7254f45aa4c2cd7-0">
            Finansdepartementet hanterar ekonomisk politik såväl på det nationella
            planet som på EU-planet.
          </note>
          <note xml:id="i-ec88d0b60acde1b8-0">
            Vi skall ständigt utnyttja de möjligheter som det dagliga EU-samarbetet
            ger. Vi måste därvid:
          </note>
          <note xml:id="i-6456b191a7a2da2a-0">
            1. bekämpa arbetslösheten och förbättra förutsättningarna för
            en hög sysselsättning i Europa,
          </note>
          <note xml:id="i-99977c625e85066c-0">
            2. höja ambitionerna inom miljöpolitiken,
          </note>
          <note xml:id="i-9f73511d33bc0a28-0">
            3. göra EU mer öppet och jämställt,
          </note>
          <note xml:id="i-68abd1cb2fcd6507-0">
            4. reformera jordbrukspolitiken och
          </note>
          <note xml:id="i-e24d23a7420e5ed8-0">
            5. rensa bort onödig byråkrati.
          </note>
          <note xml:id="i-65699215c848a1d7-0">
            Det dagliga vardagsarbetet räcker dock inte. Vi måste dessutom
            se till att EU:s grundfördrag klarar av att möta dessa utmaningar
            och därigenom också ge förutsättningar när det gäller att leverera
            de politiska resultat som medborgarna förväntar sig.
          </note>
          <note xml:id="i-ac528f1f1f2fcbcf-0">
            Fru talman! För några veckor sedan deltog jag i
          </note>
          <note xml:id="i-4024c7be56601c44-0">
            Europeiska rådets möte i Turin. Mötet inledde den regeringskonferens
            som under drygt ett år skall se över EU:s grundfördrag. Turinmötet
            berörde också de stora problem med arbetslösheten som finns i
            Europa.
          </note>
          <note xml:id="i-624cade30613a5a1-0">
            Bl.a. Frankrikes president Jacques Chirac presenterade ett memorandum
            om en europeisk social modell.
          </note>
          <note xml:id="i-18ba182d91662871-0">
            Kommissionens ordförande Jacques Santer kommenterade sitt förslag
            till en förtroendepakt för sysselsättning som kommer att diskuteras
            vidare under våren.
          </note>
          <note xml:id="i-6a3c151584c5feff-0">
            Jag konstaterar att president Chiracs tankar visar att det i
            Europa finns en bred samsyn kring grundläggande sociala frågor.
            Jacques Santers initiativ är intressant och syftar till att skapa
            en bred samsyn hos medlemsstaternas regeringar och hos arbetsmarknadens
            parter. För svensk del har jag inbjudit arbetsmarknadens parter
            till en överläggning med Santer den 26 april.
          </note>
          <note xml:id="i-892f35eac45bf95b-0">
            Fru talman! En reflexion: Den dominerande politiska processen
            ute i Europa pekar på samarbete mellan staterna och arbetsmarknadens
            parter för att lösa arbetslöshetsproblemet. Mycket av det som
            vi vant oss vid att betrakta som en nordisk, kanske rent av svensk,
            modell för hur vi hanterar den här typen av problem är också det
            sätt på vilket man resonerar i
          </note>
          <note xml:id="i-836f9d5a1a1fe329-0">
            Europa i dag - möjligen med något land som undantag.
          </note>
          <note xml:id="i-9a3ff8ab23658805-0">
            Santers initiativ, Chiracs initiativ och vad som gjorts tidigare
            i förbundsrepubliken Tyskland är sådant som går väldigt väl i
            linje med den diskussion som vi har fört här hemma i Sverige om
            hur vi skall halvera arbetslösheten till år 2000.
          </note>
          <note xml:id="i-5244e774eb47731a-0">
            Jag anser att mötet i Turin var inspirerande och hoppfullt. Det
            stärkte mig i min övertygelse om att
          </note>
          <note xml:id="i-0826ee2b2002abd6-0">
            EU är, och kommer att vara, det avgörande instrumentet för att
            påverka frågor i vår världsdel. Jag kan konstatera att vi var
            eniga om att den regeringskonferens som påbörjade sitt arbete
            genom Turinmötet måste ges en bred dagordning för att bereda väg
            för utvidgningen och för att kunna ta itu med de viktiga sakfrågorna.
            Vi har all anledning att vara nöjda med mötets slutsatser, som
            fungerar som riktlinjer för förhandlingarna under regeringskonferensen.
          </note>
          <note xml:id="i-b4325d4d4ddd76c9-0">
            Förslaget om ett särskilt sysselsättningskapitel har vi från
            svensk sida aktivt drivit. Vi har under vårt år som medlemmar
            fått ett allt bredare stöd i denna fråga från andra EU-länder.
            Vid Turinmötet var detta uppenbart. Slutsatserna gav i denna fråga
            också de öppningar som vi från svensk sida eftersträvat.
          </note>
          <note xml:id="i-6aafd06d4ca0cff4-0">
            Den gemensamma utrikes- och säkerhetspolitiken måste stärkas.
            Från svensk sida markerades att vi är villiga att medverka till
            detta på ett konstruktivt sätt.
          </note>
          <note xml:id="i-5e44516e256d5b1a-0">
            Vi vill främst pröva på vilket sätt fredsbevarande insatser,
            krishantering och humanitära uppgifter kan knytas närmare EU-fördraget.
            Detta återspeglas i mandatet till regeringskonferensen. Konklusionerna
            på andra områden - såsom miljöpolitiken, öppenheten, de institutionella
            frågorna och den tredje pelaren
          </note>
          <note xml:id="i-dddc4af9aec7278d-0">
            - tillgodoser också svenska intressen.
          </note>
          <note xml:id="i-267c6285022ee8ab-0">
            Under perioden april till juni kommer chefsförhandlarna att träffas
            vid ett tiotal tillfällen för att gå igenom alla de områden som
            regeringskonferensen behandlar. Ett stort antal frågor - såsom
            utrikes- och säkerhetspolitik, de institutionella frågorna samt
            miljö- och sysselsättningspolitiken - kommer att stå på dagordningen.
            Internt i regeringskansliet kommer detta att leda till en intensiv
            verksamhet under våren för att det skall vara möjligt att mera
            i detalj precisera svenska ståndpunkter.
          </note>
          <note xml:id="i-af24324723cdea7d-0">
            Regeringens skrivelse från december, som behandlats i riksdagen
            under de första månaderna i år, kommer självfallet även fortsatt
            att vara ett rättesnöre.
          </note>
          <note xml:id="i-390ad183beb69b97-0">
            Riksdagen, särskilt EU-nämnden, kommer kontinuerligt att få möjlighet
            att följa förhandlingarna.
          </note>
          <note xml:id="i-a8af8d3a34bc3ef6-0">
            Fru talman! EU:s regeringskonferens är en viktig process. Regeringen
            kommer att vara en mycket aktiv deltagare i denna. Utgången kommer
            att vara viktig för freden, säkerheten, miljön och jobben. Därmed
            spelar konferensen en viktig roll för att förtroendet och intresset
            för EU i Sverige och i övriga medlemsländer skall kunna öka.
          </note>
          <note xml:id="i-29e98f4e59d313dd-0">
            Anf. 43 BERIT LÖFSTEDT (s)
          </note>
          <note xml:id="i-6e23df3755091ac7-0">
            Fru talman! Först vill jag tacka statsministern för att han vill
            bära vidare traditionen att komma till kammaren för att redovisa
            erfarenheter och även samtal som varit under Europeiska rådets
            möten. Jag tror att det är oerhört betydelsefullt att just det
            förekommer här i kammaren, därest det låter sig göras -
          </note>
          <note xml:id="i-0c0b9f8be835fea9-0">
            dvs. när kammaren behagar ha möten.
          </note>
          <note xml:id="i-ca6c53f6cd9beeb2-0">
            Rapporteringen från mötet i Turin blev emellertid litet överflyglat
            av "galna ko-sjukan". I alla fall massmedierapporteringen hem
            kom förfärligt mycket att handla om den saken.
          </note>
          <note xml:id="i-1a99bdf968aa0cd7-0">
            Jag skulle vilja fråga statsministern om tongångarna i utvidgningsfrågan.
            Några av oss har ju nyss talat med Polens talman, som varit här
            på besök. Vi känner hur angelägna de är och vi vet hur angelägna
            vi själva är. Men jag känner att rapporteringen från mötet massmedialt
            inte var särskilt omfattande. Jag vore därför glad om vi kunde
            få kompletterande information.
          </note>
          <note xml:id="i-83de5bf29bdb9dff-0">
            Anf. 44 Statsminister GÖRAN
          </note>
          <note xml:id="i-3f6d218d54b3b277-1">
            PERSSON (s)
          </note>
          <note xml:id="i-8ced149cb3bfd9d5-0">
            Fru talman! Att mycket av flödet influerades av
          </note>
          <note xml:id="i-0770097e06fbb7cc-0">
            "galna ko-sjukan" var väl i och för sig rätt naturligt.
          </note>
          <note xml:id="i-b71b00f8ffb983b8-0">
            Det var ju en dramatisk händelse och en extraordinär omständighet
            som direkt påverkade unionen och som naturligtvis drabbade ett
            enskilt land extremt hårt. Å
          </note>
          <note xml:id="i-fdb039263eb3590f-0">
            andra sidan var det, jag kan ta tillfället i akt att påpeka det,
            ett uttryck för en gemensam ansträngning att verkligen stödja
            Storbritannien i detta utomordentligt utsatta läge - en gemensam
            ansträngning inom unionens ram. Det var också under den gemensamma
            lunchen en väldigt kraftfull manifestation bland regeringscheferna
            för Storbritanniens sak. Vi ställer gemensamt upp i Europa för
            ett land som drabbats sällsynt hårt. Det var också en god illustration
            till hur en europeisk union kan fungera när man möter den här
            typen av kris.
          </note>
          <note xml:id="i-24bdacb31e580bf4-0">
            Utvidgningsfrågan: Här är det egentligen inget nytt. Positionerna
            sedan tidigare är kända. Vi har gett uttryck för vår uppfattning.
            Andra ger uttryck för sin.
          </note>
          <note xml:id="i-2b99c97174e09dab-0">
            Nu rullar det här i gång. Det är en gemensam start.
          </note>
          <note xml:id="i-65d49e287ab5df05-0">
            Sedan får ländernas olika utveckling avgöra i vilken takt de
            kommer att gå in i unionen. Det handlar då naturligtvis inte enbart
            om, vilket det ofta ges ett intryck av i debatten, att nå de s.k.
            konvergenskriterierna. Den ekonomiska dimensionen är viktig, men
            det finns också andra dimensioner, exempelvis den säkerhetspolitiska,
            som också måste vägas in i diskussionen.
          </note>
          <note xml:id="i-2b16bedffd28f732-0">
            I den meningen är det alltså inga nya positioner.
          </note>
          <note xml:id="i-02d0f291d9f4889e-0">
            Det här är känt sedan tidigare. Processen rullar i gång.
          </note>
          <note xml:id="i-3aee4e7a5ce14b1b-0">
            För vår del är det viktigt med en gemensam förhandlingsstart.
            Det är också vad som nu gäller.
          </note>
          <note xml:id="i-bee50dfd09236f0d-0">
            Anf. 45 BERIT LÖFSTEDT (s)
          </note>
          <note xml:id="i-5cc30c156b7a01dc-0">
            Fru talman! Det var alls inte min mening att vara raljant när
            det gäller "galna ko-sjukan". Snarare får jag den associationen
            när statsministern diskuterar
          </note>
          <note xml:id="i-3b5c1103038bf4e2-0">
            "galna ko-sjukan". Menar statsministern att detta forum faktiskt
            är ett användbart forum när en akut situation uppstår? Ibland
            får vi litet andra propåer.
          </note>
          <note xml:id="i-eefe2f0482c6b628-0">
            Finns det en dynamik bland stats- och regeringschefer en sådan
            gång?
          </note>
          <note xml:id="i-17612c5ebe57a940-0">
            Anf. 46 Statsminister GÖRAN
          </note>
          <note xml:id="i-3f6d218d54b3b277-2">
            PERSSON (s)
          </note>
          <note xml:id="i-449d2aea4ab76185-0">
            Fru talman! I allra högsta grad och dessutom egentligen befriat
            från formalia och byråkrati. Det handlar om klara politiska viljeyttringar.
            Vi ställer upp för Storbritannien, var det gemensamma budskapet
            och även budskapet ut från toppmötet. Det var befriande i den
            meningen att det var mycket politiskt, mycket rakt och mycket
            tydligt.
          </note>
          <note xml:id="i-c2abd0c36e6fa8ff-0">
            Storbritannien har naturligtvis all anledning att mycket positivt
            se på den här typen av europeisk solidaritetsyttring. Det är ju
            fråga om ett stöd för
          </note>
          <note xml:id="i-9076d7d3aacf38e4-0">
            Storbritannien i ett utomordentligt besvärligt läge.
          </note>
          <note xml:id="i-21204aa9c70899bb-0">
            Möjligen påverkar detta också opinionen i Europafrågan i en del
            länder när man ser den här typen av gemensamt agerande. Jag tycker
            att det var mycket imponerande.
          </note>
          <note xml:id="i-b89c063018d86ca2-0">
            Anf. 47 GÖRAN LENNMARKER (m)
          </note>
          <note xml:id="i-5398a66d2f2fdec6-0">
            Fru talman! Det är viktigt att Sverige i alla sammanhang betonar
            nödvändigheten av att den historiska möjligheten att ena Europa
            tas till vara. Därför är det bra att Sveriges regering, statsminister
            och för övrigt även andra företrädare för Sverige ständigt betonar
            detta som ett övergripande mål.
          </note>
          <note xml:id="i-b6690c05b685aa73-0">
            Toppmötet i Turin var väl kanske inte ett av de viktigaste i
            EU:s historia. Men det finns en sak som är intressant och det
            är formuleringarna kring kampen mot arbetslösheten. Jag delar
            statsministerns uppfattning, i alla fall kommunikén från Turin
            var intressant.
          </note>
          <note xml:id="i-03631512990ad5ba-0">
            Jag hade själv inte möjlighet att höra på diskussionerna. Den
            innebär vad man kan förstå ett ökat krav på att man skall följa
            upp hur de rekommendationer som man gemensamt kommer fram till
            skall genomföras i länderna och få en bättre ordning för detta.
          </note>
          <note xml:id="i-c847e40b330f4015-0">
            Mot den bakgrunden vill jag ställa en fråga som gäller två av
            de rekommendationer som finns med i
          </note>
          <note xml:id="i-e704ba3ae5913c7b-0">
            EU sedan en god tid tillbaka, de kallas ofta för SM-
          </note>
          <note xml:id="i-890d5dbafc0cf205-0">
            punkterna. Det gäller kraven i andra och tredje punkterna om
            en flexiblare arbetsmarknad och om en minskad indirekt arbetskraftskostnad,
            dvs. löneskatter. Är det statsministerns åsikt att Sverige nu
            bör sträva efter att fullfölja de gemensamma rekommendationer
            som EU kommer fram till i syfte att få ned den höga arbetslösheten
            i Sverige och i många andra europeiska länder?
          </note>
          <note xml:id="i-9c51890f091234ce-0">
            Anf. 48 Statsminister GÖRAN
          </note>
          <note xml:id="i-3f6d218d54b3b277-3">
            PERSSON (s)
          </note>
          <note xml:id="i-2e308c9dc194d575-0">
            Fru talman! Först understryker jag också att det är värdefullt
            att vi har den här gemensamma uppfattningen om utvidgningens betydelse.
          </note>
          <note xml:id="i-7f98b423e0942ffe-0">
            När det gäller arbetslösheten begår Göran Lennmarker ett litet
            tankefel. De s.k. SM-punkterna är icke bindande beslut. Subsidiariteten,
            att varje land utformar sin politik på det här området, gäller.
            När man diskuterar ett trots allt så diffust begrepp som flexibilitet
            handlar det i Lennmarkers värld om att öka löneskillnaderna, förändra
            arbetsrätten, helt enkelt gå den amerikanska vägen. När jag talar
            om flexibilitet menar jag att göra arbetskraften starkare, mer
            kompetent, bättre beredd att byta jobb, utbildning. Det är två
            helt skilda perspektiv.
          </note>
          <note xml:id="i-606eae2db636a9f5-0">
            I Sverige kommer vi att välja det senare. Jag är ganska säker
            på, efter att ha lyssnat på diskussionen i
          </note>
          <note xml:id="i-e90f0f49f12d279e-0">
            Europa, att den enklare vägen när det gäller flexibiliteten -
            ökade löneskillnader och sämre arbetsrätt, den amerikanska vägen
            - inte har särskilt stort stöd ute i
          </note>
          <note xml:id="i-f3e7577011a59f84-0">
            Europa. Jag tror att de svenska moderaterna i sin flexibilitetssträvan
            så småningom kommer att vara ganska så ensamma på scenen.
          </note>
          <note xml:id="i-f15b98bcdc62ebdb-0">
            Vad sedan gäller de indirekta arbetskraftskostnaderna är det
            för vår del en fråga om budgetpolitik. Vi klarar inte i Sverige
            att ställa ut löften om att sänka några arbetsgivaravgifter. Vi
            har gjort ett försök i den riktningen, det s.k. riktade arbetsmarknadsstödet,
          </note>
          <note xml:id="i-56f35a0b638f9a3d-0">
            RAS. Det var med facit i hand inte den stora framgång vi hade
            hoppats på. Skall vi vidta den typen av åtgärder i fortsättningen
            måste det finnas budgetpolitiskt utrymme för dem och min bedömning
            är att det inte finns det i dag. Göran Lennmarker har möjligen
            en sådan finansiering. I så fall är jag nyfiken på att höra hur
            den ser ut.
          </note>
          <note xml:id="i-8f8636f5db02e337-0">
            Anf. 49 GÖRAN LENNMARKER (m)
          </note>
          <note xml:id="i-7da8b6aea4392332-0">
            Fru talman! Det var en intressant kommentar statsministern gjorde,
            nämligen att detta är rekommendationer och inte bindande för medlemsländerna.
          </note>
          <note xml:id="i-e64f4dfa1b8fb017-0">
            Om jag har förstått själva poängen med kommunikén från Turin
            är det att man i ökad utsträckning skall följa upp medlemsländernas
            sätt att hantera gemensamma rekommendationer. Jag har förstått
            att det måste vara poängen. Om man skall fördragsfästa detta får
            det en ökad grad av bindning. Det intryck som gives är väl att
            om man för in detta i fördraget kommer man att få ett starkare
            krav hos medlemsländerna att faktiskt följa de gemensamma rekommendationer
            man kommer fram till.
          </note>
          <note xml:id="i-8f2ef8edb6c8379f-0">
            Låt mig också korrigera på en punkt. Den ökade flexibiliteten
            har till syfte att öka lönerna, inte att minska dem, att minska
            arbetslösheten, inte att öka den. Vi vet att rigida arbetsmarknader
            ger låga löner och hög arbetslöshet. Det är själva poängen i detta.
          </note>
          <note xml:id="i-96661df2b5f47da7-0">
            Om vi nu skall låta bli att föra sakdiskussion i de två sakfrågorna:
            En fördragsfästning måste väl ändå innebära att Sverige åläggs
            att följa de gemensamma rekommendationerna i ökad utsträckning
            mot vad som gäller i dag.
          </note>
          <note xml:id="i-c137b15c866c0fa8-0">
            Anf. 50 Statsminister GÖRAN
          </note>
          <note xml:id="i-3f6d218d54b3b277-4">
            PERSSON (s)
          </note>
          <note xml:id="i-6f7ccc92079c69c7-0">
            Fru talman! Uppföljning och utvärdering kan mycket väl göras
            inom fördragets ram utan att man för den skull lägger fast hur
            varje nation skall föra sin politik. Det är självklart.
          </note>
          <note xml:id="i-3488807b0b1a8ada-0">
            Den flexibilitet som SM-punkterna knöt an till var en diskussion
            som utgick från det som vi ofta i Sverige har kallat för den amerikanska
            vägen. När jag lyssnar in opinionen i Europa i dag är det väldigt
            få, möjligen med undantag av britterna och de svenska moderaterna,
            som tror på den vägen. Mot den bakgrunden tror jag nog att den
            framtida diskussion vi kommer att ha om sysselsättningsskapande
            åtgärder i
          </note>
          <note xml:id="i-99f38862976f5562-0">
            Europa kommer att utgå från en mer europeisk modell och mindre
            en amerikansk.
          </note>
          <note xml:id="i-17369729808db108-0">
            Anf. 51 BENGT HURTIG (v)
          </note>
          <note xml:id="i-86e4f7c9d1cf4ea5-0">
            Fru talman! Jag tycker att det är bra att höra att
          </note>
          <note xml:id="i-040818e3e647661d-0">
            EU-politiken skall behandlas inom de departement där frågorna
            hör hemma. Jag hoppas också att det skall vara ett stöd för att
            fackutskotten i den svenska riksdagen på ett effektivt sätt skall
            kunna dras in i bearbetningen av EU-politiska frågor.
          </note>
          <note xml:id="i-bcd62c4435f8082b-0">
            Jag tänkte fråga en annan sak. Den tyske finansministern Waigel
            har lagt fram förslag om en stabilitetspakt som skulle inträda
            efter det att man har gått in i EMU:s tredje steg. I den stabilitetspakten
            vill han ha en överenskommelse om totalt sett minskad offentlig
            sektor, och han vill att statsskulden skall vara under
          </note>
          <note xml:id="i-077ee79161d519d5-0">
            60 %, inte att den skall närma sig 60 % som man kan tolka ett
            av konvergenskraven.
          </note>
          <note xml:id="i-1aaafd5972319a02-0">
            I dag ligger statsskulden i Sverige på omkring
          </note>
          <note xml:id="i-a85e38a65d455590-0">
            85 %. Det skulle innebära att Sverige vid ett medlemskap i tredje
            steget skulle få minska statsskulden med
          </note>
          <note xml:id="i-37e7b19575901f74-0">
            200 miljarder. Var stabilitetspakten något som berördes på Turinmötet?
            Har statsministern någon uppfattning om den waigelska stabilitetspakten,
            alltså om en minskning av den offentliga sektorns andel av bruttonationalprodukten
            och om det hårda kravet på snabb nedskärning av statsskulden?
          </note>
          <note xml:id="i-5e9b6745e928bde7-0">
            Anf. 52 Statsminister GÖRAN
          </note>
          <note xml:id="i-3f6d218d54b3b277-5">
            PERSSON (s)
          </note>
          <note xml:id="i-4bcb59533dbc3586-0">
            Fru talman! Först och främst är Bengt Hurtig och jag överens
            om att det är bra att EU-frågorna blir så att säga vardag i svensk
            politik och att vi är försiktiga med särskilda organ dit EU-frågorna
            förläggs. De går framför allt in i det ordinarie regeringsarbetet.
            Hur riksdagen väljer att organisera sitt arbete är det inte min
            sak att ha uppfattningar om.
          </note>
          <note xml:id="i-e2fa42a449b6c22c-0">
            När stabilitetspakten lanserades markerade den svenska regeringen
            tydligt att vi inte gillade den stabilitetspakt som finansminister
            Waigel från Tyskland lanserade.
          </note>
          <note xml:id="i-74625ce46cbf34d9-0">
            Maastrichtfördraget talar ju tydligt om att det behövs någon
            typ av korrigerande åtgärder när väl en monetär union är på plats.
            Enkelt uttryckt, om man efter inträdet i den monetära unionen
            börjar missköta sin finanspolitik och därmed lastar över nationella
            problem på de andra i den monetära unionen måste det finnas instrument,
            åtgärder eller sanktioner, om man skall uttrycka sig så, som träder
            i kraft och som motverkar ett sådant beteende. Det är tanken bakom
            stabilitetspakten. Det uttrycktes redan i Maastrichtfördraget,
            så det är inget nytt. Nyheten var att tyskarna gick längre i precision.
          </note>
          <note xml:id="i-4ff56a9b59972dd0-0">
            Jag sade vid det tillfället att vi förstod vikten av att man
            hade någon typ av instrument som garderade för en situation där
            man väl inne i den monetära unionen började missbruka läget. Men
            vi tyckte inte om det sätt varpå tyskarna hade lanserat sitt förslag,
            och vi tyckte heller inte om dess innehåll.
          </note>
          <note xml:id="i-1acc2bb45b79a995-0">
            Om man sedan skulle börja förändra kriterierna från Maastricht
            och säga att det inte är 60 % skuldkvot som gäller utan det är
            mindre än 60 %, då börjar man bryta upp grundläggande dokument
            och då börjar man öppna för omförhandlingar också i andra avseenden.
            Det tror jag är en mycket oklok väg.
          </note>
          <note xml:id="i-19df14e3e0132eb1-0">
            De konvergenskriterier som är fastslagna duger gott som mål också
            i fortsättningen. Vi har inte ifrågasatt dem från Sveriges sida.
            Det skulle kunna misstänkas att vi skulle vilja lätta på konvergenskriterierna
            för att enklare komma dit. Den debatten har vi aldrig drivit.
            Vi har också anledning att vara tydliga på den punkten och säga
            att det heller inte finns någon anledning att driva debatten åt
            andra hållet, att skärpa dem ytterligare. Vi är främmande för
            en sådan utveckling.
          </note>
          <note xml:id="i-81197f16a4ce870f-0">
            Anf. 53 BENGT HURTIG (v)
          </note>
          <note xml:id="i-9f7ff616e067af59-0">
            Fru talman! Jag tackar för det svaret. Om jag förstår det rätt
            är man alltså kallsinnig till att börja minska den offentliga
            sektorns andel av ekonomin på det sätt som tycks förutsättas och
            även till att efter ett medlemskap pressa ned statsskulden till
            under 60 %.
          </note>
          <note xml:id="i-a741fa5715a74f11-0">
            Hur är det då med de dispositionsfonder som också föreslås. Dem
            skulle man betala in till. Sedan skulle de kunna tas in som böter,
            som en bestraffning för det land som inte klarar sina statsfinanser.
            Har statsministern samma uppfattning om den typen av arrangemang?
          </note>
          <note xml:id="i-6f3a7195bc387308-0">
            Anf. 54 Statsminister GÖRAN
          </note>
          <note xml:id="i-3f6d218d54b3b277-6">
            PERSSON (s)
          </note>
          <note xml:id="i-d1861fbfb4c9730d-0">
            Fru talman! Jag har tidigare, som finansminister, givit uttryck
            för vad den tidigare socialdemokratiska regeringen hade för uppfattning
            i också den frågan, och den nuvarande regeringen har samma uppfattning.
          </note>
          <note xml:id="i-7a3217c214b7f2d8-0">
            Den metod med böter, sanktioner eller bidrag till fonder som
            tyskarna lanserade tyckte vi inte var en bra lösning. Om den skulle
            ha tillämpats på Sverige, med den djupa ekonomiska kris vi har
            gått igenom, hade den givit utomordentligt allvarliga resultat.
            Vi tycker alltså inte att det var ett praktiskt och användbart
            förslag.
          </note>
          <note xml:id="i-5d89ddc0e00fda4a-0">
            Dock vill jag återigen påpeka: Maastrichtfördraget talar om åtgärder
            för att upprätthålla en finanspolitisk disciplin väl inne i den
            monetära unionen. Det får vi inte glömma bort. Hur det skall se
            ut och hur det skall utformas har vi all anledning att diskutera.
            Jag föreställer mig att finansministrarna på sitt Veronamöte har
            börjat diskussionen om ins and outs, dvs. de som är inne och de
            som är utanför den monetära unionen. I
          </note>
          <note xml:id="i-a01fec5fdba3c3ef-0">
            den diskussionen platsar naturligtvis också de frågor som Bengt
            Hurtig nu tar upp.
          </note>
          <note xml:id="i-227c0edd38d4f692-0">
            Anf. 55 BO KÖNBERG (fp)
          </note>
          <note xml:id="i-2d947871ba781b67-0">
            Fru talman! Statsministern inledde med att peka på utvidgningsfrågan
            och att man skall försöka lösa de problem som plågar Europas invånare.
            Bland problemen nämnde han, som punkt nr 2 om jag uppfattade det
            rätt, miljöförstöringen.
          </note>
          <note xml:id="i-3526c0e4a42f30bb-0">
            Vi är i Sverige ganska överens om att ekonomiska styrmedel är
            ett av de viktigaste medlen för att motverka miljöförstöringen.
            EU har nu länge försökt genomföra en speciell koldioxidskatt och
            ett golv för denna och har misslyckats gång på gång. Det beror
            bl.a. på den vetorätt som ju finns i det nuvarande fördraget.
          </note>
          <note xml:id="i-45845e20e8b500a0-0">
            Hittills har ju Socialdemokraterna vänt sig mot att ta bort den
            vetorätten, och är i riksdagen tillsammans med Moderaterna de
            två partier som går emot detta.
          </note>
          <note xml:id="i-1f82408fb5d0a4d5-0">
            Min fråga till statsministern är: Har statsministern tänkt om,
            eller kommer Sverige att agera bromskloss i arbetet på att ta
            bort vetorätten mot miljöförstöring över gränserna?
          </note>
          <note xml:id="i-f6541964d1cda0a1-0">
            Anf. 56 Statsminister GÖRAN
          </note>
          <note xml:id="i-3f6d218d54b3b277-7">
            PERSSON (s)
          </note>
          <note xml:id="i-570170ec81fc2d2d-0">
            Fru talman! Det här har handlat om hur man fattar beslut om miljöskatter.
            Det är ju enhällighet som har gällt för beslutsfattande. Det har
            inte handlat om att vi har velat stoppa en förbättring av miljöpolitiken
            i
          </note>
          <note xml:id="i-61d1dc157acbd56e-0">
            Europa. Det har handlat om att vi vill slå vakt om ett nationellt
            utrymme för att besluta om skatter i Sverige.
          </note>
          <note xml:id="i-5f35fe5d7fba8265-0">
            Väljer vi den väg som Bo Könberg och Folkpartiet vill innebär
            det att Europa skulle kunna fatta majoritetsbeslut om miljöskatter.
            Vad är det då som hindrar, om man tar den principiella ställningen,
            att inte Europa också fattar majoritetsbeslut exempelvis om indirekta
            skatter, moms och andra utomordentligt avgörande inkomster för
            statskassan?
          </note>
          <note xml:id="i-2fed73ddbc38d7d4-0">
            Vi vill inte hamna i ett läge där hela den välfärdsmodell som
            bygger på ett högt skatteuttag hotas genom att vi inför majoritetsbeslut
            om skatteuttag i
          </note>
          <note xml:id="i-9eedb5060897dd48-0">
            Europa. Därför har vi sagt nej till majoritetsbeslut om miljöskatter.
            Det beskriver Bo Könberg som att vi har accepterat vetot mot förbättrade
            miljöåtgärder. Det är alltså en något felaktig beskrivning. Det
            här är bakgrunden, fru talman.
          </note>
          <note xml:id="i-6b27fb4531992418-0">
            Anf. 57 BO KÖNBERG (fp)
          </note>
          <note xml:id="i-f9936e563c7d91b1-0">
            Fru talman! Det är alldeles rätt att min fråga gällde besluten
            och beslutsmekanismen för miljöskatten vad gäller gränsöverskridande
            miljöförstöring i Europa.
          </note>
          <note xml:id="i-34238941ea6720d9-0">
            Den fråga som statsministern ställde tillbaka till mig var: Vad
            är det som i så fall, om man genomför detta, hindrar att man inom
            EU skulle fatta beslut om moms och alla möjliga andra skatter?
          </note>
          <note xml:id="i-3b7ed1802cc37e75-0">
            Svaret på den frågan är mycket enkelt. Det som skulle hindra
            det är att vi inte skall göra den förändringen i fördragen i Europa.
            Den förändring vi skall göra är den som exempelvis den danska
            regeringen har föreslagit, nämligen bestämma att beslut om vissa
            preciserade miljöskatter kan tas utan vetorätt. Återigen: Vad
            är det för fel på den metoden?
          </note>
          <note xml:id="i-b13d27209b1ead34-0">
            Anf. 58 Statsminister GÖRAN
          </note>
          <note xml:id="i-3f6d218d54b3b277-8">
            PERSSON (s)
          </note>
          <note xml:id="i-dc36de084630504b-0">
            Fru talman! Återigen: Det handlar om hur man ser på förhandlingar
            och om huruvida man tror att man i en förhandling med bibehållet
            anseende kan driva ståndpunkter som enbart är till gagn för en
            själv och inte sedan vara beredd på att det kommer förslag från
            andra som vill driva ståndpunkter som är förknippade med den man
            själv har intagit. Det är en bedömningsfråga. Vi har självklart
            ingenting emot att vi skärper koldioxidbeskattningen. Vi ligger
            ju längst fram där och tar på oss en utomordentligt stor nationell
            uppgift i sammanhanget.
          </note>
          <note xml:id="i-b0af6a6fd3596479-0">
            Vore det så enkelt som Bo Könberg säger skulle vi självklart
            snabbt inta den ståndpunkten, men vi har noga vägt av det här,
            och tills vi är övertygade om att den risk inte föreligger som
            jag förut pekade på håller vi fast vid ståndpunkten. Skulle man
            kunna uppnå det lyckorike som Bo Könberg pekar på, där man får
            allt och inte riskerar något, då är det klart att det är en annan
            situation, men vi gör en kanske något mer realistisk bedömning
            av förhandlingsläget.
          </note>
          <note xml:id="i-5006ade051df3537-0">
            Anf. 59 HOLGER GUSTAFSSON (kds)
          </note>
          <note xml:id="i-e3febcf8aef4407e-0">
            Fru talman! Turinkonferensen är starten för en lång och mycket
            viktig förhandlingsperiod. Fortfarande är det ju så att vi är
            litet oklara om vilka punkter som verkligen kommer upp på agendan.
            Min fråga till statsministern är: Bedömer man att vi någonsin
            kommer att få se en tydlig agenda med ett antal väl specificerade
            förhandlingsområden som skall betas av, eller kommer processen
            att gå till på det sättet att vi först i efterhand kan konstatera
            vad som verkligen dök upp?
          </note>
          <note xml:id="i-1935474504edcbb9-0">
            Anf. 60 Statsminister GÖRAN
          </note>
          <note xml:id="i-3f6d218d54b3b277-9">
            PERSSON (s)
          </note>
          <note xml:id="i-40c8b3b47389f0de-0">
            Fru talman! Jag vet inte. Vi får vara beredda på båda omständigheterna.
          </note>
          <note xml:id="i-de720a071b841034-0">
            Den första vore naturligtvis på många sätt attraktiv, om agendan
            blir bred nog och omfattar de områden som vi tycker är viktiga
            från Sveriges sida. Om den första modellen riskerar att snäva
            in diskussionerna är den naturligtvis inte önskvärd. Om den andra
            modellen ger bredd och öppenhet som ett slags tratt som så småningom
            snävar in kan det vara en effektiv framgångsväg. Men om den andra
            modellen ger ett läge där förhandlingarna blir diffusa och den
            utmynnar i något slags oordning är den heller inte önskvärd.
          </note>
          <note xml:id="i-9709f8d606a92014-0">
            Det är omöjligt att säga på förhand. Här får man laga efter läglighet.
            Här deltar man i en politisk process, och här får man vara väl
            förberedd och naturligtvis också väl förankrad, inte minst hemma
            i Sveriges riksdag. Det är regeringens ambition att föra dialogen
            ordentligt med Sveriges riksdag, i EU-nämnden naturligtvis men
            också på det här sättet vid informationsstunder. Det är möjligt
            att det blir så att vi först efteråt kan beskriva exakt hur förhandlingen
            kom att gestalta sig, men osvuret är bäst.
          </note>
          <note xml:id="i-9bbf98697e6f22c0-1">
            Överläggningen var härmed avslutad.
          </note>
          <note xml:id="i-4ed796639bbad0be-0">
            Ajournering
          </note>
          <note xml:id="i-28a5fe25a7926622-0">
            Kammaren beslöt kl. 16.47 på förslag av andre vice talmannen
            att ajournera förhandlingarna till kl. 18.00.
          </note>
          <note xml:id="i-d7c55bf0c41f8fb6-0">
            Återupptagna förhandlingar
          </note>
          <note xml:id="i-48322959508e04ca-0">
            Förhandlingarna återupptogs kl. 18.00.
          </note>
          <note xml:id="i-a16a7d0a9ab81cd2-0">
            4 § Svar på interpellation 1995/96:132 om
          </note>
          <note xml:id="i-5c973530bb0fd31e-0">
            Australiens urbefolkning
          </note>
          <note xml:id="i-ecbd14fd0ccfbaa1-0">
            Anf. 61 Utrikesminister LENA HJELM-
          </note>
          <note xml:id="i-2b87f813cba1e8b9-0">
            WALLÉN (s)
          </note>
          <note xml:id="i-24266a5a581fbb8c-0">
            Herr talman! Ragnhild Pohanka har ställt två frågor rörande situationen
            för Australiens urbefolkning.
          </note>
          <note xml:id="i-09e912d1eea39844-0">
            Regeringen fäster stor vikt vid frågan om urbefolkningarnas situation.
            Sverige deltar, inte minst inom FN, mycket aktivt i pågående arbete
            på detta område. Det är därför med glädje vi konstaterar att dessa
            frågor får en alltmer framträdande plats i olika internationella
            fora och att förutsättningarna för en bred och konstruktiv diskussion
            förbättrats.
          </note>
          <note xml:id="i-504326ace2572ce8-0">
            När det gäller ursprungsbefolkningen i Australien, aboriginerna,
            är det fortfarande en utsatt grupp. Som
          </note>
          <note xml:id="i-c1a796c28ad8a8c5-0">
            Ragnhild Pohanka framhåller är den oproportionerligt stora andelen
            aboriginer i fängelserna och de höga dödstalen för aboriginer
            i fängsligt förvar oroande.
          </note>
          <note xml:id="i-315b8fdfa98d795a-0">
            Jag kan dock konstatera att frågan om aboriginernas situation
            de senaste åren har fått en allt högre prioritet i Australien.
            Den australiensiska regeringen har på olika sätt försökt åstadkomma
            en förbättring.
          </note>
          <note xml:id="i-88274f56ab970067-0">
            Behandlingen av de aboriginer som döms till fängelse har ägnats
            stor uppmärksamhet, bl.a. i flera omfattande regeringsrapporter.
            För att åstadkomma en allmän förbättring av aboriginernas situation
            har stora ekonomiska insatser gjorts, liksom betydelsefulla insatser
            i form av lagstiftning.
          </note>
          <note xml:id="i-7373c314d809fbdc-0">
            År 1993 tillerkändes aboriginerna ursprunglig äganderätt till
            vissa landområden genom en ny, mycket viktig lag. I samband med
            denna lag, som beskrivits som en av de största och viktigaste
            framgångarna för urbefolkningen, upprättades ett program för att
            skapa bättre levnadsförhållanden för urbefolkningen.
          </note>
          <note xml:id="i-897c520043b92ff2-0">
            De särskilda ekonomiska insatserna för aboriginerna har sexdubblats
            sedan 1971 och uppgår nu till närmare motsvarande 6 miljarder
            kronor. För de
          </note>
          <note xml:id="i-986b41d7ab1fc3ad-0">
            228 000 aboriginerna finns det totalt ett 90-tal federala eller
            delstatliga stödprogram. Ett stort antal organisationer, finansierade
            av det allmänna, arbetar för att främja aboriginernas sak.
          </note>
          <note xml:id="i-5b122e58f0ffa37d-0">
            Den australiensiska regeringen uppvisar en medvetenhet om existerande
            problem och en hög ambitionsnivå när det gäller att åtgärda problemen.
            Dessa frågor ventileras också i en bred och öppen debatt i landet.
          </note>
          <note xml:id="i-e10514dfa4c04e53-0">
            Det är naturligtvis också av värde att aboriginernas situation
            uppmärksammas internationellt.
          </note>
          <note xml:id="i-4fc8031a676166a5-0">
            Jag är övertygad om att den australiensiska regeringen på bästa
            sätt söker finna lösningar på de problem som aktualiseras i Ragnhild
            Pohankas interpellation.
          </note>
          <note xml:id="i-373cf243e9546c76-0">
            Anf. 62 RAGNHILD POHANKA (mp)
          </note>
          <note xml:id="i-e9c6d9dcf6d7b72c-0">
            Herr talman! Jag får tacka för svaret. Det var långt och ingående.
            Utrikesministern säger att ett aktivt arbete pågår, inte minst
            i FN, och att Sverige deltar i detta arbete för urbefolkningarna
            inklusive vår egen samebefolkning.
          </note>
          <note xml:id="i-0dfce802a382f63c-0">
            Däremot håller jag inte med om att så mycket har förbättrats.
            Intentionerna att satsa mera pengar är berömvärda, men jag har
            inte sett någon större förbättring än. Urbefolkningarna, som antas
            vara något kring 250 miljoner, lever i de flesta länder på en
            lägre nivå än majoritetsbefolkningen. De har sämre skolor, bostäder,
            sjukvård, de tyngsta och lägst betalda arbetena. Utöver detta
            är de ofta förbjudna att tala sitt språk, utöva sin religion och
            behålla sina seder. Jag behöver bara nämna västsaharier, kurder,
            tibetaner, ett antal urbefolkningar i Burma, eller i Myanmar som
            det numera heter.
          </note>
          <note xml:id="i-df9a715bacbdfd7b-0">
            Till de urbefolkningar som har det värst hör otvivelaktigt aboriginerna
            i Australien. Det är inga gamla uppgifter jag har. Aboriginerna
            utgör bara 1,2 % av
          </note>
          <note xml:id="i-b7a8f449c36515e8-0">
            Australiens befolkning över 14 år men svarar för mer än 24 %
            av dödsfallen i fängelser eller i samband med polisens verksamhet.
            Den 8 december 1995 omkring halv ett hittades en 17-åring pojke
            hängd i sin cell i ett fängelse i Brisbane. Det var det andra
            dödsfallet bland fängslade aboriginer i södra Australien 1995.
          </note>
          <note xml:id="i-b8ecf34064e2e0d7-0">
            Pojken hade suttit fem månader i fängelse. I februari
          </note>
          <note xml:id="i-62bb52659375a520-0">
            1993 rapporterade Amnesty International att ett oproportionerligt
            stort antal aboriginer satt i fängelse.
          </note>
          <note xml:id="i-6bde5687beef50e6-0">
            Speciellt unga drabbas även för obetydliga förseelser.
          </note>
          <note xml:id="i-f04a6df36f718916-0">
            En 15-åring blev t.ex. arresterad för att stulit glass och fick
            sitta 18 dagar i säkerhetsfängelse i västa Australien. Barn till
            aboriginer löper 18,6 gånger större risk att fängslas jämfört
            med andra ungdomar. I några stater är mer än hälften av de fängslade
            ungdomarna aboriginer. En minnessten i Perth vittnar om aboriginernas
            mod i deras kamp för mänskliga rättigheter.
          </note>
          <note xml:id="i-cc871cee8b4add6b-0">
            Den restes den 28 september 1994, för knappt två år sedan, till
            minne av dem som dött i fängelse i Australien. Det är alltså väldigt
            många.
          </note>
          <note xml:id="i-0df3366938904d3e-0">
            Är utrikesministern beredd att i kontakter med
          </note>
          <note xml:id="i-3f2603fbbf470b16-0">
            Australien ta upp frågan om aboriginernas förhållanden?
          </note>
          <note xml:id="i-09abee946bf87ed6-0">
            Anf. 63 Utrikesminister LENA HJELM-
          </note>
          <note xml:id="i-2b87f813cba1e8b9-1">
            WALLÉN (s)
          </note>
          <note xml:id="i-f8634c6f9718816c-0">
            Herr talman! Frågorna om urbefolkningen behandlas både i våra
            bilaterala kontakter, och det kan gälla
          </note>
          <note xml:id="i-92d568bb4d4fab3d-0">
            Sverige och Australien, och framför allt i internationella fora.
            Där har Sverige hela tiden varit aktivt och kommer att fortsätta
            att vara det.
          </note>
          <note xml:id="i-2666ec53026b84aa-0">
            Vad gäller just aboriginerna måste man ge ett erkännande till
            den australiensiska regeringen, både den förra och den som nu
            har kommit till. Man ser med stort allvar på frågan. Det är inte
            lättlösta problem, men man försöker, och det tycker jag att vi
            skall ge en erkänsla för.
          </note>
          <note xml:id="i-0e7521c0da6f3328-0">
            Anf. 64 RAGNHILD POHANKA (mp)
          </note>
          <note xml:id="i-9d33301fbbba6dbc-0">
            Herr talman! Jag är väldigt glad för dessa uppgifter. Jag är
            också övertygad om att det är så som utrikesministern säger. Australien
            har i många avseenden visat handlingskraft när det gäller mänskliga
            rättigheter. Men det här har naturligtvis pågått så länge och
            det har varit så dåligt under lång tid. Uppfattningen att de icke-vita
            är mentalt underlägsna de vita har inte bara drabbat afroamerikanerna.
            När den vita mannen har velat lägga under sig urbefolkningens
            territorier i
          </note>
          <note xml:id="i-c3fefbb639052c37-0">
            Australien och i Nya Zeeland har dessa behandlats efter samma
            måttstock. För att med hedern i behåll kunna tvångsförflytta,
            bestjäla och manipulera urinvånarna har de vita betraktat dem
            som dumma och omoraliska som inte kan tillåtas att stå i vägen
            för civilisationen. När aboriginer har talat med sina förfäder
            har man påstått att de är schizofrena och behandlat dem därefter.
            De har ett helt annat sätt att se på sina döda och använder sig
            ibland, som vi vet, av andra saker än vi. När vi ber till Gud
            i våra kyrkor kan det vara ungefär samma sak som när aboriginer
            talar med sina förfäder. Det är en form av samtal med andra makter.
            Det förekommer även i andra länder och i andra religioner.
          </note>
          <note xml:id="i-80c8cf445361fa37-0">
            Jag tycker att vi i västvärlden, de vitas värld, har ett speciellt
            ansvar för urbefolkningarnas mänskliga rättigheter då vi i alltför
            många fall varit delaktiga i eller orsakat förföljelse och folkmord.
            Det tydligaste exemplet är kanske Nordamerikas indianer.
          </note>
          <note xml:id="i-c60e1ba349766b24-0">
            För att hålla mig till aboriginerna: Jag har fäst mig speciellt
            vid dem, eftersom de har levt under så svåra förhållanden och
            blivit så illa behandlade. Jag vet att det t.ex. är förbjudet
            att dricka sprit på öppen plats i
          </note>
          <note xml:id="i-20a2f7c6bd443bae-0">
            Australien. Men aboriginerna kommer inte in på krogarna. Det
            är väl inte det viktigaste i livet, men trots allt förhåller det
            sig så. Då fängslar man dem därför att de har druckit på öppen
            plats. Det kan bli långvariga fängelsestraff för sådant.
          </note>
          <note xml:id="i-60a0f7980a52e9ff-0">
            Jag har nu fäst mig speciellt vid fängelser; det finns ju andra
            saker man kan ta upp, t.ex. uranbrytningen i deras land, som också
            har skett i indianernas land och på annat håll, som innebär att
            urbefolkningarna får vika från sina heliga platser. Det har varit
            väldigt svårt för dem bl.a. att hävda sig, att få en högre utbildning,
            på grund av diskriminering.
          </note>
          <note xml:id="i-a79a0defc19a1bbc-0">
            Jag skulle önska att Sverige tog även några samtal, genom de
            möjligheter som utrikesministern har, vid träffar med andra regeringar
            och i det här fallet Australiens regering. Vi har ju mycket berömmande
            ord att säga om Australien i andra fall, om modiga överväganden,
            som gäller både kärnvapenbestyckade båtar och bombprov. Men just
            i det här fallet har de oerhört mycket att ta igen. Om vi kan
            ge dem en liten puff framåt vore det väl bra.
          </note>
          <note xml:id="i-069692d2e9b2ce4f-0">
            På grund av den unika kunskap som urbefolkningarna besitter om
            jorden och ekosystemen är det viktigt, inte bara av humanitära
            skäl, utan även för vår egen överlevnad att förföljelserna och
            övergreppen stoppas och att de bereds möjlighet att leva vidare
            med sina traditioner och sin kultur.
          </note>
          <note xml:id="i-16ae47041ce23061-0">
            I sammanhang där miljö och utveckling diskuteras är det viktigt
            att urbefolkningarna får göra sin röst hörd. Samtliga ekosystem,
            som speciellt har uppmärksammats internationellt på senare år,
            har haft gemensamt att de bebos av urbefolkningar, som är direkt
            beroende av dessa ekosystem för sin fysiska och kulturella överlevnad.
            Det är därför omöjligt att skilja de åtgärder som sätts in för
            att skydda dessa ekosystem, med deras hotade djur- och växtarter,
            från urbefolkningarnas ekonomiska och mänskliga rättigheter.
          </note>
          <note xml:id="i-9bbf98697e6f22c0-2">
            Överläggningen var härmed avslutad.
          </note>
          <note xml:id="i-4a3ae1489fef05ac-0">
            5 § Svar på interpellation 1995/96:156 om relationerna mellan
            Ryssland och de baltiska länderna
          </note>
          <note xml:id="i-de552b59e2c2499f-0">
            Anf. 65 Utrikesminister LENA HJELM-
          </note>
          <note xml:id="i-2b87f813cba1e8b9-2">
            WALLÉN (s)
          </note>
          <note xml:id="i-fe35006ccfc31ae5-0">
            Herr talman! Göran Lennmarker har ställt tre frågor om svensk
            politik mot de baltiska staterna och
          </note>
          <note xml:id="i-0fd125bf5d09eac9-0">
            Ryssland.
          </note>
          <note xml:id="i-2208d513b01fb1b5-0">
            Stödet till de baltiska ländernas fortsatta konsolidering av
            sin suveränitet är en huvuduppgift för svensk utrikes- och säkerhetspolitik.
            Denna uppslutning kring de baltiska staterna är en självklarhet.
            Det var ingen tillfällighet att statsministerns första bilaterala
            utlandsresa gick till Estland. Detta illustrerar vår strävan efter
            ett grannskapsförhållande med de baltiska länderna, som liknar
            det vi sedan länge har med våra nordiska grannar.
          </note>
          <note xml:id="i-cbc1c2027d063c46-0">
            Huvuduppgiften för svensk Baltikumpolitik under det tidiga 1990-talet
            var att verka för att de ryska trupperna lämnade de baltiska länderna
            och att elementära statsfunktioner återuppbyggdes. Det säkerhetsfrämjande
            stödet spelar en fortsatt central roll i ansträngningarna att
            befästa de baltiska ländernas suveränitet.
          </note>
          <note xml:id="i-63c2f37120eab30c-0">
            Den i dag viktigaste uppgiften för svensk Baltikumpolitik är
            att bereda marken för de baltiska ländernas inträde i EU och även
            i övrigt att medverka till deras integrering i europeiska samarbetsstrukturer.
          </note>
          <note xml:id="i-a5834f8933c36cdb-0">
            Sverige har varit pådrivande när det gäller de baltiska ländernas
            associationsavtal med EU och var bland de första att ratificera
            avtalen. Nu gäller det att se till att medlemskapsförhandlingar
            med samtliga kandidatländer inleds inom sex månader efter regeringskonferensens
            slut. Ytterst har de baltiska staterna, liksom övriga kandidatländer,
            själva ansvaret att leva upp till
          </note>
          <note xml:id="i-4dff1a4a14c07a1c-0">
            EU:s medlemskapskriterier. Den svenska regeringen kommer på olika
            sätt att bistå dem att uppfylla de av
          </note>
          <note xml:id="i-5afa0dfaeefbcabf-0">
            EU uppställda villkoren för medlemskap.
          </note>
          <note xml:id="i-3f546be6fcbbcc5c-0">
            I frågor rörande behandlingen av de förhållandevis stora rysktalande
            befolkningsgrupperna är det viktigt att regeringarna i Estland
            och Lettland visar generositet. Sverige stöder integrationen av
            de ryskspråkiga grupperna, bl.a. genom bidrag till språkundervisning.
          </note>
          <note xml:id="i-681f0d6e1e994068-0">
            Att långsiktigt säkra de baltiska ländernas välstånd och integration
            i Europa är en uppgift som är för stor enbart för Sverige eller
            för de nordiska länderna. Det kärvs också ett uthålligt europeiskt
            och amerikanskt engagemang - något som regeringen konsekvent verkar
            för.
          </note>
          <note xml:id="i-81f1eecf79ce64b6-0">
            Herr talman! Den enskilt viktigaste faktorn för framväxten av
            ett nytt samarbets- och säkerhetsmönster i Europa är att det demokratiska
            och ekonomiska reformarbetet i Ryssland fullföljs. Omdaningsprocessen
            i Ryssland har ännu inte resulterat i varaktig stabilitet. Framgångar
            varvas med bakslag. Reformpolitiken ifrågasätts från många håll.
            Många inslag i kommunistpartiets politiska program inger oro.
          </note>
          <note xml:id="i-b98049c6c9f7f747-0">
            Inom utrikespolitiken finns oroväckande tecken på ett skärpt
            tonfall. Statsdumans uppseendeväckande resolution om ogiltigförklarande
            av Sovjetunionens upplösning kunde inte undgå att väcka internationella
            reaktioner. Jag noterar dock med tillfredsställelse president
            Jeltsins klara avståndstagande från statsdumans agerande.
          </note>
          <note xml:id="i-2e3bc506fc3c46f4-0">
            Det brutala kriget i Tjetjenien är en påminnelse om att demokratiska
            metoder för konfliktlösning och respekt för mänskliga rättigheter
            ännu inte har fasta traditioner i Ryssland. Den svenska regeringen
            har i klara ordalag, såväl offentligt som direkt till den ryska
            statsledningen, upprepade gånger fördömt det ryska agerandet och
            de grova kränkningarna av de mänskliga rättigheterna. På samma
            sätt har vi inom EU verkat för tydliga avståndstaganden från krigföringen.
          </note>
          <note xml:id="i-87b4b20f643e50f2-0">
            Sveriges förbindelser med Ryssland är intensiva, och vår dialog
            är öppen och förtroendefull. Besöksutbytet är livligt. Den svenska
            politiken gentemot
          </note>
          <note xml:id="i-ef2aaa583a6751a9-0">
            Ryssland kännetecknas av fasthet och konsekvens.
          </note>
          <note xml:id="i-a711e35598a79ced-0">
            Utgångspunkten för vårt och EU:s agerande måste vara att ta fasta
            på den ryska statsledningens önskan att integreras i Europa. Detta
            uppnår vi bäst genom en politik som bygger på samarbete, dialog
            och stöd för reformsträvandena.
          </note>
          <note xml:id="i-eaad69c604dab5ad-0">
            Samtidigt måste vi sätta klara gränser och ställa krav på att
            Ryssland lever upp till de principer för demokrati, mänskliga
            rättigheter, mellanstatligt umgänge och fredlig lösning av konflikter
            som alla Europas stater bekänner sig till.
          </note>
          <note xml:id="i-a6805aa303226589-0">
            I EU:s gemensamma utrikes- och säkerhetspolitik arbetar Sverige
            för ett både breddat och fördjupat samarbete med Ryssland. Denna
            strävan är dock förenad med klara förväntningar om att Ryssland
            iakttar de gemensamma europeiska principer och värderingar jag
            nämnde. Denna inställning har utgjort grundvalen för EU:s handlingsplan
            för Ryssland, som skall antas vid Allmänna rådsmötet i nästa vecka.
            Den svenska regeringen har aktivt engagerat sig i utarbetandet
            av denna handlingsplan, som täcker demokratifrämjande åtgärder,
            mänskliga rättigheter, handel, ekonomi och rättsfrågor.
          </note>
          <note xml:id="i-ac837ef3239bb025-0">
            På det regionala planet har regeringen tagit viktiga initiativ
            för att stärka samarbetet och säkerheten i vårt närområde. Det
            säkerhetsfrämjande biståndet till i första hand de baltiska länderna
            har ökat och samtidigt breddats till att omfatta bl.a. nordvästra
            Ryssland.
          </note>
          <note xml:id="i-fe9d57cdcb996526-0">
            På grundval av den särskilda propositionen och riksdagsbeslutet
            om samarbetet med Central- och Östeuropa utarbetas nu landstrategier
            för enskilda samarbetsländer. En strategi för Estland har antagits.
            Inledande diskussioner om Rysslandsstrategin fördes i
          </note>
          <note xml:id="i-684851e63afe8483-0">
            Moskva för två veckor sedan.
          </note>
          <note xml:id="i-7ab85046394e4d0b-0">
            Sverige har under sin ordförandetid i Östersjörådet sökt att
            ytterligare intensifiera det regionala samarbetet. Målet är att
            skapa ett tätt nätverk av samarbete och dialog mellan Östersjöregionens
            länder. Inom
          </note>
          <note xml:id="i-498e107c6dce0e0a-0">
            Östersjöpolitiken vill vi främja utvecklingen av en stabil och
            demokratisk region, värna om miljön och skapa ytterligare förutsättningar
            för handel och ekonomisk tillväxt. Det svenska initiativet att
            sammankalla Östersjörådets regeringschefer till en särskild konferens
            i Visby den 3-4 maj speglar vår vilja att ge ytterligare dynamik
            åt dessa strävanden.
          </note>
          <note xml:id="i-2193ec170190f2f6-0">
            Herr talman! Vi uppmuntrar reformprocessen i
          </note>
          <note xml:id="i-b97d3f2042baeed9-0">
            Ryssland och stöder konsolideringen av de baltiska ländernas
            suveränitet. Vi talar klarspråk både med
          </note>
          <note xml:id="i-f846867d6f32bdec-0">
            Ryssland och med de baltiska länderna. Det kan gälla att Ryssland
            överdrivet kritiserar de baltiska staterna, framför osakliga krav
            eller gör antydningar om repressalier, lika väl som att de baltiska
            länderna behöver göra mer för att leva upp till EU:s krav på medlemskap.
          </note>
          <note xml:id="i-14fe1fbac0bf4e9a-0">
            Möjligheterna att nå resultat i svensk Baltikumpolitik bestäms
            i hög grad av utvecklingen i Ryssland.
          </note>
          <note xml:id="i-7ec636d36b3066c0-0">
            En negativ utveckling i Ryssland skulle kringskära möjligheterna
            att skapa förtroendefulla grannrelationer mellan alla länder i
            Östersjöområdet. Med en positiv utveckling i Ryssland skapas förutsättningar
            för ett stabilt mönster av samarbete och säkerhet i hela Östersjöområdet,
            liksom i hela Europa.
          </note>
          <note xml:id="i-dfc356bb0c8ff57e-0">
            Anf. 66 GÖRAN LENNMARKER (m)
          </note>
          <note xml:id="i-58e42d71b4cd88d5-0">
            Herr talman! Jag ber att få tacka utrikesministern för det utförliga
            svaret. Det var mycket bra i svaret.
          </note>
          <note xml:id="i-49b042c136618273-0">
            Det finns egentligen ingenting jag kan invända mot i detta svar.
          </note>
          <note xml:id="i-d4f1b1de8482b7e5-0">
            Orsaken till interpellationen är att vi iakttar en ganska oroväckande
            utveckling i retoriken i Ryssland.
          </note>
          <note xml:id="i-4ed8e06f93f57db3-0">
            Vi ser rödbruna krafter, som för fram argument som är mycket
            obehagliga. Vi har t.o.m. hört dem som formulerar sig i termer
            av att man skall göra preventiva attacker in mot Baltikum. Det
            är en ton och ett tonläge som vi inte är vana vid i modern, civiliserad
            europeisk debatt.
          </note>
          <note xml:id="i-75bdf079e91477b2-0">
            Detta är negativt också i Baltikum. Vi bör tänka oss in i situationen
            för länder som haft 50 års sovjetisk ockupation. För dem kan det
            vara svårt att ta pressuttalanden och uttalanden med lugn och
            distans, vilket det är lättare att göra på den här sidan Östersjön.
            Debattläget i Ryssland skapar sina problem. De kan t.o.m. sägas
            förgifta atmosfären i de baltiska länderna. Det försvårar också
            de baltiska ländernas möjligheter att föra en generös och klok
            minoritetspolitik, därför att perspektivet förvrids och den nationella
            överlevandefrågan tvingas in i centrum i tänkandet. Särskilt,
            som sagt, om man har haft en lång ockupation är det naturligt
            att så sker.
          </note>
          <note xml:id="i-e6b93928402afe1f-0">
            Därför är det nu så väldigt viktigt att vi i Sverige,
          </note>
          <note xml:id="i-8a19f3ecee399c6f-0">
            EU och hela västvärlden just har den tydliga och klara politik
            som utrikesministern också framhöll i sitt interpellationssvar.
            Det behövs ett mycket tydligt stöd för Baltikums rätt att vara
            suveräna stater. Vi bör främja deras snara medlemskap i EU och
            inom ramen för den gemensamma utrikes- och säkerhetspolitiken
            ständigt främja ett aktivt stöd för de tre baltiska länderna.
            Det behövs också parallellt därmed en mycket aktiv dialog med
            Ryssland.
          </note>
          <note xml:id="i-4f0b3a1d10c5b48c-0">
            Jag vill särskilt framhålla detta, därför att man ibland litet
            slarvigt kan tro att man inte skall främja en sådan. Utrikesministern
            sade också i sitt svar, så udden är inte riktad mot henne, att
            vi just skall hålla uppe dialogen och både i den svenska dialogen
            och i den gemensamma dialogen i EU betona just de principer varpå
            det europeiska samarbetet bygger. Här skall vi erinra om FN-principerna,
            Parisstadgan och
          </note>
          <note xml:id="i-3fcc6b96c0785d63-0">
            Europarådets princip. Vi kan aldrig acceptera påtryckningar.
            En stormakt kan aldrig försöka att med ett grovt språk antyda
            framtida åtgärder. De skall aldrig kunna påtvinga sin vilja eller
            försöka få sin vilja igenom i små, angränsande länder.
          </note>
          <note xml:id="i-3c94ab1b25eceb72-0">
            Vi skall erinra oss mellankrigstidens förbannelse -
          </note>
          <note xml:id="i-23e1243565186580-0">
            ursäkta ordet, herr talman. Då rådde en situation där man talade
            om inflytelsesfärer och säkerhetszoner.
          </note>
          <note xml:id="i-2a63a022fd6fab63-0">
            Man försökte att på kartorna rita upp vem som skulle skaffa sig
            zoner av säkerhet kring sig själva. Vi kan aldrig och får aldrig
            någonsin gå tillbaks till denna
          </note>
          <note xml:id="i-46d28e38d591789e-0">
            30-talets onda princip. Det är faktiskt varje land som självt
            avgör sina säkerhetsarrangemang. Det minsta och det svagaste landet
            har rätt att självt formulera sin säkerhetspolitik. Det är inte
            Ryssland som skall avgöra huruvida Estland t.ex. skall gå med
            i NATO eller ej. Det är inte heller Sverige som skall avgöra detta,
            utan det är faktiskt en sak för Estland och Estlands folk att
            avgöra, i det fallet naturligtvis tillsammans med NATO.
          </note>
          <note xml:id="i-8a9789cf9886e5c4-0">
            En annan fråga som jag vill avsluta detta första inlägg med är
            att Europas säkerhet skall vara hel och odelbar. En orsak till
            exempelvis Sveriges engagemang i Balkan är ju att vi tar ett fullt
            ansvar för säkerhetsarbetet i andra delar av Europa. Det är inte
            en angelägenhet för de näraliggande länderna. På samma sätt är
            inte ansvaret för säkerheten i Östersjöområdet enbart svenskt,
            nordiskt eller nordeuropeiskt. Detta är ett helt europeiskt ansvar
            och också ett, som jag tyckte att utrikesministern väl betonade,
            amerikanskt delansvar.
          </note>
          <note xml:id="i-b29b3b0dabbd29ed-0">
            Anf. 67 Utrikesminister LENA HJELM-
          </note>
          <note xml:id="i-2b87f813cba1e8b9-3">
            WALLÉN (s)
          </note>
          <note xml:id="i-1a639c8b7b1ca3fd-0">
            Herr talman! Riksdagsdebatter kan vara viktiga för att spegla
            skillnader i politiken. De kan också i väsentliga frågor vara
            viktiga, därför att man markerar enighet. Jag välkomnar denna
            interpellation, därför att jag för riksdagen har fått redogöra
            för hur vi just nu ser på dessa frågor, som är så väsentliga,
            nämligen våra kontakter och relationer med såväl Ryssland som
            med de baltiska länderna. Men det är också en möjlighet att komma
            överens i alla väsentliga delar. Det tror jag är bra för frågans
            fortsatta hantering, eftersom det är andra länder med i bilden
            hela tiden.
          </note>
          <note xml:id="i-315924c118e7119a-0">
            Det viktigaste av det som Göran Lennmarker sade är hur vi faktiskt
            ser på säkerheten i Europa, som måste vara hel och odelbar. Därför
            var detta en viktig fråga när vi inom EU förberedde den stora
            konferensen om Medelhavet, Barcelonakonferensen. Stabilitet i
            den delen av Europa är nämligen också någonting som direkt påverkar
            oss. Vi utgår från att det vi gör i och omkring Östersjön på samma
            sätt är ett hela Europas intresse, även där med tillägget att
            USA skall vara inblandat. Med den utgångspunkten arbetar vi i
            kontakter med de baltiska länderna och Ryssland men också i kontakter
            med alla andra västeuropeiska länder som är inblandade.
          </note>
          <note xml:id="i-126684383b1a362b-0">
            Jag har funnit att det finns stor respekt för det svenska arbetet
            vad gäller att skapa goda grannskapsrelationer i Östersjöområdet.
          </note>
          <note xml:id="i-021a9e46bc10e648-0">
            Anf. 68 GÖRAN LENNMARKER (m)
          </note>
          <note xml:id="i-ffad5b340c60e64a-0">
            Herr talman! Eftersom detta är en punkt kring vilken jag och
            utrikesministern är mycket eniga, vill jag fortsätta med att tala
            om just det hela ansvaret. Det har här i riksdagen ibland vädrats
            tankar, bl.a. av en f.d. kollega till fru utrikesministern, om
            att man just skulle ha särskilda säkerhetszoner som vissa länder
            skulle bära ett särskilt ansvar för. Därför är det angeläget att
            här i riksdagen tydligt markera att vi har ett helhetsansvar för
            Europas säkerhet. Det är inte dellösningar som är angelägna.
          </note>
          <note xml:id="i-06f466235f632c9f-0">
            Däremot har Sverige av naturliga skäl ett särskilt engagemang
            i sitt närområde, på samma sätt som andra länder har ett engagemang
            för sina nära grannar. Det är naturligtvis inte samma sak som
            idéerna om säkerhetszoner eller något slags uppdelningar av det
            europeiska området i sådana zoner. Därför ställer engagemanget
            mycket stora krav på just Sverige att klart, tydligt och med kraft
            driva dessa frågor, därför att det kanske är vi själva i det nordiska
            området som ser detta och oroar oss över det. Jag märker inte
            minst i Centraleuropa att man där kanske tar det litet lättare.
          </note>
          <note xml:id="i-29691ae632df5604-0">
            Man ser det inte på samma sätt och har det inte lika tätt inpå
            sig. Jag vill uttrycka förhoppningen att utrikesministern i varje
            fora tydligt och klart framför dessa punkter, därför att det är
            kritiska frågor och kan bli väldigt kritiska frågor för Europas
            säkerhet.
          </note>
          <note xml:id="i-b65e744255dc7e24-0">
            Låt oss också konstatera att vi skall utarbeta en säkerhetsordning
            för Europa. Vi har ju så enigt sagt att vi skall ha en gemensam
            europeisk säkerhetsordning. Detta innebär i sin yttersta konsekvens
            att det lilla landet som inte kan försvara sig självt måste ha
            trygghet i en sådan säkerhetsordning. Det är själva kvintessensen
            med en europeisk säkerhetsordning. Vi vet inte hur den kommer
            att se ut. Vi befinner oss i ett skede där vi söker oss fram.
            PFP eller NATO etc. kan komma att innebär detta, men det vet vi
            inte. Därför är det kanske klokt att inte nu springa åstad och
            uttala sig om detta. Men arbetet på en sådan säkerhetsordning
            måste ligga i centrum för det svenska generella engagemanget när
            det gäller säkerhetspolitiken i Europa.
          </note>
          <note xml:id="i-f9bf0778ec05fef4-0">
            Herr talman! Låt mig också säga att vi skall dra en annan slutsats.
            Den kanske inte riktigt hör hemma i den här debatten, men jag
            tar ändå upp den. Vi måste nämligen förbereda oss på att det kan
            gå rejält illa, tyvärr. Det kanske inte ens är sannolikt, men
            det kan gå rejält illa. Om de mest oroande tecknen slår in, kan
            ju revanschismen växa sig stark i ett land som kan ha militär
            styrka att göra allvar av revanschismen.
          </note>
          <note xml:id="i-47d7c2b6042e1295-0">
            Detta ställer krav på vårt sätt att bedriva vår utrikespolitik,
            försvarspolitik och vår samlade säkerhetspolitik. Därmed tror
            jag tyvärr att det från regeringens sida nu finns anledning att
            förbereda sig på detta. Det har en konsekvens som jag vill tjata
            om, nämligen att det inte är klokt att i det här läget dra ned
            sin framtida försvarskapacitet. Det är klokt att behålla den nivå
            som vi har och inte nu försvaga den.
          </note>
          <note xml:id="i-3297e188369815ee-0">
            Anf. 69 Utrikesminister LENA HJELM-
          </note>
          <note xml:id="i-2b87f813cba1e8b9-4">
            WALLÉN (s)
          </note>
          <note xml:id="i-38bce29727b87a45-0">
            Herr talman! I alla försvarspolitiska frågor är vi som bekant
            inte överens. Den frågan får Göran
          </note>
          <note xml:id="i-a0b7340b536d70e8-0">
            Lennmarker fortsätta diskutera med försvarsministern.
          </note>
          <note xml:id="i-5e4d22a1a050d462-0">
            Däremot är vi överens i den grundläggande utrikespolitiska frågan.
          </note>
          <note xml:id="i-ae63f3917002c827-0">
            Självfallet är det som händer i Ryssland nu så avgörande för
            Europas säkerhet på sikt att vi alla följer det med stor noggrannhet.
            Det gäller naturligtvis presidentvalet och vad det resulterar
            i, men det gäller också hela valkampanjen. Man kommer att kunna
            visa hur gediget demokratin har fått utbredning i landet.
          </note>
          <note xml:id="i-c9da47610fbe0cff-0">
            Man skall inte ropa på vargen, utan man skall i stället, tycker
            jag, se till de positiva möjligheterna, även om vi inte på något
            sätt skall vara naiva. Vi måste också ha andra scenarier i bakhuvudet.
            Jag tror inte att vi gör utvecklingen något positivt om vi laborerar
            för mycket omkring det. Vi skall i stället på alla sätt genom
            de partikontakter vi kan ha och i alla de diskussioner vi har
            med människor i Ryssland göra klart vilka positiva demokratiska
            förväntningar vi har på det landet.
          </note>
          <note xml:id="i-e6c5022496b6958d-0">
            Anf. 70 GÖRAN LENNMARKER (m)
          </note>
          <note xml:id="i-b185b8d008425fba-0">
            Herr talman! Det är korrekt. Man skall inte ropa på vargen. Det
            är nog riktigt att man inte skall bli alarmistisk. Däremot är
            det klokt att för sig själv förbereda för alternativ som inte
            alltid är så behagliga.
          </note>
          <note xml:id="i-a6af1dae4fbe8f81-0">
            Det ligger ju i själva säkerhetspolitikens natur att man så måste
            göra.
          </note>
          <note xml:id="i-b34a1484ecd6e99d-0">
            Jag skulle vilja avsluta detta meningsutbyte med en iakttagelse
            som jag tror är viktig för alla oss som deltar i debatten och
            som har följt den. Engagemanget har gått som en röd tråd genom
            debatten. Sverige engagerar sig faktiskt. Vi blundar inte, vi
            håller inte för öronen och vi försöker inte springa bort i säkerhetspolitiken.
            Vi skall faktiskt nu se till att Sverige spelar en aktiv och konstruktiv
            roll för att främja säkerhetspolitiken också i vårt närområde,
            och också i tider när det kan bränna till och bli allvarligt.
          </note>
          <note xml:id="i-678c0a0aac2f4480-0">
            Vi har kommit långt ifrån den gamla tiden, då man på något sätt
            i ett slags neutralitetstänkande skulle hålla sig borta och förskjuta
            diskussionerna om obehagliga problem. Nu är tiden inne för ett
            starkt europeiskt engagemang. Sverige skall ta till sig och bära
            sitt delansvar för den europeiska säkerheten. Det är ett viktigt
            och riktigt steg som vi har tagit.
          </note>
          <note xml:id="i-15716de183bbc8c9-0">
            Anf. 71 Utrikesminister LENA HJELM-
          </note>
          <note xml:id="i-2b87f813cba1e8b9-5">
            WALLÉN (s)
          </note>
          <note xml:id="i-1e531e09b768bfdf-0">
            Herr talman! Det har skett fantastiska förändringar i Europa.
            Muren har fallit. Det ger oss möjligheter till samarbete som vi
            alls icke tidigare hade. Det har givit
          </note>
          <note xml:id="i-72d3670fd9ebe21f-0">
            Sverige möjlighet att gå in i EU. Det ger oss också möjligheter
            att ha ett helt annat samarbete bara i Östersjöområdet. Det är
            självklart att vi i Sverige, som alltid har haft ett så starkt
            internationellt engagemang, nu med liv och lust kastar oss in
            i detta. Det gäller inte bara politiker - riksdag och regering
            - utan det gäller i hög grad hela det svenska folket.
          </note>
          <note xml:id="i-e34698ebf78a0f72-0">
            Att ha goda grannskapsförbindelser med de tre baltiska länderna,
            med Polen och med Ryssland liksom med dem som vi traditionellt
            har samarbetat med runt Östersjön, är en självklarhet. Vi skall
            göra allt vi kan för att stimulera en positiv utveckling i de
            länderna.
          </note>
          <note xml:id="i-9bbf98697e6f22c0-3">
            Överläggningen var härmed avslutad.
          </note>
          <note xml:id="i-5124a37fa154f1b5-0">
            6 § Svar på interpellation 1995/96:126 om det ökande narkotikamissbruket
          </note>
          <note xml:id="i-f79d484ac6a6dce6-0">
            Anf. 72 Socialminister MARGOT
          </note>
          <note xml:id="i-0fa29c3d5be5f888-0">
            WALLSTRÖM (s)
          </note>
          <note xml:id="i-4c3ac72e259fc45d-0">
            Herr talman! Inger Lundberg har frågat statsrådet
          </note>
          <note xml:id="i-e0fbec9f4324e573-0">
            Maj-Inger Klingvall om hon är beredd att ta initiativ till en
            bred mobilisering i det svenska samhället i syfte att förhindra
            att narkotikan får fäste i Sverige.
          </note>
          <note xml:id="i-229472aa68d3f0d2-0">
            Arbetet inom regeringen är så fördelat att det är jag som skall
            svara på interpellationen.
          </note>
          <note xml:id="i-8e8c81680e6d920b-0">
            Jag delar Inger Lundbergs uppfattning att den svenska narkotikapolitiken
            varit framgångsrik, och att det har visat sig att det går att
            bryta en negativ drogutveckling.
          </note>
          <note xml:id="i-fe6d2963d351a49b-0">
            Målet för den svenska narkotikapolitiken är ett narkotikafritt
            samhälle. För att kunna nå detta mål krävs en mängd olika insatser
            på alla nivåer. Den svenska narkotikapolitiken utgår från att
            det är viktigt att upprätthålla olika typer av kontrollinsatser
            för att begränsa utbudet av narkotika, samtidigt som ett omfattande
            förebyggande arbete görs för att motverka att framför allt ungdomar
            börjar använda narkotika.
          </note>
          <note xml:id="i-3118edc60805bb70-0">
            Slutligen krävs en väl fungerande vårdapparat som kan fånga upp
            de individer som fastnat i ett drogberoende.
          </note>
          <note xml:id="i-1b275fa542190d69-0">
            Den i min mening viktigaste faktorn när det gäller våra möjligheter
            att upprätthålla denna ambitiösa politik är det breda samförstånd
            som finns i vårt land.
          </note>
          <note xml:id="i-87d66c3f82f07a94-0">
            Det är därför av största vikt att vi lyckas upprätthålla det
            avståndstagande till all befattning med narkotika som finns bland
            ungdomar, vuxna, politiker och myndighetsföreträdare.
          </note>
          <note xml:id="i-d89f90e208409986-0">
            Regeringen har gett narkotikafrågorna en hög prioritet, men samtidigt
            är det så att det viktigaste förebyggande arbetet utförs på lokal
            nivå. Som ett led i att bl.a. leda och samordna ett förstärkt
            alkohol- och drogförebyggande arbete inrättades Folkhälsoinstitutet
            år 1992.
          </note>
          <note xml:id="i-ba8ce77508b06a73-0">
            Sommaren 1995 överlämnade Folkhälsoinstitutet sin nationella
            handlingsplan för alkohol- och drogförebyggande insatser till
            regeringen. Planen innehåller både en långsiktig strategi och
            ett konkret åtgärdsprogram, och regeringen har också avsatt särskilda
            medel för detta program. Folkhälsoinstitutet har vidare inrättat
            en nationell ledningsgrupp för detta arbete.
          </note>
          <note xml:id="i-13f4a5d12b88deba-0">
            Folkhälsoinstitutet framhåller i sin handlingsplan att den nu
            förestående satsningen behöver pågå under lång tid om den skall
            ges chans till framgång. Jag instämmer i Folkhälsoinstitutets
            bedömning att det är det långsiktiga arbetet som har störst möjlighet
            att få effekt.
          </note>
          <note xml:id="i-acc66a1530c11db9-0">
            Som jag nämnde i början av mitt svar har narkotikautvecklingen
            varit förhållandevis positiv i Sverige och är så fortfarande.
            Vi har under senare år haft en relativt låg nyrekrytering till
            narkotikamissbruk. Vi kan inte se några dramatiska förändringar
            i de undersökningar som CAN, dvs. Centralförbundet för Alkohol-
            och Narkotikaupplysning, gör bland skolelever och värnpliktiga.
            Trots detta får jag oroande rapporter om en förändring av ungdomars
            attityder i riktning mot en mer positiv inställning till droger.
            Denna utveckling är mycket oroande och måste brytas.
          </note>
          <note xml:id="i-b87de9b3827699be-0">
            Som ett led i detta kommer jag och Maj-Inger
          </note>
          <note xml:id="i-5f5dc78fe011cd4d-0">
            Klingvall att ta upp ungdomsmissbruket vid alla kommunbesök som
            vi gör för att diskutera frågan med ansvariga kommunpolitiker.
            Vi har också för avsikt att kalla till ett möte med företrädare
            för de myndigheter som har ett ansvar inom detta område, för att
            tillsammans med dem diskutera vad som kan göras utöver aktiviteter
            som redan görs eller planeras.
          </note>
          <note xml:id="i-f0a84e05a392ffee-0">
            Som svar på Inger Lundbergs fråga vill jag således säga att jag
            självfallet är beredd att ta de initiativ som är nödvändiga, både
            nu och i framtiden, för att upprätthålla en bred svensk mobilisering
            mot narkotikan.
          </note>
          <note xml:id="i-df7288c6f90aeecb-0">
            Anf. 73 INGER LUNDBERG (s)
          </note>
          <note xml:id="i-541d695c12f11569-0">
            Herr talman! Jag vill tacka socialministern för svaret på interpellationen.
            Jag tycker att det är bra att hon inte väjer för att ta de initiativ
            som kan bli nödvändiga för att förhindra att narkotikan får fäste
            i Sverige.
          </note>
          <note xml:id="i-9d005ae84b0b1bdf-0">
            Vi som har barn som är födda i slutet på 70-talet har sett att
            skolorna har varit förhållandevis fria från narkotika, och att
            avståndstagandet till narkotikan har genomsyrat hela det svenska
            samhället. Men detta är ingen utveckling som har kommit av sig
            självt. Den kom genom ett mycket målmedvetet lokalt, regionalt
            och också centralt arbete under Ingvar Carlssons ledning, där
            folkrörelserna mobiliserades, men där också de statliga myndigheterna
            mobiliserades.
          </note>
          <note xml:id="i-ca3f894561238bc3-0">
            Det finns som socialministern säger i svaret flera tecken på
            att attityderna till narkotikan börjar luckras upp. Jag vill ge
            några bilder som oroar.
          </note>
          <note xml:id="i-826f0d31eb7fdefa-0">
            Rikskriminalen har gjort en sammanställning över narkotikasituationen
            under 1995. Den visar att beslagen av narkotika fortsätter att
            öka. Det gäller alla preparat utom kokain. Så har t.ex. amfetaminbeslagen
            fördubblats sedan 1992. Flera länsrotlar rapporterar en ökning
            av amfetamin bland ungdomar, också så långt ned som på grundskolenivån.
            I sin rapport säger
          </note>
          <note xml:id="i-0f875516ddd33ffe-0">
            Rikskriminalen att liberaliseringsvindarna sänder signaler till
            nya målgrupper som är redo att ta över efter de mer traditionella
            missbrukargrupperna.
          </note>
          <note xml:id="i-41e0c7e7289c1b13-0">
            Det andra är en oro för attityderna bland ungdomarna. Folkhälsoinstitutet
            kommer i höst med en ungdomsbarometer. Vad den säger vet vi först
            då, men det finns ute på fältet oro framför allt för att de s.k.
            festdrogerna extacy, amfetamin och LSD börjar öka kraftigt och
            att det bland många ungdomar, i väldigt stor utsträckning i anknytning
            till ravekulturen, börjar komma en förändrad attityd till narkotikan.
          </note>
          <note xml:id="i-6e5a2c7c44b19b45-0">
            Den tredje erfarenheten har gjorts t.ex. i Örebro. I
          </note>
          <note xml:id="i-267cc6c16d313c89-0">
            samband med en stor heroinhärva avslöjade man att ett 50-tal
            heroinister fanns i Örebro. För fem år sedan fanns inte heroinet
            i Örebro.
          </note>
          <note xml:id="i-a1a684a6fddc1894-0">
            En fjärde bild är den allvarliga brottslighet - både internationell
            brottslighet och mc-brottslighet - vi har drabbats av i vårt land.
          </note>
          <note xml:id="i-f934ac2440cb0aae-0">
            En femte bild är den jag fick av Verdandis ordförande i går.
            Hon hade träffat några missbrukare som i stort hade varit rena
            från narkotika under ett tiotal år, men gått tillbaka in i missbruket
            mycket beroende på dels att narkotikan börjat bli lättare att
            få tag på, dels hopplöshet, brist på framtidstro och arbetslöshet.
          </note>
          <note xml:id="i-06632af2626876bb-0">
            Sverige har en mycket viktig roll i Europa. Vi har kunnat visa
            att det går att hålla ett land narkotikafritt.
          </note>
          <note xml:id="i-3787d59c0d0de8d6-0">
            Men det är inget som ger sig självt. Det är någonting som vi
            måste erövra på nytt. Det krävs att vi slår vakt om den goda lagstiftning
            vi har i det här landet. Det krävs att vi ser att Polisen också
            framgent prioriterar bekämpningen av narkotikan, att Tullen har
            resurser och att vi gör den uppföljning av Tullens verksamhet
            som vi var eniga om när vi fattade beslut om de besparingar som
            berodde på administrativa förändringar i samband med EU-medlemskapet.
          </note>
          <note xml:id="i-b74d4eb9ce87b973-0">
            Vidare krävs det att ungdomarna har meningsfull sysselsättning
            på fritiden, att de har jobb, att vi satsar på behandling och
            att vi jobbar ihop med skolorna.
          </note>
          <note xml:id="i-30dd8373f50d180e-0">
            Det handlar om ett brett arbete som kräver ett oerhört engagemang.
            Jag är glad att socialministern visar att hon har detta engagemang.
          </note>
          <note xml:id="i-136dec9d72d655e7-0">
            Anf. 74 Socialminister MARGOT
          </note>
          <note xml:id="i-0fa29c3d5be5f888-1">
            WALLSTRÖM (s)
          </note>
          <note xml:id="i-a70017b976089d4f-0">
            Herr talman! Jag kan lägga ytterligare en bild till dem som Inger
            Lundberg gav, även om den är några år gammal nu. Jag fick vara
            med vid barntoppmötet i
          </note>
          <note xml:id="i-5c1abef263340782-0">
            New York när jag var ungdomsminister. Då passade jag på att besöka
            narkotikapolisen i New York. Det bestående intrycket från det
            besöket och från de samtal som jag hade med poliserna, var att
            de sade: Var rädda om den negativa attityd till narkotika som
            ni har bland allmänheten i Sverige. Det är inte okej att knarka
            hos er - ni lägger er i.
          </note>
          <note xml:id="i-e534e4f062c28de5-0">
            Här är det i stället så att var du än går i samhället;
          </note>
          <note xml:id="i-cd72fd2c5a44cb5e-0">
            om du tas in på sjukhus, om du går och handlar i en affär, om
            du träffar någon myndighetsperson eller bara gamla vänner så kan
            du aldrig vara säker på att de du möter inte är påverkade av narkotika
            - också av tunga droger. Det skapar ett samhälle som är osäkert.
          </note>
          <note xml:id="i-f9883bae2f5e5e10-0">
            En representant för narkotikapolisen betonade gång på gång: Var
            rädda om detta!
          </note>
          <note xml:id="i-3732fd93e0478bbd-0">
            Som jag bedömer det måste vi göra mycket mer i
          </note>
          <note xml:id="i-996bc58d03892483-0">
            EU-sammanhang för att förklara vår inställning och vår attityd.
            Den är vårt bästa skydd. Men det är ju så som Inger Lundberg säger:
            detta kommer inte av sig självt. Vi måste jobba för att upprätthålla
            det. Vi måste förklara på djupet och vi måste också visa hur vi
            vill jobba med dessa frågor.
          </note>
          <note xml:id="i-dfaa9653ff9d9bc8-0">
            Jag tror verkligen att vi behöver åstadkomma ännu mer, och det
            måste gälla hela kedjan. Det måste gälla på lokal nivå, där man
            skaffar sig lokala handlingsplaner och handlingsprogram för hur
            man skall ta itu med saken - från skolan och hela vägen. Vi behöver
            också, som sagt, ta itu med attitydfrågan.
          </note>
          <note xml:id="i-9b1c3b567f32c597-0">
            Jag är litet för ny på jobbet för att kunna ge siffror och konkretisera
            detta in i varje detalj, men det jag kan säga i dag är att jag
            hoppas att vi skall kunna samarbeta, och att vi skall kunna göra
            det brett politiskt i det här landet för att hålla stånd mot narkotikan.
          </note>
          <note xml:id="i-d1d1a3c409434806-0">
            Det har blivit mycket tuffare, och det skall vi inte sticka under
            stol med.
          </note>
          <note xml:id="i-439146bb0a16c895-0">
            Anf. 75 INGER LUNDBERG (s)
          </note>
          <note xml:id="i-3624d6dc76ff3ffa-0">
            Herr talman! Jag vill understryka vikten av att det sker ett
            brett politiskt samarbete i dessa frågor. Det var tuffa diskussioner
            när Sverige tog beslut om sin strategi mot narkotikan. Det var
            mycket hårda fighter, bl.a. inom socialtjänsten. Men man vågade
            ta diskussionerna. Man tog dem väldigt prövande, och man hade
            i alla politiska partier och från olika socialarbetar- och föräldragrupper
            ett gemensamt mål: att hålla
          </note>
          <note xml:id="i-28a70a79cd9d1967-0">
            Sverige narkotikafritt.
          </note>
          <note xml:id="i-9729fe74690162ea-0">
            Eftersom man kunde upprätthålla det målet, kunde man också, efter
            diverse kringelkrokar - så blir det när det gäller svåra frågor,
            också komma överens om gemensam lagstiftning och om gemensamma
            satsningar på det här området.
          </note>
          <note xml:id="i-db7d0ce37224f147-0">
            Jag hoppas att det skall vara möjligt också den här gången. Jag
            hoppas att de partier som traditionellt talar mest om lag och
            ordning ändå vågar och orkar ta till sig att det inte bara får
            bli fråga om repressiva åtgärder, utan att sysselsättning för
            ungdomar, förebyggande arbete och arbete med villkoren för de
            barn som har det allra jobbigast trots allt är grundbulten i kampen
            mot narkotikan. Sedan behöver detta kompletteras. Jag tror att
            det var viktigt för många som då kanske var alltför liberala när
            det gäller lagstiftningen med tuffa möjligheter för samhället
            att ingripa när det var nödvändigt.
          </note>
          <note xml:id="i-ef4ff95dad741845-0">
            Jag vill slutligen också säga att vi har en litet ny problematik
            på ett område. Vi har ett antal invandrarungdomar som, enligt
            Polisens bedömningar, riskerar att fara väldigt illa om man inte
            kan samarbeta också med deras organisationer och med deras föräldrar
            och inge dem framtidstro och förhoppningar. Det finns en risk
            att de lever litet grand i ett ingenmansland där föräldrarna inte
            riktigt har möjlighet att se deras problematik. Samtidigt är de
            så utsatta när det gäller arbetslöshet att de också kan vara mer
            utsatta än andra ungdomsgrupper för narkotikahajarnas locktoner.
          </note>
          <note xml:id="i-d36e4e0c1a94a39c-0">
            Det är mycket locktoner just nu. Det finns en överproduktion
            av narkotika i världen, och stora strömmar av denna narkotika
            når nu Sverige.
          </note>
          <note xml:id="i-8b57bfc759d5f43e-0">
            Anf. 76 Socialminister MARGOT
          </note>
          <note xml:id="i-0fa29c3d5be5f888-2">
            WALLSTRÖM (s)
          </note>
          <note xml:id="i-78496bb4559219c0-0">
            Herr talman! Det är återigen bara att instämma.
          </note>
          <note xml:id="i-6bde4cc912bdd223-0">
            Jag tror att det finns en rad nya faktorer vi måste ta hänsyn
            till. Utvecklingen är mycket snabb. Inger
          </note>
          <note xml:id="i-0e51a1e6ff1db0c2-0">
            Lundberg nämnde en. Ytterligare något att nämna i detta sammanhang
            är ju bruket av anabola steroider, som också har ökat. Det är
            nya tendenser som vi måste fundera över separat. Hur tar vi itu
            med det, hur stävjar vi detta? Det är helt riktigt att detta måste
            vägas in i det arbete som vi skall utföra. Jag strävar efter att
            vi också skall åstadkomma en bred politisk enighet kring detta.
          </note>
          <note xml:id="i-9bbf98697e6f22c0-4">
            Överläggningen var härmed avslutad.
          </note>
          <note xml:id="i-23d26f2684f2e1eb-0">
            7 § Svar på interpellation 1995/96:120 om högskoleutbildning
            i Norrköping
          </note>
          <note xml:id="i-fe25e6a3ed251ee3-0">
            Anf. 77 Utbildningsminister CARL
          </note>
          <note xml:id="i-948341a5e46436d8-0">
            THAM (s)
          </note>
          <note xml:id="i-f4a1d1de9e60a797-0">
            Herr talman! Dan Ericsson har frågat mig om vilka planer regeringen
            har på en kraftfull universitetssatsning i Norrköping samt vilken
            storlek och inriktning en sådan satsning skulle ha.
          </note>
          <note xml:id="i-64965138c3cd3ff6-0">
            Jag vill inledningsvis påminna om regeringens vid flera tillfällen
            uttalade avsikt att bygga ut utbildningen i landet. Det underströks
            senast i regeringsförklaringen och nu också i vårpropositionen.
          </note>
          <note xml:id="i-5d29539cb37159f1-0">
            Ett nationellt kunskapslyft förutsätter kvalitet alltifrån grundskola
            till universitet och högskolor och ett utbildningssystem med god
            regional spridning. En viktig uppgift är också att ge tydliga
            signaler om utbildningens betydelse både för den enskilde och
            för arbetslivet i stort. Ytterligare 100 000 personer skall nu
            få möjlighet till reguljär utbildning. Universitet och högskolor
            kommer att byggas ut så att antalet studerande efter en treårsperiod
            kommer att öka med ca 30 000 helårsstuderande. Det är en kraftig
            fortsatt utbyggnad av en verksamhet som under de senaste tio åren
            ökat med ca 50 %. Det ger oss goda förutsättningar att i betydande
            grad öka andelen högskoleutbildade i befolkningen.
          </note>
          <note xml:id="i-a2d4d93dfb4569e8-0">
            Vi gör dessa stora utbildningssatsningar i övertygelsen att kunskap
            och utbildning är av stort värde för den enskilde och likaledes
            kan motverka sociala klyftor. Det finns ett positivt samband mellan
            utbildningsnivån inom hela befolkningen och möjligheterna att
            öka tillväxt och sysselsättning.
          </note>
          <note xml:id="i-7acd3dea4e216fef-0">
            Den förbättrade utbildning vi nu med självklarhet erbjuder våra
            ungdomar genom den förstärkta gymnasieutbildningen måste också
            få sin motsvarighet för den vuxna delen av befolkningen med låg
            formell utbildning. Det är motivet för den stora satsningen på
            vuxenutbildning genom kommunal vuxenutbildning och folkbildning.
            Det gäller att förebygga risken för fördjupade utbildningsklyftor
            mellan generationer.
          </note>
          <note xml:id="i-6d72a53b32cf9f7b-0">
            Den högre utbildningen kommer alltså att byggas ut ytterligare.
            Detta kommer i huvudsak att ske vid de mindre och medelstora högskolorna
            med särskild tyngdpunkt på vissa regioner. Den högre utbildningen
            måste komma hela landet till del, och den stora utvecklingskraft
            för regioner som de mindre och medelstora högskolorna de senaste
            årtiondena har uppvisat måste därför utnyttjas fullt ut.
          </note>
          <note xml:id="i-da37c86f48467492-0">
            Alla universitet och högskolor har både ett nationellt utbildningsansvar
            och ett särskilt ansvar för den högre utbildningen inom mer näraliggande
            regioner.
          </note>
          <note xml:id="i-79fa3cbbd710fa41-0">
            Det är därför med stor tillfredsställelse jag konstaterar att
            Norrköpings kommuns önskemål om att få mer högre utbildning förlagd
            dit på ett föredömligt sätt mötts av Linköpings universitets vilja
            att ta ett regionalt utbildningsansvar utanför den egna högskoleorten.
          </note>
          <note xml:id="i-e10a2ec9c27115b1-0">
            De motiv som anförs för denna satsning på högre utbildning i
            Norrköping är övertygande och förutsättningarna för en bra studiemiljö
            är goda, vilket jag vid besök där också har kunnat konstatera.
            Min avsikt är därför att föreslå regeringen och riksdagen att
            det vid planeringen av expansionen av den högre utbildningen för
            de kommande åren ges goda möjligheter att lokalisera utbildning
            till Norrköping. Omfattningen av antalet utbildningsplatser kan
            jag nu inte närmare ange. Planeringen pågår och regeringen kommer
            att redovisa sina planer och förslag senast i samband med budgetpropositionen.
          </note>
          <note xml:id="i-e088ea2a6fa78c05-0">
            Anf. 78 DAN ERICSSON (kds)
          </note>
          <note xml:id="i-24c1047455388d13-0">
            Herr talman! Jag vill tacka utbildningsministern för svaret,
            som jag tycker har en positiv grundton när det gäller själva frågeställningen
            om en satsning på
          </note>
          <note xml:id="i-cfb6745199fe068d-0">
            Norrköping. Det är några delar i svaret jag skulle vilja kommentera
            och kanske fördjupa frågeställningarna kring. Som ministern mycket
            riktigt säger handlar det om att öka andelen högskoleutbildade
            i befolkningen.
          </note>
          <note xml:id="i-3a731e848c02bf25-0">
            Ur den synpunkten är det synnerligen centralt att vi försöker
            få den ökningen någorlunda jämnt fördelad över landet.
          </note>
          <note xml:id="i-8fc58a3f1f5f27ed-0">
            Vi kan i dag vad gäller Norrköping konstatera att andelen ungdomar
            som går vidare till högre utbildning är relativt sett mindre jämfört
            med andra lika stora regioner. Det är därför det är så centralt
            för oss som kommer från den regionen att betona denna rättvisesynpunkt
            på utbildningsväsendets område. Vi får inte öka klyftorna mellan
            olika delar av landet när det gäller möjligheten till högre utbildning.
          </note>
          <note xml:id="i-99f49a75d779f8c7-0">
            En annan sak som jag tycker är positivt i ministerns svar, och
            där vi från kristdemokraternas sida delar uppfattningen, är satsningen
            på komvux och vuxenutbildningen. Om inte jag minns fel har i Östergötland
            ungefär 50 000 av de yrkesverksamma enbart grundskola eller folkskola.
            På den punkten kan jag direkt säga till ministern att han här
            har uppbackning från kristdemokraternas sida när det gäller att
            få en rejäl satsning just på denna grupp.
          </note>
          <note xml:id="i-deafa3f609e7839c-0">
            Sedan till de mer oroande inslagen i svaret. Ministern pekar
            på en tydlig prioritering. Han säger att satsningen kommer att
            ske i de mindre och medelstora högskolorna med särskild tyngdpunkt
            på vissa regioner. Verksamheten i Norrköping är i dag en del av
          </note>
          <note xml:id="i-52bba909c00c07d3-0">
            Linköpings universitet. Den kan då inte riktigt rymmas i denna
            kategori. Min fråga här är först och främst: Var skall tyngdpunkten
            ligga? Hur ser ministern på Norrköping i detta sammanhang, när
            vi talar om den här delen? Linköpings universitet är just ett
            universitet, och inte en mindre eller medelstor högskola. Kommer
            Norrköping litet vid sidan av, eller hur hanteras det i detta
            sammanhang?
          </note>
          <note xml:id="i-7374f6304101c7a4-0">
            Ministern säger i svaret att den högre utbildningen måste komma
            hela landet till del och att det är en viktig utvecklingskraft
            för de regioner där man gör denna satsning. Att få den draghjälpen
            och utvecklingskraften är något som är helt nödvändigt för Norrköpingsregionen.
            Ministern berömmer också de strävanden som finns i Norrköpings
            kommun och hur man från Linköpings universitets sida hanterar
            den här frågan. Det sägs mycket tydligt att man är beredd att
            ta ett regionalt utbildningsansvar utanför den egna högskoleorten,
            dvs. utanför Linköping. Det är helt tydligt att man har ett gemensamt
            synsätt på detta i
          </note>
          <note xml:id="i-9b299b21ab007d20-0">
            Linköping och i Norrköping. Man behandlar det på något sätt som
            ett universitet i det här sammanhanget.
          </note>
          <note xml:id="i-8a049d95177aa6d3-0">
            Det gäller återigen att inte få verksamheten att falla mellan
            stolarna, eftersom den är en del av Linköpings universitet.
          </note>
          <note xml:id="i-74088c53a18bb737-0">
            Avslutningsvis säger ministern i svaret att det finns goda möjligheter
            att lokalisera utbildning till
          </note>
          <note xml:id="i-f874ab8cc24ae894-0">
            Norrköping. Där vill jag ha en ytterligare precisering.
          </note>
          <note xml:id="i-34c05278fadebdc3-0">
            Vilka är dessa goda möjligheter? I en tidningsintervju i Norrköpings
            Tidningar den 29 februari säger ministern: I statsverkspropositionen
            i höst kommer vi att ge pengar till en utbyggnad. Det är litet
            mer precist än vad som står i interpellationssvaret, men ministern
            har möjlighet att utveckla detta ytterligare.
          </note>
          <note xml:id="i-6d3bec8177f97e9b-0">
            Anf. 79 LARS STJERNKVIST (s)
          </note>
          <note xml:id="i-efe1970c12f9a7e2-0">
            Herr talman! Även jag vill tacka för svaret. Jag har litet svårt
            att se det på något annat sätt än entydigt positivt. Det blir
            en satsning i Norrköping. Det enda som är oklart är vilken omfattning
            denna satsning kommer att få.
          </note>
          <note xml:id="i-6fd79b8d5d303105-0">
            Tidigare här i dag under den ekonomiska debatten berördes utbildningssatsningen.
            Då var det en ledamot av denna kammare som fnös litet föraktfullt
            åt de regionalpolitiska argument som anförs i vårpropositionen.
            Vi som är lokalpatrioter i denna församling är ibland litet underskattade.
            Även om man självfallet inte enbart skall se till den egna orten
            eller den egna regionen kan det faktiskt ibland vara så att de
            lokala behoven och de lokala kraven ligger i linje med och överensstämmer
            med nationella mål.
          </note>
          <note xml:id="i-3c48b9feafe03859-0">
            När jag hörde statsrådet beskriva Norrköping och på vilket sätt
            satsningen i Norrköping överensstämmer med de allmänna principer
            som finns för utbildningssatsningen, rodnade t.o.m. jag, trots
            att jag inte trodde att jag skulle göra det när det gäller beröm
            för
          </note>
          <note xml:id="i-fae6fb1cc74287c6-0">
            Norrköping. Det som Dan Ericsson tidigare berörde är det viktigaste.
            Jag är oerhört stolt över att komma från en utpräglad arbetarstad.
            Det nämner vi Norrköpingsbor ofta. Men det finns en nackdel med
            detta.
          </note>
          <note xml:id="i-f96472ce4ebd971a-0">
            Det har visat sig vara oerhört svårt att bryta studietraditioner
            och att öka andelen högskoleutbildade, trots närheten till Linköping.
            Jag brukar litet skämtsamt säga att dessa fyra mil är världens
            längsta fyramilssträcka. De borde inte vara oöverkomliga när det
            gäller att få unga människor att läsa vidare. Men det har visat
            sig att det har varit oerhört svårt. Därför har kommunen i många
            år arbetat envetet för att bygga ut den högre utbildningen. Hittills
            har man tyvärr nått mycket magra resultat.
          </note>
          <note xml:id="i-6f5fe13f095173f8-0">
            Nu har vi äntligen fått en enig universitetsstyrelse att ställa
            sig bakom planerna. Vi har dessutom på grund av förändringarna
            i innerstan fått en unik fysisk miljö för en etablering i innerstan.
            Men det viktigaste är naturligtvis det helhjärtade stödet från
            universitetsstyrelsen. Nu får vi förhoppningsvis också stöd från
            regeringen.
          </note>
          <note xml:id="i-a370c171ce6a6a7a-0">
            Den enda fråga där jag skulle önska en ytterligare kommentar
            från statsrådet handlar om omfattningen.
          </note>
          <note xml:id="i-87b81862b13b5d09-0">
            Om satsningen skall bli ett påtagligt och märkbart inslag i Norrköping
            fordras en viss volym. Det vore bra om statsrådet kunde bekräfta
            att han delar den grundsynen. Jag förstår att han inte vill kvantifiera
            satsningen. Men det borde ändå finnas en förståelse för att satsningen
            måste ha en viss volym för att det skall kunna etableras ett rejält
            universitetsområde i
          </note>
          <note xml:id="i-e1973d942f92d4b0-0">
            Norrköping.
          </note>
          <note xml:id="i-7a6beaeb478b736e-0">
            Anf. 80 Utbildningsminister CARL
          </note>
          <note xml:id="i-948341a5e46436d8-1">
            THAM (s)
          </note>
          <note xml:id="i-8f8c4a700dce91d9-0">
            Herr talman! Jag vill först hålla med Lars
          </note>
          <note xml:id="i-0d23bdebe95d6efe-0">
            Stjernkvist om att den stora uppgift vi står inför är att bryta
            vissa studietraditioner, eller snarare brist på studietraditioner.
            Det är helt rätt att Norrköping är en sådan stad eller kommun
            där av historiska skäl - man kan lugnt säga klassbetingade skäl
            - övergången till högre studier har varit låg. Det gäller alltså
            att bryta det mönstret. Därvidlag är jag av den erfarenhet vi
            har från annat håll övertygad om att fysisk etablering av utbildning
            där har stor betydelse, även om det är nära till Linköpings universitet.
          </note>
          <note xml:id="i-3f7a8151ba850878-0">
            Utbildning, och kanske framför allt högre utbildning, har regional
            tillväxtkraft. De som bestrider detta
          </note>
          <note xml:id="i-c4d55c0ed330cc94-0">
            - och vi har ju hört att det sker från vissa håll - tycks ha
            en mycket elitistisk syn på utbildning. Den går i stort sett ut
            på, att om man vidgar till fler regioner innebär det på något
            sätt automatiskt att det blir sämre kvalitet. Jag skulle vilja
            säga att det snarast är motsatsen som är fallet. Denna syn har
            dock varken Lars
          </note>
          <note xml:id="i-7aa4bfa909d125fa-0">
            Stjernkvist eller Dan Ericsson. Egentligen tror jag att vi är
            ganska överens.
          </note>
          <note xml:id="i-2fd529c891fd1815-0">
            Det förhållandet att regeringen i såväl tillväxtpropositionen
            som nu i den senast avlämnade propositionen i precis samma formuleringar
            har pekat ut vissa regioner och mindre och medelstora högskolor
            betyder inte att resten av landet blir lottlöst. Det har aldrig
            varit på tal. Förutsättningarna för en utveckling av den högre
            utbildningen i Norrköping är goda genom att Linköpings unversitet
            så helhjärtat har gått in för detta.
          </note>
          <note xml:id="i-516673cdccfd3f62-0">
            Förutsättningarna för en satsning i Norrköping skapas ju också
            där, genom universitets inriktning och intresse.
          </note>
          <note xml:id="i-7b803cb5a283b67b-0">
            Jag noterade att om man lade ihop alla önskemål om utbyggnad
            från samtliga högskolor i landet, skulle det utmynna i ca 60 000
            nya platser i stället för de aktuella 30 000. Det är ju lovande
            i den meningen att det vittnar om ett stort intresse, men man
            förstår också att det omöjligt att infria förhoppningarna.
          </note>
          <note xml:id="i-76cb1f679b60ceb5-0">
            Jag tror inte någon högskola kommer att bli helt nöjd med regeringens
            satsning, eftersom den - trots att den är stor - inte är så stor
            som alla var och en för sig skulle önska.
          </note>
          <note xml:id="i-d63aaa9b6cc9c5ab-0">
            Men om det skall blir någon tydlig och märkbar effekt i Norrköping
            måste det, som Lars Stjernkvist säger, vara en viss volym på verksamheten.
            Längre än så är jag inte beredd att gå i dag. Det måste vi titta
            närmare på och vi återkommer i statsverkspropositionen.
          </note>
          <note xml:id="i-e9bd2138680fe6c4-0">
            Till sist vill jag säga till Dan Ericsson att jag är glad över
            att vi ser likartat på de frågor som tagits upp i interpellationen
            och i interpellationssvaret.
          </note>
          <note xml:id="i-3af7c7408812d2d8-0">
            Jag hoppas att Dan Ericsson är inställd på att det också krävs
            ett stöd för den finansiering som regeringen angivit. Om det skall
            bli en utbyggnad av högskolan krävs det pengar.
          </note>
          <note xml:id="i-869e30084b0f7831-0">
            Anf. 81 DAN ERICSSON (kds)
          </note>
          <note xml:id="i-4ab9dfe7334b05eb-0">
            Herr talman! Utbildningsministern kan vara helt lugn när det
            gäller finansieringen av de förslag som vi ställer upp på. Vi
            har kanske andra sätt att finansiera dem och en annan syn på andra
            delar av fördelningspolitiken. Men det återkommer vi ju så småningom
            till i motioner.
          </note>
          <note xml:id="i-d09cf17174f655ed-0">
            Jag skulle nog önska att ministern var tydligare på två punkter
            i debatten.
          </note>
          <note xml:id="i-3a2e4e553bba061c-0">
            Det ena gäller det han i svaret sade om att tyngdpunkten ligger
            på de små och medelstora högskolorna. Tydligen gäller det vissa
            regioner.
          </note>
          <note xml:id="i-89891fd5c4b3445d-0">
            Men hur ser ministern på Norrköping i det sammanhanget? Är det
            en del av ett stort universitet?
          </note>
          <note xml:id="i-b8a1247ca9d17b5a-0">
            Eller är det en vidareutveckling av en filialverksamhet, vilket
            man kan beteckna det som i dag, som därmed faller inom ramen för
            satsningen på de mindre enheterna som skall växa?
          </note>
          <note xml:id="i-5061d65e42da5b90-0">
            Det andra gäller frågeställningen om hur stor denna satsning
            kan tänkas bli. Det sägs ju att det måste ha en viss volym för
            att märkas.
          </note>
          <note xml:id="i-40095e2387d8fc71-0">
            I min interpellation gav jag exempel på hur jag ser på detta.
            Jag skrev att målsättningen bör vara att i ett första steg utöka
            antalet platser i Norrköping med minst 3 500. Till sekelskiftet
            bör man kunna nå ett antal av totalt 6 000 platser.
          </note>
          <note xml:id="i-33264cf35b57b6e9-0">
            Detta är en form av kvantifiering. Det vore intressant om ministern
            kunde kommentera den delen, om det blir en volym som kommer att
            märkas.
          </note>
          <note xml:id="i-4732ce5da2f649a4-0">
            Jag tror att det är angeläget att ge en tydlig signal här i kväll
            om att det kommer en rejäl satsning. I den planering som görs
            i Norrköpings kommun och vid
          </note>
          <note xml:id="i-69c80f3b33cbdd9e-0">
            Linköpings universitet försöker man se hur man skall lösa detta
            på bästa möjliga sätt, inte minst lokalmässigt.
          </note>
          <note xml:id="i-12d9525fcb007c70-0">
            Tanken är att stora delar av det gamla industrilandskapet skall
            användas i detta sammanhang. Det är klart att det finns fler intressenter
            som kanske trycker på nu och vill gå in i området.
          </note>
          <note xml:id="i-45f1e1b6860878e7-0">
            Ur den aspekten vore det bra om utbildningsministern gav ett
            mycket tydligt besked om att detta är en kraftfull satsning och
            kanske gjorde en uppskattning som visar att det kan handla om
            de nivåer som jag talade om.
          </note>
          <note xml:id="i-403227b057ff9188-0">
            Anf. 82 LARS STJERNKVIST (s)
          </note>
          <note xml:id="i-bb8a3fa32f60324d-0">
            Herr talman! Jag vet att Lillemor Kim för snart 20
          </note>
          <note xml:id="i-52c6f994cab6b021-0">
            år sedan kunde leda i bevis att just närheten till utbildningen
            för studenterna var en minst lika viktig faktor som ekonomin när
            det gällde att bryta den sociala snedrekryteringen.
          </note>
          <note xml:id="i-3a3e76d2c7ec98f3-0">
            Det viktigaste i statsrådets svar är att detta synsätt, målsättningen
            att åstadkomma ökad jämlikhet och rättvisa, skall vara ett viktigt
            inslag i utbildningssatsningen.
          </note>
          <note xml:id="i-82828a7b8402041d-0">
            Om sedan denna övergripande ambition och målsättning överensstämmer
            med mina strikt lokalpatriotiska motiv som Norrköpingsbo, då har
            jag naturligvis som socialdemokrat och Norrköpingsbo dubbel anledning
            att känna tillfredsställelse. Jag tackar för svaret.
          </note>
          <note xml:id="i-b7b8431566a9cf2c-0">
            Anf. 83 Utbildningsminister CARL
          </note>
          <note xml:id="i-948341a5e46436d8-2">
            THAM (s)
          </note>
          <note xml:id="i-04c80e6a22d3a54e-0">
            Herr talman! Jag har inte så mycket att tillägga.
          </note>
          <note xml:id="i-bd97cd64db3a62ca-0">
            Jag vill först bara understryka och försäkra att jag och departementet
            i dessa frågor naturligtvis har god kontakt med såväl Linköpings
            universitet och dess ledning som ledningen för Norrköpings kommun,
            som har visat ett mycket starkt engagemang i dessa frågor.
          </note>
          <note xml:id="i-987da486d3c1e5b0-0">
            Jag är övertygad om att man också kommer att se till att en utbyggnad
            av den högre utbildningen i Norrköping kommer att ges en god miljö.
          </note>
          <note xml:id="i-da376f823bb70aef-0">
            Frågan om kvantiteten och om man skall betrakta
          </note>
          <note xml:id="i-86320182656287a2-0">
            Norrköping som filial eller som mindre högskola, tycker jag spelar
            mindre roll i detta sammanhang. Jag har redan sagt att en satsning
            där faller inom ramen för den totala satsningen som vi planerar.
            Men för dagen har jag ingenting att säga om antalet platser i
            denna utbyggnad.
          </note>
          <note xml:id="i-99845caca15e80fe-0">
            Anf. 84 DAN ERICSSON (kds)
          </note>
          <note xml:id="i-90aa2cd9fb6a0df9-0">
            Herr talman! Då tar jag tar fasta på att betoningen på de små
            och medelstora högskolorna inte innebär att man har räknat ut
            Norrköping. Tvärtom betonar ju ministern att det spelar mindre
            roll i det här sammanhanget. Ministerns svar i övrigt är att det
            blir en ordentlig satsning på Norrköping.
          </note>
          <note xml:id="i-cac32882e44b0bfd-0">
            Jag hoppas givetvis att det blir i de storlekstal som jag diskuterat
            i min interpellation, och jag ser fram emot det kommande budgetförslaget
            från ministern.
          </note>
          <note xml:id="i-001bbc190c26a9d3-0">
            Ligger det på den nivån tror jag att förslaget kommer att få
            ett bra stöd också från mitt parti.
          </note>
          <note xml:id="i-9bbf98697e6f22c0-5">
            Överläggningen var härmed avslutad.
          </note>
          <note xml:id="i-488c29670f45a6b5-0">
            8 § Svar på interpellation 1995/96:124 om olaga fiske
          </note>
          <note xml:id="i-530d08bc80c7ef51-0">
            Anf. 85 Jordbruksminister ANNIKA
          </note>
          <note xml:id="i-cdac2888fc015e7b-0">
            ÅHNBERG (s)
          </note>
          <note xml:id="i-56e88878af838de5-0">
            Herr talman! Sten Andersson har frågat mig vilka åtgärder jag
            är beredd att vidtaga i syfte att få stopp på ett omfattande olaga
            danskt trålfiske i Öresund.
          </note>
          <note xml:id="i-9e3667cbc862212e-0">
            Den här frågan berör flera olika områden. Genom
          </note>
          <note xml:id="i-e6f6c4c9ece5c061-0">
            Utrikesdepartementet förs förhandlingar med Danmark angående
            tillvägagångssätt för att förbättra samarbetet på fiskerikontrollområdet
            i Öresund. Kustbevakningen, som sorterar under Försvarsdepartementet,
            har ansvar för övervakningen av fisket.
          </note>
          <note xml:id="i-6dd1364eb7e55494-0">
            Jag delar Sten Anderssons uppfattning att detta är ett stort
            problem som vi måste få ett slut på. Övervakningen av fisket i
            området försvåras främst av de korta avstånden från de otillåtna
            fiskeplatserna till danskt territorialvatten. Det är en omständighet
            som försvårar Kustbevakningens insatser, eftersom misstänkta ofta
            undandrar sig svenska myndigheters ingripanden genom att ta sin
            tillflykt till danskt territorialhav.
          </note>
          <note xml:id="i-9d12a3b28990d31e-0">
            Det har sedan förra året etablerats nya möjligheter för Kustbevakningen
            att följa efter danska fiskefartyg ända in i dansk hamn. Detta
            är ett resultat av de förhandlingar som Utrikesdepartementet fört
            med det danska utrikesminesteriet.Förhandlingarna kommer att fortsätta
            under våren för att man ytterligare skall kunna förbättra kontrollen
            av fisket i området.
          </note>
          <note xml:id="i-5e895a9a7690dc3e-0">
            Det grundläggande problemet i den här frågan är en bristande
            respekt för gällande bestämmelser. Jag anser att det lämpligaste
            sättet att nå en lösning är att ha ett nära samarbete mellan bevakningsmyndigheterna.
            Jag tror också att möjligheterna att åstadkomma ett sådant samarbete
            ligger inom ramen för de förhandlingar som pågår.
          </note>
          <note xml:id="i-304c824604d0af1c-0">
            För att ytterligare understryka vikten av att en lösning kommer
            till stånd är jag beredd att ta upp denna fråga med min danske
            kollega vid första bästa tillfälle.
          </note>
          <note xml:id="i-39257f44b18b164a-0">
            Anf. 86 STEN ANDERSSON (m)
          </note>
          <note xml:id="i-49a752e2dadb4de2-0">
            Herr talman! Fru statsråd! Jag tackar för svaret.
          </note>
          <note xml:id="i-3b73cc505ed245f7-0">
            Jag tycker t.o.m. att det är ett bra svar; det tvingas jag erkänna.
          </note>
          <note xml:id="i-34b84bcfe55e1b30-0">
            Bakgrunden är ju att vi under ett antal år har haft ett omfattande
            tjuvfiske i Öresund. Jag skall inte kalla danskar för tjuvfiskare,
            men i det här fallet är de faktiskt dyrare på det här negativa
            området än vad deras svenska kolleger är.
          </note>
          <note xml:id="i-0ff9c48326b382fc-0">
            Det är alltså ett olaga fiske. Man har sagt ifrån att man inte
            får lov att tråla fisk i Öresund, därför att utfiskning hotar
            dessa vatten. Det förstör också nät från s.k. garnfiskare. Det
            är i dag tillåtet att fiska med garn i dag, och det kostar stora
            pengar att ersätta dessa garn. Det innebär också onödigt jobb
            för Kustbevakningen. Två så pass närbelägna länder borde vara
            mer överens om hur tingen skall behandlas.
          </note>
          <note xml:id="i-f80ab2dc42d1ddf7-0">
            Som ett exempel kan jag nämna att en väl inövad trålarbesättningen
            kastar ut trålen, trålar och tar in trålen på 35 minuter. Tyvärr,
            herr talman och fru statsråd, är inte sillen märkt i pannan var
            han eller hon är fångad någonstans. Därför måste man ta dessa
            fiskare på bar gärning. När man inte kan göra det är loppet som
            regel kört.
          </note>
          <note xml:id="i-5ff8ff8acdf88d16-0">
            Statsrådet säger också att det har pågått förhandlingar och att
            det pågår fortsatta förhandlingar. Det är i och för sig positivt,
            men det har pågått länge och det har inte hänt särskilt mycket
            hittills. Jag noterar dock med glädje att statsrådet säger att
            hon vid första bästa tillfälle skall kontakta sin danska kollega.
            Detta är nämligen litet besvärligt för den allmänna moralen och
            laglydnaden.
          </note>
          <note xml:id="i-ec5783d232e1b305-0">
            Jag skulle vilja ge ett tips till statsrådet. Man skall kanske
            inte jämföra äpplen och päron, men vid konflikten mellan Spanien
            och Kanada i höstas då man bråkade om regler för fisket, hade
            EU utsända observatörer på fartygen. De kunde sedan rapportera
            om man fiskade olagligt eller ej. Jag är inte säker på om detta
            är rätt metod här. Omfattningen är kanske för liten, men det borde
            i alla fall vara någonting för statsrådet att fundera över.
          </note>
          <note xml:id="i-664f1a98317cadc2-0">
            Herr talman! Jag är nöjd med svaret. Om inte fortsättningen blir
            lika positiv kommer jag garanterat att återkomma.
          </note>
          <note xml:id="i-bdfbca08bc7579eb-0">
            Anf. 87 BENGT SILFVERSTRAND (s)
          </note>
          <note xml:id="i-9a362da165a96bf7-0">
            Herr talman! Jag vill också tacka jordbruksministern för svaret
            på interpellationen.
          </note>
          <note xml:id="i-3735c234bddf1e4f-0">
            Jag har under flera år engagerat mig i denna fråga tillsammans
            med myndigheterna och kommunerna i
          </note>
          <note xml:id="i-4279b334fb4de09f-0">
            Helsingborg, Landskrona och Höganäs. Vi har tyckt att det har
            varit ett resultat av våra och andras ansträngningar att man har
            kunnat slopa den s.k. 24-
          </note>
          <note xml:id="i-edf71008612ee114-0">
            timmarsregeln. Vi har satt rätt stora förhoppningar till detta.
          </note>
          <note xml:id="i-adb8357b44c4c99a-0">
            För att summera det hela kan man säga att det finns ungefär tio
            danska trålare, huvudsakligen hemmahörande i Gilleleje, som under
            ett tiotal år har bedrivit detta olagliga fiske på svenskt territorialvatten
            i Öresund och Skälderviken. Detta organiserade -
          </note>
          <note xml:id="i-639f30134ee9dba6-0">
            så vill jag kalla det - och mycket hänsynslösa fiske har drabbat
            svenska fiskare mycket hårt. Vi kan konstatera att beståndet av
            sill har decimerats mycket kraftigt. Fiskarnas garnredskap har
            utsatts för omfattande förstörelse. Vi kan också konstatera att
            trålfisket har skapat stor skadegörelse på bottenfaunan.
          </note>
          <note xml:id="i-50dc53338f923d91-0">
            De upprepade incidenterna har nu lett till en mycket stark förstämning
            hos de svenska fiskarna.
          </note>
          <note xml:id="i-4585277b8d434463-0">
            Man kan till och med tala om en viss uppgivenhet, eftersom tjuvfisket
            har fortsatt också efter slopandet av 24-timmarsregeln. Kustbevakningen
            och andra myndigheter gör betydelsefulla insatser. Man kan knappast
            begära att de med nuvarande resurser skall kunna åstadkomma mer
            för att förhindra detta.
          </note>
          <note xml:id="i-0abf179d3c0207e0-0">
            Trots slopandet av 24-timmarsregeln fortsätter fisket med oförminskad
            intensitet. Det vill jag påstå utifrån den verklighet som jag
            nästan dagligen, i alla fall varje vecka, kan studera. Så sent
            som för några dagar sedan slog danska silltrålare på nytt till
            i vattnen nära Kullens fyr i Höganäs kommun. När de upptäcks -
            detta har hänt vid flera tillfällen - kapar de trålarna och lyckas
            därmed oftast dölja bevisen.
          </note>
          <note xml:id="i-3043d01b7f6a05f6-0">
            Enligt samstämmiga uppgifter från svenska fiskare och myndigheter
            är resurserna för små, beviskraven för hårda och straffen inte
            tillräckligt kännbara för att stävja detta olagliga danska fiske
            på svenskt vatten.
          </note>
          <note xml:id="i-ed6558f0aaf98fdb-0">
            Jag har som sagt själv under flera år på nära håll följt händelseutvecklingen,
            bl.a. genom att följa med kustbevakningen och se dem i aktion
            i det praktiska arbetet. Vi har då kommit de danska silltrålarna
            väldigt nära in på livet. De uppträder synnerligen provokativt.
          </note>
          <note xml:id="i-e7e0adc2310a5ab3-0">
            De bländar med strålkastare och ser till att försvinna till ett
            mindre bevakat område. Med de här resurserna kan man inte vara
            överallt.
          </note>
          <note xml:id="i-8749e6d071638290-0">
            Eftersom 24-timmarsregeln och de diplomatiska framstötarna inte
            lett till något resultat är det min förhoppning att man nu skall
            kunna sätta in ännu kraftfullare åtgärder från svensk sida. Jag
            har också, efter samtal bl.a. med Marinen och Kustbevakningen,
            varit inne på samma tankegång som Sten Andersson -
          </note>
          <note xml:id="i-a0ef62fcbeef6713-0">
            att man skall pröva möjligheten med EU-
          </note>
          <note xml:id="i-b8c58972f3ce2c6f-0">
            observatörer. Jag säger pröva, därför att jag självfallet är
            medveten om att det spanska tjuvfisket utanför
          </note>
          <note xml:id="i-5e97899919515813-0">
            Kanadas kust hade en annan omfattning. Jag hoppas dock att man
            tar med detta i beräkningen.
          </note>
          <note xml:id="i-bb3054ba50cd5a93-0">
            Jag hoppas också att jordbruksministern nu skall kunna sätta
            i gång med detta arbete, och att vi skall kunna nå ett resultat
            som förhindrar detta olagliga fiske.
          </note>
          <note xml:id="i-57bcbdeedf3fcf14-0">
            Anf. 88 Jordbruksminister ANNIKA
          </note>
          <note xml:id="i-cdac2888fc015e7b-1">
            ÅHNBERG (s)
          </note>
          <note xml:id="i-efa4219497a54d27-0">
            Herr talman! Låt mig först säga att jag tycker att det starka
            engagemang som finns i riksdagen för denna fråga är oerhört värdefullt.
            Det känns som ett mycket värdefullt stöd, när jag nu skall ta
            upp diskussionerna med min kollega och inför de fortsatta förhandlingarna
            på området. Det är viktigt att visa att detta är en fråga som
            upprör många i Sverige, och en fråga där riksdagen håller ett
            vakande öga på det som händer. Det känns bra att ha den uppmärksamheten
            från Sveriges riksdag.
          </note>
          <note xml:id="i-3c36891f7d1febd7-0">
            Det är riktigt som det har sagts här, att ett resultat av de
            hittills förda förhandlingarna är att regeln om 24
          </note>
          <note xml:id="i-a047448d1c4965df-0">
            timmars föranmälan har slopats. Det är ett steg i rätt riktning,
            även om man kanske kan tycka att resultaten inte är tillräckligt
            bra ännu så länge.
          </note>
          <note xml:id="i-784b2e91db9bedc6-0">
            Man har talat om tillämpningen av modellen som användes utanför
            Kanada. Det är naturligtvis dels en mycket kostsam metod, dels
            en metod som kanske inte riktigt lämpar sig för dessa vatten.
            Det är min uppfattning att det viktigaste vi kan göra är att intensivt
            fortsätta förhandlingarna.
          </note>
          <note xml:id="i-aea09a27630bdeaf-0">
            Det är alltid svårt att få fram nya resurser, vilket vi alla
            är väl medvetna om i dessa diskussioner kring budgetbesparingar.
            Det är därför helt nödvändigt att vi effektivt använder de resurser
            vi faktiskt har. Det allra viktigaste steg vi kan ta för att åstadkomma
            detta är den ökade samordningen mellan de svenska och de danska
            insatserna.
          </note>
          <note xml:id="i-85db87831968e01e-0">
            När det gäller frågan om huruvida beviskraven är för hårda gör
            de naturliga förutsättningarna att det är väldigt svårt att finna
            fungerande bevis. Nivån på beviskraven på detta område är satta
            utifrån hela rättssystemet, för att stå i paritet med beviskraven
            på andra områden. Det är ganska svårt, för att inte säga omöjligt,
            att diskutera den frågan isolerat och på ett område.
          </note>
          <note xml:id="i-6475d269a1f18c0f-0">
            Skärpta sanktioner är inte det bästa sättet att komma tillrätta
            med problemen. Det är min och många andras bedömning. Jag vill
            gärna än en gång understryka att jag tror mycket på de fortsatta
            förhandlingarna, och ett resultat av dessa som innebär att vi
            effektivare kan samordna de gemensamma resurserna.
          </note>
          <note xml:id="i-432e84e1afff60c1-0">
            Jag har ett tillfälle inom den allra närmaste framtiden som jag
            hoppas kunna utnyttja för att ta upp denna diskussion med min
            danska kollega. Det är på måndag i Luxemburg, då det skall hållas
            ett ministerrådsmöte som berör just fiskeområdet. Det är min avsikt
            att då försöka finna ett tillfälle att ta upp också denna fråga.
          </note>
          <note xml:id="i-bb08f6062647d5ab-0">
            Anf. 89 STEN ANDERSSON (m)
          </note>
          <note xml:id="i-216a98ef50efa42d-0">
            Herr talman! Fru statsråd! Till skillnad från i många andra debatter
            i riksdagen kan vi i det här fallet säga att vi inte är två teoretiker.
          </note>
          <note xml:id="i-9d8e1f56de13d272-0">
            Vi har nämligen båda två, Bengt Silfverstrand och jag, varit
            ombord på dessa fartyg och sett problemen.
          </note>
          <note xml:id="i-8bb9477b3ae811b7-0">
            När man t.ex. skall gå runt och kontrollera numret och namnet
            på en båt får man en strålkastare rakt in i styrhytten och ser
            ingenting. Det är alltså en tydlig och klar provokation, och ett
            exempel på vad som kan inträffa.
          </note>
          <note xml:id="i-4a063e032db7cf93-0">
            Jag vill ändå betona att jag är nöjd med svaret, och jag tänker
            spara mitt engagemang till torsdagens debatt med statsrådet.
          </note>
          <note xml:id="i-cf6345047d67088f-0">
            Vad gäller EU förstår jag mycket väl att allting är relativt.
            Men om ingenting annat får någon effekt menar jag att det kan
            vara lämpligt att pröva om inte vi också, på det här i och för
            sig begränsade området, skall kunna ha EU-observatörer. Jag vet
            att en ny båt som går dygnet runt kostar fem besättningar och
            inser att detta måste bli det sista alternativet i dessa besparingstider.
          </note>
          <note xml:id="i-97c51ea5dab66035-0">
            Herr talman! Jag är, som sagt, tacksam och glad över svaret,
            och jag hoppas att statsrådet lever upp till det som hon har sagt
            i dag från riksdagens talarstol.
          </note>
          <note xml:id="i-7d5ce65042e92e9f-0">
            Anf. 90 BENGT SILFVERSTRAND (s)
          </note>
          <note xml:id="i-b500dbab78bf5ab6-0">
            Herr talman! Jag är mycket medveten om att man måste fortsätta
            att utnyttja de diplomatiska kanalerna, som naturligtvis står
            till förfogande, och jag är också nöjd med detta.
          </note>
          <note xml:id="i-f22a7eeb6304dd42-0">
            Men det finns ändå anledning till eftertanke när det gäller förhandlingarna
            i så måtto att de svenska fiskarna och myndigheterna är medvetna
            om den kollegialitet som bevisligen finns - och som är allvarlig
            i det här sammanhanget - mellan danska myndigheter och de danska
            fiskare vars fångster påverkar och upprätthåller en icke obetydlig
            sysselsättning i fiskerifabriker bl.a. i Gilleleje. Från dansk
            synpunkt handlar det alltså om mat för dagen, om brödfödan, om
            den fisk, den fångst man är beroende av, och då är man inte så
            nogräknad när de stora tillgångarna, inte minst av sill, ofta
            finns i djuphålorna på den svenska sidan vid Ven. Detta måste
            vi ha klart för oss, och jag vill därför uttrycka förhoppningen
            att man nu skärper attityden i de här diskussionerna.
          </note>
          <note xml:id="i-be77bb2a03ceee6e-0">
            Jag är medveten om de begränsade möjligheterna till sanktioner
            och svårigheterna vad gäller beviskrav, men man måste ändå undersöka
            saken, eftersom också polisen har påpekat detta.
          </note>
          <note xml:id="i-2db4785b9c2b4a89-0">
            Jag tror att det vore oerhört värdefullt om man kunde ta upp
            överläggningar tillsammans med Kustbevakningen och Marinen, så
            att de båda enheterna samordnar sina resurser bättre än vad de
            gjort på senare tid. Jag har rapporter från Kustbevakningen där
            man säger att man tidigare hade ett samarbete som var mycket fruktbart,
            och det är mycket möjligt att en liten påstötning, en liten puff
            och en uppmuntrande signal från det ansvariga statsrådet skulle
            kunna hjälpa upp problemen.
          </note>
          <note xml:id="i-602971458647535c-0">
            Jag är optimistisk och ser med förtroende på de åtgärder som
            jordbruksministern kommer att vidta och över att hon kommer att
            träffa sin danske kollega redan inom några dagar. Tack så länge!
          </note>
          <note xml:id="i-3b4487370d926442-0">
            Anf. 91 Jordbruksminister ANNIKA
          </note>
          <note xml:id="i-cdac2888fc015e7b-2">
            ÅHNBERG (s)
          </note>
          <note xml:id="i-120afebf9ed54532-0">
            Herr talman! Jag delar den uppfattningen. Också jag är optimistisk.
            Jag vill också gärna understryka att jag är mycket allvarlig i
            min inställning att vi måste komma till rätta med problemen. Det
            som har framförts här understryker ytterligare hur viktigt det
            är för mig att ta upp de här diskussionerna med min danske kollega.
            Det vore en skam för våra båda länder om inte vi nära grannar
            och goda vänner skulle kunna hantera och lösa de här problemen,
            helst utan att behöva blanda in ytterligare någon instans som
            skall övervaka oss.
          </note>
          <note xml:id="i-1c5e0003e6739098-0">
            Vi skall alltså göra vårt yttersta för att med hjälp av diskussioner
            och förhandlingar komma till ett bra resultat. Om det mot all
            förmodan inte skulle lyckas får vi naturligtvis än en gång överväga
            och fundera över de förslag som har tagits upp här och över hur
            vi på andra sätt skall kunna lösa de här problemen. Vi skall nämligen
            lösa dem, det är min djupa övertygelse.
          </note>
          <note xml:id="i-9bbf98697e6f22c0-6">
            Överläggningen var härmed avslutad.
          </note>
          <note xml:id="i-80be72df17ffa5d9-0">
            9 § Svar på interpellation 1995/96:130 om antibiotika i djurfoder
          </note>
          <note xml:id="i-5da473d351db3e84-0">
            Anf. 92 Jordbruksminister ANNIKA
          </note>
          <note xml:id="i-cdac2888fc015e7b-3">
            ÅHNBERG (s)
          </note>
          <note xml:id="i-ab65f519d91a4404-0">
            Herr talman! Lennart Brunander har frågat mig vad regeringen
            hittills gjort för att öka förståelsen inom EU för de problem
            som är förknippade med regelmässig användning av antibiotika i
            foder och vad jag ämnar göra för att följa upp de svenska förhandlingsresultaten.
          </note>
          <note xml:id="i-6b3aa0bb7a37fd8b-0">
            Enligt Sveriges anslutningsavtal om medlemskap i
          </note>
          <note xml:id="i-42e274be0cde059a-0">
            Europeiska unionen gäller övergångsbestämmelser bl.a. i fråga
            om vissa fodertillsatser. Enligt dessa övergångsbestämmelser får
            Sverige behålla den lagstiftning som gällde vid anslutningen och
            som innebär att användning av antibiotika i tillväxtbefrämjande
            syfte är förbjuden. Senast den 31 december 1998 skall enligt förfarandet
            i artikel 7 i direktiv 70/524/EEG
          </note>
          <note xml:id="i-c4e12df307541763-0">
            beslut fattas om de ansökningar om anpassning som
          </note>
          <note xml:id="i-b12e8b50e05e3ed8-0">
            Sverige lämnat. Dessa ansökningar skall åtföljas av utförliga
            vetenskapliga redogörelser för motiven för ansökningarna.
          </note>
          <note xml:id="i-54e47bc77db8b25d-0">
            I samband med medlemskapsförhandlingarna presenterades från svensk
            sida de skäl som vi anser motiverar att användning av antibiotika
            till djur endast skall få förekomma efter förskrivning av veterinär.
          </note>
          <note xml:id="i-1591eb65e76006fc-0">
            Bland skälen mot en hög och okontrollerad användning av antibiotika
            kan nämnas främst ökade risker för resistensbildning hos människor
            och djur. Den vetenskapliga dokumentation och de bedömningar som
            vi presenterade vid förhandlingarna är de avgörande orsakerna
            till det uppnådda förhandlingsresultatet.
          </note>
          <note xml:id="i-6c6d6588b034dbc0-0">
            I det ständigt pågående arbetet i grupper på olika nivåer inom
            Europeiska unionen, från expertarbetsgrupper upp till möten i
            ministerrådet, diskuteras bl.a.
          </note>
          <note xml:id="i-71c053290f7b99cc-0">
            användningen av antibiotika i foder till djur. De svenska deltagarna
            har alltsedan vårt inträde i gemenskapen aktivt framfört våra
            argument som talar för ett förbud mot användning av antibiotika
            i tillväxtbefrämjande syfte. Till följd av bl.a. det klara svenska
            ställningstagandet förbjöds också antibiotikasubstansen avoparcin
            för användning till mjölkkor inom hela
          </note>
          <note xml:id="i-e80fd2f2ab43bccc-0">
            EU efter omröstning i ministerrådet i juli 1995.
          </note>
          <note xml:id="i-a5ba446a9a1a90d0-0">
            Lennart Brunander anser att det inte är tillräckligt med den
            utredning som tillsattes av min företrädare
          </note>
          <note xml:id="i-86a1adbca3810cd8-0">
            Margareta Winberg, för att som Lennart Brunander skriver i interpellationen
            "se över situationen". Utredningens uppgift är inte heller att
            "se över situationen". Av kommittédirektiven framgår att den särskilde
            utredarens uppgift är att sammanställa och redovisa de vetenskapliga
            fakta och bedömningar som är av betydelse för ett ställningstagande
            i frågan om ett fortsatt förbud mot användningen av antibiotika,
            kemoterapeutika, koccidiostatika och tillväxtbefrämjande medel
            som tillsatser i foder. Utredaren skall även inom ramen för uppdraget
            initiera de kompletterande undersökningar och studier som bedöms
            nödvändiga.
          </note>
          <note xml:id="i-c5388cc9df53672c-0">
            Av direktiven framgår vidare att samråd skall ske med berörda
            myndigheter och vetenskapliga institutioner samt med företrädare
            för berörda näringsgrenar och konsumenterna. I utredningsarbetet
            deltar experter inom en rad olika områden. Utredningen samarbetar
            även med vetenskapliga institutioner utanför Sverige.
          </note>
          <note xml:id="i-8ffe8cbad763db8e-0">
            Syftet med uppdraget är att den dokumentation som utredaren presenterar
            skall utgöra det vetenskapliga underlaget för de kommande förhandlingarna
            med gemenskapen angående om Sverige även efter övergångsperiodens
            slut skall kunna behålla de nuvarande bestämmelserna i fråga om
            antibiotikaanvändningen till djur. Jag kommer att med kraft verka
            för att vi även i fortsättningen skall kunna tillämpa våra restriktiva
            bestämmelser om antibiotika i djurfoder, och jag kommer samtidigt
            att verka för att vårt synsätt i denna fråga accepteras inom hela
            Europeiska unionen.
          </note>
          <note xml:id="i-4a1759f75b233310-0">
            Anf. 93 LENNART BRUNANDER (c)
          </note>
          <note xml:id="i-c9069d1dd062ca92-0">
            Herr talman! Först vill jag hälsa Annika Åhnberg välkommen som
            jordbruksminister. Det är ett viktigt värv som hon har åtagit
            sig, för inom Jordbruksdepartementets ämnesområde finns väldigt
            många frågor som är viktiga för oss människor, för djuren och
            för hela miljön, och det är viktigt hur vi löser dem för framtiden.
            Jag önskar Annika Åhnberg lycka till och ser fram emot ett gott
            samarbete.
          </note>
          <note xml:id="i-45179a7efbaa227f-0">
            Jag vill också tacka för svaret på min interpellation. Jag tycker
            att svaret är positivt. Kanske hade jag väntat mig litet mer av
            aktiva åtgärder i syfte att skapa en opinion för våra åsikter,
            men man kan inte ha så höga förväntningar, eftersom Annika Åhnberg
            ännu inte har varit jordbruksminister så länge. Huvudsaken är
            att vi drar åt samma håll och att det inte råder något tvivel
            om den svenska inriktningen.
          </note>
          <note xml:id="i-890a8509bdd7cd19-0">
            Men tiden går. Det är mindre än tre år kvar till dess att vårt
            undantag löper ut.
          </note>
          <note xml:id="i-599a662d23c0a933-0">
            Då krävs det att det finns möjligheter att fatta beslut, att
            det finns en grund att stå på och en opinion i länderna för ett
            beslut.
          </note>
          <note xml:id="i-820e2f1054cf3d07-0">
            Jag var i Bryssel för inte så länge sedan - Annika
          </note>
          <note xml:id="i-ab9d3506483e7794-0">
            Åhnberg var också där - på ett symposium som Karl-
          </note>
          <note xml:id="i-9e6d2885f5b99b93-0">
            Erik Olsson och Sveriges Konsumentråd hade anordnat. Det var
            egentligen då som tanken på att ställa den här interpellationen
            föddes. Man kunde mycket klart konstatera att samma tongångar
            som fanns i Sverige
          </note>
          <note xml:id="i-696175a1f8e0b42c-0">
            1985, när vi startade diskussionen här, också fanns där, hos
            ungefär samma instanser och samma människor.
          </note>
          <note xml:id="i-161c057368b188b0-0">
            Det uppbåd av experter som fanns i panelen från olika länder
            lämnade i sin framställning klara besked om att det krävs försiktighet
            när det gäller användningen av antibiotika. Man redovisade de
            negativa konsekvenser som det för med sig för oss människor, för
            djuren och också för miljön totalt, eftersom den antibiotika som
            man ständigt ger till djuren sprids i naturen.
          </note>
          <note xml:id="i-399dd15025341f46-0">
            Svenska forskare visar i den undersökning som gjorts på kött
            från olika länder - från Sverige, Danmark och England - på förekomsten
            av två olika resistenta salmonellabakterier. Det talar egentligen
            sitt tydliga språk. I Sverige var omkring 5-6 % av bakterierna
            resistenta, i Danmark 60 % och i Holland någonstans mellan 70
            % och 80 %, tror jag.
          </note>
          <note xml:id="i-051489436e9a5a95-0">
            Det är ett resultat av det beslut som vi fattade
          </note>
          <note xml:id="i-07e5dfe391a7b517-0">
            1995 och som jag tycker är ett av de kanske bästa beslut vi någonsin
            har fattat. Det var framsynt och har fått väldigt stor betydelse.
          </note>
          <note xml:id="i-231c65d0074802c8-0">
            I den fortsatta debatten i Bryssel visade det sig att medicintillverkare,
            fodertillverkare, forskare som troligen var knutna till den här
            kategorin av industrier och också näringsföreträdare från Europa
            var skeptiska och sade att det är nödvändigt med antibiotika för
            att kunna bedriva en ekonomiskt riktig produktion.
          </note>
          <note xml:id="i-4bc38726b7a84b31-0">
            Men de svenska veterinära myndigheter som var där, liksom de
            här hemma, kan redovisa att vi kan nå samma ekonomiska resultat,
            i varje fall samma tillväxtresultat, genom att sköta djuren på
            ett riktigt sätt.
          </note>
          <note xml:id="i-b7e32cbb18494557-0">
            Det innebär att ha god hygien, bra foder och djuromsorg.
          </note>
          <note xml:id="i-8408dad1e7603d35-0">
            Att gå den andra vägen och nyttja antibiotika är egentligen en
            genväg. Jag skulle vilja påstå att det är den lates sätt att nå
            resultat, och det får alltså negativa konsekvenser.
          </note>
          <note xml:id="i-50cb86db59bd6088-0">
            Jag skulle av jordbruksministern vilja veta hur man från svensk
            sida tänker gå vidare. Här gäller det ju att jobba på bred front
            och kanske engagera riksdagen, näringen och konsumenterna. Det
            gäller inte bara att överlämna ett vetenskapligt dokument utan
            också att ha en bredd i aktionen.
          </note>
          <note xml:id="i-c272846e68698aef-0">
            Anf. 94 Jordbruksminister ANNIKA
          </note>
          <note xml:id="i-cdac2888fc015e7b-4">
            ÅHNBERG (s)
          </note>
          <note xml:id="i-985409240aada92b-0">
            Herr talman! Först vill jag tacka för de vänliga välgångsönskningarna.
            Jag är fullständigt övertygad om att vi på det här området har
            gemensamma intressen att kämpa för. Jag är också övertygad om
            att vi skall nå framgång i det arbetet.
          </note>
          <note xml:id="i-cff395e284371221-0">
            Lennart Brunander efterlyser ett mer offensivt agerande. Jag
            tycker nog att regeringens arbete på området är offensivt. Min
            företrädare Margareta
          </note>
          <note xml:id="i-a32a6d388544ff3a-0">
            Winberg tog i många sammanhang mycket aktivt upp frågan. Som
            jag nämnde i mitt svar var de svenska insatserna viktiga för att
            komma fram till beslutet om användningen av avoparcin till nötkreatur.
            Det bidrog sedan till att såväl Danmark som Tyskland införde ett
            totalförbud för substansen, precis som vi har.
          </note>
          <note xml:id="i-6497a3dcf362d15a-0">
            Jag tycker att vi är med och arbetar mycket offensivt för att
            hävda våra ståndpunkter. Jag delar naturligtvis fullständigt uppfattningen
            att det var ett mycket bra beslut som vi fattade i Sverige om
            att förbjuda antibiotika som tillsats i fodret.
          </note>
          <note xml:id="i-c558558d2248d043-0">
            Dock var inte alla vid den tiden lika övertygade om att det var
            en väg till framgång, men nu står vi enade i den här frågan. Det
            är mycket värdefullt, när vi arbetar för att påverka producenter,
            aktörer, eller politiker i andra länder, att visa att vi alla
            är fullständigt överens i den här frågan - producenter, konsumenter,
            myndigheter, allmänheten och de som arbetar med djurhållningsfrågor.
          </note>
          <note xml:id="i-fea2fc07601c73ba-0">
            Det var naturligtvis ett bra beslut av flera skäl. Ett av de
            skälen är djurhållningsaspekten. Det är någonting som blir allt
            viktigare i det allmänna medvetandet och den allmänna debatten.
            Man behöver inte tala om de diskussioner som varit aktuella på
            senare tid och som belyser att det finns en växande upprördhet
            över brister i djurhållningen.
          </note>
          <note xml:id="i-e4705bd1bd1797be-0">
            Att använda antibiotika är en genväg och ett sätt att fuska.
            Man kan ha en dålig djurhållning men ändå hålla djuren friska
            om man gör så.
          </note>
          <note xml:id="i-f04bb5ecf052df2c-0">
            Därför var det också modigt att fatta beslutet. Det ställer genast
            mycket större krav på djurhållningen när man inte tillåter sig
            det här "fusket", om man får kalla det så, med antibiotika.
          </note>
          <note xml:id="i-c37daebb3912b011-0">
            Den andra viktiga aspekten är den som direkt berör också människans
            hälsa. Det finns uppenbara risker för att man bidrar till en resistens,
            inte hos djuren, men hos bakterier. Den bakterieresistensen gör
            att vi kanske frånhänder oss ett av de allra viktigaste redskapen
            som människan har upptäckt och utvecklat, nämligen antibiotika
            som medicin. Det är just för att behålla och bevara det verktyget
            och för att kunna använda det när det verkligen behövs som det
            är så viktigt att vi kommer ifrån den slentrianmässiga användningen.
          </note>
          <note xml:id="i-e3064922a0cd2dab-0">
            Jag tycker att vi på den politiska nivån, på regeringsnivå, arbetar
            mycket offensivt. Vi tänker naturligtvis fortsätta att göra det.
            Jag är övertygad om att man också kommer att göra det från riksdagens
            sida.
          </note>
          <note xml:id="i-90cecc5b52103770-0">
            Det seminarium som Lennart Brunander nämnde och som jag också
            närvarade vid i min dåvarande egenskap av konsumentföreträdare
            är ett bra exempel på hur man också på andra sätt kan arbeta för
            den här frågan. Självfallet är jag beredd att vara med och diskutera
            vad vi kan göra utöver att arbeta inom de gängse formerna för
            EU-samarbetet. Det är oerhört viktigt att vi arbetar mycket aktivt
            med den här frågan, att vi visar vilken stark opinion som finns
            och att vi finner många samarbetsformer för att ytterligare sätta
            press bakom våra krav.
          </note>
          <note xml:id="i-058f4574fac2ac32-0">
            Anf. 95 LENNART BRUNANDER (c)
          </note>
          <note xml:id="i-45f446f15096d5db-0">
            Herr talman! Det gläder mig att höra Annika Åhnbergs sätt att
            besvara de frågor jag ställer. Det stämmer väl överens med det
            sätt som jag tycker att man skall jobba på.
          </note>
          <note xml:id="i-e8127ffb66f29cc1-0">
            Det är i och för sig ingen överraskning, eftersom jag har diskuterat
            och jobbat ihop med Annika Åhnberg i de här frågorna tidigare
            och vet vilken inställning som ministern själv har. Men det är
            naturligtvis skillnad på att manövrera i en hel regering, för
            det gäller ju att få med sig alla. Det är det som är styrkan.
          </note>
          <note xml:id="i-2a729675f9bf0a68-0">
            Beslutet var, precis som Annika Åhnberg sade, inte självklart
            när det fattades. Jag var själv med i riksdagen vid den tidpunkten
            och utsattes för påtryckningar från medicintillverkare, från fodertillverkare
            och också från djuruppfödare, som sade att det inte skulle gå
            och att de skulle få upphöra med djuruppfödning om vi fattade
            beslutet.
          </note>
          <note xml:id="i-4b867047f27bfa51-0">
            Resultatet blev att man verkligen lade manken till, utvecklade
            metoder och förbättrade sin djurhållning och kvaliteten på fodret.
            Resultatet är nu mycket bra.
          </note>
          <note xml:id="i-d4b26ce034fa1c0e-0">
            I dag kan vi för Europa presentera salmonellafritt kött från
            broiler, gris och nöt. Jag tror och vill påstå att det är ett
            resultat av beslutet. Med de resistenta bakterier som vi hade
            skapat genom fortsatt användning av antibiotika hade vi aldrig
            lyckats.
          </note>
          <note xml:id="i-52c274da01b2e329-0">
            Det är ju som Annika Åhnberg sade: Användning av antibiotika
            spelar ingen roll för det djur som vi utfodrar, eftersom det ju
            ändå skall dö. Det försvinner och äts upp av någon. Men det innebär
            en risk för de människor som äter köttet. För miljön är det en
            risk och också för de djur som kommer till samma stall. Vi visste
            redan då att det bildades resistenta stammar av bakterier i stallet
            när man jobbade med antibiotika som var till förfång för uppfödningen
            i längden.
          </note>
          <note xml:id="i-d8fdd7bcfc66c05a-0">
            Egentligen var det att binda ris åt egen rygg att jobba på det
            sättet, men kortsiktigt var det kanske en fördel.
          </note>
          <note xml:id="i-5073614511b53133-0">
            Jag är tacksam för svaret och jag är beredd att hjälpa till i
            den mån jag kan. Jag är övertygad om att
          </note>
          <note xml:id="i-a77e25d8b7e3c5e2-0">
            Centerpartiet också står bakom detta. Jag tror att det krävs
            ett gemensamt engagemang - från statsmakterna, från regering och
            riksdag, från konsumenterna, från näringen och, inte minst viktigt,
            från våra forskare.
          </note>
          <note xml:id="i-37e241cb57b72749-0">
            Anf. 96 Jordbruksminister ANNIKA
          </note>
          <note xml:id="i-cdac2888fc015e7b-5">
            ÅHNBERG (s)
          </note>
          <note xml:id="i-b54392fa442b14cc-0">
            Herr talman! Jag vill bara avslutningsvis lugna
          </note>
          <note xml:id="i-ef3a647e7a041002-0">
            Lennart Brunander på en punkt. Jag har inga som helst svårigheter
            att få de övriga statsråden i regeringen att stå som en man eller
            en kvinna bakom den här uppfattningen. Det råder fullständig enighet
            kring detta.
          </note>
          <note xml:id="i-0b19afcf9c5f776b-0">
            Enligt min uppfattning finns problemen snarare hos tillverkarna
            av fodertillsatserna. För dem är det naturligtvis viktigt att
            upprätthålla en hög användning av det skälet att annars överlever
            inte de.
          </note>
          <note xml:id="i-2bb841b4aeb6e789-0">
            Dessutom finns det naturligtvis en oro och ängslan hos producenter
            som är litet osäkra på om de verkligen klarar av detta och om
            det verkligen fungerar att ta det här steget. Det tror jag är
            de viktigaste motståndarna.
          </note>
          <note xml:id="i-da2e41b2959e9e0b-0">
            Det är oerhört viktigt att vi gemensamt arbetar för att föra
            ut de goda erfarenheterna i Sverige, precis som Lennart Brunander
            säger. Vi har ju mer än halverat vår totala användning av antibiotika
            genom att se till att bara använda den efter veterinärförskrivning
            i terapeutiskt syfte. Dessutom är det viktigt att lyfta fram forskningsresultat
            och peka på den oerhört viktiga frågan om risken för korsresistens.
          </note>
          <note xml:id="i-9168c9386a297bf9-0">
            Jag ser fram emot att vi med gemensamma krafter skall arbeta
            för detta. Jag är övertygad om att vi kommer att nå ett bra resultat.
          </note>
          <note xml:id="i-6d509a4f229fe1aa-0">
            Anf. 97 LENNART BRUNANDER (c)
          </note>
          <note xml:id="i-ff357209e0969a38-0">
            Herr talman! Avslutningsvis vill jag tacka för svaret. Den oro
            hos producenter och tillverkare som
          </note>
          <note xml:id="i-e80ff56af8f776cd-0">
            Annika Åhnberg talade om finns utanför landets gränser. Den finns
            ute i Europa. Problemet är att nå dit eftersom de inte kommer
            hit och frågar.
          </note>
          <note xml:id="i-9bbf98697e6f22c0-7">
            Överläggningen var härmed avslutad.
          </note>
          <note xml:id="i-833777da8d677565-0">
            10 § Meddelande om svar på interpellation
          </note>
          <note xml:id="i-db08cf038116fa14-0">
            Till riksdagen hade inkommit följande skrivelse:
          </note>
          <note xml:id="i-3850c0fbf803a5f2-0">
            Interpellation 1995/96:149
          </note>
          <note xml:id="i-165f368c58ccfbb9-0">
            Till riksdagen
          </note>
          <note xml:id="i-da5169302b84bdc3-0">
            Interpellation 1995/96:149 av Margit Gennser,
          </note>
          <note xml:id="i-8d5595c48a701812-0">
            Fördelningseffekter vid förändringar i socialförsäkringssystemen.
          </note>
          <note xml:id="i-7eb09d8c15af8a92-0">
            Denna interpellation kommer att besvaras tisdagen den 23 april
            1996.
          </note>
          <note xml:id="i-e421a739b7cb24dd-0">
            Skälet till dröjsmålet är att riksdagen har plenifritt veckorna
            14-15 och att närmast följande interpellationsdebatt (den 16 april)
            är fulltecknad samt arbetsanhopning.
          </note>
          <note xml:id="i-5044bdf84a9e6940-0">
            Stockholm den 11 mars 1996
          </note>
          <note xml:id="i-4829281ff5efefcc-0">
            Maj-Inger Klingvall
          </note>
          <note xml:id="i-17ef71f385bec858-0">
            11 § Hänvisning av ärenden till utskott
          </note>
          <note xml:id="i-1c3421a9c4ef2a31-0">
            Föredrogs och hänvisades
          </note>
          <note xml:id="i-0e9baf0c759db03a-0">
            Propositioner
          </note>
          <note xml:id="i-3def88264eaeef4e-0">
            1995/96:152, 166 och 168 till skatteutskottet
          </note>
          <note xml:id="i-78b3809bad6b56b0-0">
            1995/96:171 till näringsutskottet
          </note>
          <note xml:id="i-2519888ff8d9f33b-0">
            1995/96:174 till jordbruksutskottet
          </note>
          <note xml:id="i-24d1272b334f6ff2-0">
            1995/96:197 och 198 till skatteutskottet
          </note>
          <note xml:id="i-66e6ca39e97fda26-0">
            Kammaren biföll talmannens förslag att motionstiden för proposition
            1995/96:198 skulle förlängas till torsdagen den 2 maj.
          </note>
          <note xml:id="i-17b0cd5c8ba5bac2-0">
            Förslag
          </note>
          <note xml:id="i-652eb8f7ec2b2279-0">
            1995/96:RFK6 till konstitutionsutskottet
          </note>
          <note xml:id="i-cacc27dbbe514e82-0">
            Motioner
          </note>
          <note xml:id="i-86ebdcb922a48b40-0">
            1995/96:Ju27 och Ju28 till justitieutskottet
          </note>
          <note xml:id="i-6681d529c4fd40b9-0">
            1995/96:L38-L40 till lagutskottet
          </note>
          <note xml:id="i-a51a25a6a72facc3-0">
            1995/96:Bo33 till bostadsutskottet
          </note>
          <note xml:id="i-081bc05441829ac7-0">
            1995/96:Kr11-Kr16 till kulturutskottet
          </note>
          <note xml:id="i-cd2fee5a94c353cd-0">
            1995/96:Sk30-Sk32 till skatteutskottet
          </note>
          <note xml:id="i-2da4fad45643f307-0">
            12 § Förnyad bordläggning
          </note>
          <note xml:id="i-7540b02131507aec-0">
            Föredrogs men bordlades åter
          </note>
          <note xml:id="i-77fc701f78aa9f00-0">
            Konstitutionsutskottets betänkande 1995/96:KU27
          </note>
          <note xml:id="i-85fe7973c5af0612-0">
            Skatteutskottets betänkande 1995/96:SkU26
          </note>
          <note xml:id="i-84046e2469ff35b4-0">
            Lagutskottets betänkanden 1995/96:LU21 och LU22
          </note>
          <note xml:id="i-f61c1f5c719555ef-0">
            Socialförsäkringsutskottets betänkanden
          </note>
          <note xml:id="i-c769c38492991982-0">
            1995/96:SfU4 och SfU5
          </note>
          <note xml:id="i-04b81b70957e56de-0">
            Socialutskottets betänkanden 1995/96:SoU13 och
          </note>
          <note xml:id="i-8fc1cce7eee5ee5e-0">
            SoU14
          </note>
          <note xml:id="i-00f925a80d97a483-0">
            Kulturutskottets betänkande 1995/96:KrU10
          </note>
          <note xml:id="i-50127a988208ac9d-0">
            Näringsutskottets betänkande 1995/96:NU19
          </note>
          <note xml:id="i-d603a4950f189025-0">
            Bostadsutskottets betänkande 1995/96:BoU9
          </note>
          <note xml:id="i-0599b83c358e7508-0">
            13 § Bordläggning
          </note>
          <note xml:id="i-5a42b57403040d9f-0">
            Anmäldes och bordlades
          </note>
          <note xml:id="i-cacc27dbbe514e82-1">
            Motioner
          </note>
          <note xml:id="i-33ec415b005a91fe-0">
            med anledning av skr. 1995/96:190 Berättelse om verksamheten
            i Europeiska unionen under 1995
          </note>
          <note xml:id="i-72e4ab73cb7481a5-0">
            1995/96:U43 av Bengt Hurtig m.fl. (v)
          </note>
          <note xml:id="i-c053961933e31fd3-0">
            1995/96:U44 av Bodil Francke Ohlsson (mp)
          </note>
          <note xml:id="i-2608e08c7e130525-0">
            14 § Anmälan om interpellation
          </note>
          <note xml:id="i-6f4c0e9ea56825e9-0">
            Anmäldes att följande interpellation framställts
          </note>
          <note xml:id="i-0338b43c59166d8c-0">
            den 15 april
          </note>
          <note xml:id="i-9fa137b7ea6d5c96-0">
            1995/96:176 av Chatrine Pålsson (kds) till socialministern
          </note>
          <note xml:id="i-204b2548e3ddc255-0">
            Soppkök m.m.
          </note>
          <note xml:id="i-1ab67cdf6005713a-0">
            Interpellationen redovisas i bilaga som fogas till riksdagens
            snabbprotokoll tisdagen den 23 april.
          </note>
          <note xml:id="i-d3c223eb4f5fb4e3-0">
            15 § Anmälan om skriftliga frågor
          </note>
          <note xml:id="i-985ffa5312dbdff9-0">
            Anmäldes att följande skriftliga frågor framställts
          </note>
          <note xml:id="i-0338b43c59166d8c-1">
            den 15 april
          </note>
          <note xml:id="i-c0628278e92b8c48-0">
            1995/96:376 av Carina Hägg (s) till näringsministern
          </note>
          <note xml:id="i-3e83e634d7ac725a-0">
            Offentligt ägande av elkraftsanläggningar
          </note>
          <note xml:id="i-4be3026f30a4271d-0">
            1995/96:377 av Carina Hägg (s) till utrikesministern
          </note>
          <note xml:id="i-7e0a5dcff29a7f1a-0">
            Vapenförsäljningen från Europa till Asien
          </note>
          <note xml:id="i-5c937b6fd929b7b6-0">
            1995/96:378 av Eva Goës (mp) till utrikesministern
          </note>
          <note xml:id="i-fc65c620e8d9f305-0">
            Kosova
          </note>
          <note xml:id="i-fc051351af284ab4-0">
            1995/96:379 av Eva Goës (mp) till miljöministern
          </note>
          <note xml:id="i-6776bfa7a41b438c-0">
            Slutförvar av kärnavfall
          </note>
          <note xml:id="i-6cd499365fe40860-0">
            1995/96:380 av Eva Goës (mp) till miljöministern
          </note>
          <note xml:id="i-f4880abce0b70d7e-0">
            Svenskt kärnavfall i England
          </note>
          <note xml:id="i-162d5aec1098fc82-0">
            den 16 april
          </note>
          <note xml:id="i-946c540f65d6e0b0-0">
            1995/96:381 av Eva Goës (mp) till statsrådet Pierre
          </note>
          <note xml:id="i-6636f7f0620ca9a2-0">
            Schori
          </note>
          <note xml:id="i-1eceb684200b748a-0">
            Avvisning av kosovoalbaner
          </note>
          <note xml:id="i-faa1142656ddec4e-0">
            Frågorna redovisas i bilaga som fogas till riksdagens snabbprotokoll
            tisdagen den 23 april.
          </note>
          <note xml:id="i-17f4277073302864-0">
            16 § Kammaren åtskildes kl. 19.43.
          </note>
          <note xml:id="i-3f4110f6ace33f94-0">
            Förhandlingarna leddes
          </note>
          <note xml:id="i-ed0f606357789bc8-0">
            av talmannen från sammanträdet början t.o.m. 2 §
          </note>
          <note xml:id="i-edc041563527b172-0">
            anf. 31 (delvis),
          </note>
          <note xml:id="i-acdd69b710b31d9c-0">
            av andre vice talmannen därefter till ajourneringen kl. 16.47
            och
          </note>
          <note xml:id="i-aeff7cb728756e21-0">
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
