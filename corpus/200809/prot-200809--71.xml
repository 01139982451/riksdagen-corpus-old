<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--71</head>
          <docDate when="2008-02-17">2008-02-17</docDate>
        </div>
      </front>
      <body>
        <div>
          <note xml:id="i-2e49c2bce665b2d7-0">
            ﻿
          </note>
          <note xml:id="i-3d4d386818b4b90c-0">
            Riksdagens protokoll
          </note>
          <note xml:id="i-e2017546448ecc04-0">
            2008/09:71
          </note>
          <note xml:id="i-d6d8f5a39bbfb048-0" type="date">
            Tisdagen den 17 februari
          </note>
          <note xml:id="i-ab3f52ce205b94de-0">
            Kl. 13:30 - 20:29
          </note>
          <note xml:id="i-b4acfd99504e49ec-0">
            1 § Justering av protokoll
          </note>
          <note xml:id="i-b81d26cb92e3fdb4-0">
            Justerades protokollen för den 911 februari.
          </note>
          <note xml:id="i-428c49c0810539e7-0">
            2 § Meddelande om preliminär plan för kammarens sammanträden
          </note>
          <note xml:id="i-f79bad35c2b0e1d8-0">
            Talmannen meddelade att en preliminär plan för kammarens sammanträden
            den 17 februari10 september med voteringstider delats ut till
            riksdagens ledamöter.
          </note>
          <note xml:id="i-12240e69590190e9-0">
            3 § Meddelande om frågestund
          </note>
          <note xml:id="i-426508c17a683462-0">
            Talmannen meddelade att vid frågestunden torsdagen den 19 februari
            kl. 14.00 skulle följande statsråd närvara:
          </note>
          <note xml:id="i-9b8a134a36893f0d-0">
            Justitieminister Beatrice Ask (m), utrikesminister Carl Bildt
            (m), statsrådet Lars Leijonborg (fp), statsrådet Cecilia Malmström
            (fp) och statsrådet Ewa Björling (m).
          </note>
          <note xml:id="i-f37cbc8216743b1d-0">
            4 § Anmälan om fördröjt svar på interpellation
          </note>
          <note xml:id="i-a22707b48c994e21-0">
            Till riksdagen hade inkommit följande skrivelse:
          </note>
          <note xml:id="i-df924cd6c4a67d1c-0">
            Interpellation 2008/09:315
          </note>
          <note xml:id="i-116b1f90b8397d8b-0">
            Interpellation 2008/09:315 Bankernas och övriga finansinstituts
            samhällsansvar
          </note>
          <note xml:id="i-ebfa8d4777b56b38-0">
            Interpellationen kommer att besvaras fredagen den 27 februari
            2009.
          </note>
          <note xml:id="i-7f576174b9255524-0">
            Skälet till dröjsmålet är andra åtaganden som inte gått att ändra
            på.
          </note>
          <note xml:id="i-3e98de51dd80cff0-0">
            Erik Nymansson
          </note>
          <note xml:id="i-b5348f797014b212-0">
            5 § Svar på interpellationerna 2008/09:313 och 321 om åtgärder
            mot rasism inom polisväsendet
          </note>
          <note type="speaker" xml:id="i-598527b9f1e9954d-0">
            Anf. 1 Justitieminister BEATRICE ASK (m):
          </note>
          <u who="unknown" xml:id="i-7934cf6e9dbb5961-0">
            <seg xml:id="i-0a811cdbbb40cf2a-0">
              Herr talman! Mehmet Kaplan har frågat mig vilka åtgärder jag
              kommer att vidta för att motverka rasistisk inställning hos polisen.
              Han har också frågat mig om jag kommer att ta initiativ till en
              kommission för lika rättigheter inom rättsväsendet. Luciano Astudillo
              har frågat mig om jag avser att vidta några åtgärder med anledning
              av polisens ordval i Rosengård. Jag har valt att besvara dessa
              interpellationer i ett sammanhang då de hör nära samman.
            </seg>
            <seg xml:id="i-5f6dab1da4b5d16b-0">
              Inledningsvis vill jag understryka att det inte är acceptabelt
              att poliser har en diskriminerande attityd och använder sig av
              rasistiska tillmälen. Poliser ska alltid visa respekt för alla
              människors lika värde. Regeringens målsättning är att fler poliser
              ska arbeta i yttre tjänst och vara närvarande på tider och platser
              där de behövs bäst. Det arbetet handlar i allt större utsträckning
              om ömsesidig respekt och dialog med medborgare i samhället och
              inte minst med ungdomar. Kraven på att poliser ska kunna bemöta
              människor med olika erfarenheter och i alla sammanhang på ett
              professionellt sätt är därför höga. Jag är övertygad om att den
              stora majoriteten av alla poliser också lever upp till dessa krav.
            </seg>
            <seg xml:id="i-54a29f12876c7220-0">
              När händelser ändå inträffar där enskilda polisers agerande uppenbart
              strider mot polisens uppdrag eller beslutade regler och riktlinjer
              är det viktigt att åtgärder vidtas. Jag är därför positiv till
              att rikspolischefen Bengt Svenson har tagit initiativ till en
              extern utredning med anledning av det inträffade. I uppdraget
              kommer bland annat att ingå att kartlägga hur arbetet med beteende-
              och attitydfrågor sker inom Polismyndigheten i Skåne och att föreslå
              hur arbetet kan förbättras och utvecklas. Utredaren ska också
              se över om polisutbildningen behöver förstärkas i dessa avseenden.
            </seg>
            <seg xml:id="i-68dfb38cec37a1fc-0">
              När det gäller den aktuella händelsen i Rosengård pågår en arbetsrättslig
              utredning vid Polismyndigheten i Skåne. Utredningen kommer att
              ta ställning till om ärendet ska överlämnas till polisens personalansvarsnämnd.
            </seg>
            <seg xml:id="i-aacb37d1ea011f00-0">
              Inom polisen bedrivs ett aktivt arbete med mångfalds- och värdegrundsfrågor.
              Bland annat har polisen arbetat fram en gemensam värdegrund under
              2008 som fastställdes av rikspolischefen i januari 2009. Av den
              framgår att poliser ska genomföra sitt uppdrag professionellt
              och skapa förtroende hos allmänheten genom att vara engagerade,
              effektiva och tillgängliga. I polisens grundutbildning är det
              polisiära bemötandet och etikfrågor centrala delar under hela
              studietiden. Dessutom ingår utbildning i mänskliga rättigheter
              och diskrimineringslagstiftning. Jag kommer att fortsätta att
              följa polisens arbete med mångfalds- och värdegrundsfrågor.
            </seg>
          </u>
          <note type="speaker" xml:id="i-e2d05bc40cca0fd7-0">
            Anf. 2 MEHMET KAPLAN (mp):
          </note>
          <u who="mehmet_kaplan_727649" xml:id="i-3688cfe55115e848-0">
            <seg xml:id="i-983d10036ab49c31-0">
              Herr talman! Tack, Beatrice Ask, statsråd med ansvar för dessa
              så viktiga frågor.
            </seg>
            <seg xml:id="i-6af189aaf40492d5-0">
              När jag lyfte upp den här frågan inom Miljöpartiet de gröna var
              det ungefär samma reaktion som den som statsrådet ger uttryck
              för här. Det finns en stor samstämmighet hos dem som har att hantera
              den här frågan, däribland vi riksdagsledamöter i justitieutskottet,
              statsrådet Beatrice Ask och övriga statsråd som har uttalat sig
              i den här frågan.
            </seg>
            <seg xml:id="i-5739bfa2f4cf95d0-0">
              Även statsminister Fredrik Reinfeldt har haft en mycket tydlig
              hållning i den här frågan. Det är något som vi välkomnar.
            </seg>
            <seg xml:id="i-9a86f976004c5612-0">
              Ett problem kvarstår, nämligen hur man ska hantera de här problemen.
              Om vi nu är överens om att det finns ett problem och att problemet
              dessutom, med statsministerns ord, är strukturellt, måste det
              till strukturella åtgärder.
            </seg>
            <seg xml:id="i-dd0ef7c93dd70806-0">
              Från Miljöpartiets sida har vi lyft fram på vilket sätt man skulle
              kunna ta itu med den typen av argumentation som en del poliser
              har fört fram i den mediala debatten. Man talar bland annat om
              att det skulle kunna finnas fog för den här typen av uttalanden,
              att det faktiskt ser ut som det gör på våra gator och torg och
              så vidare.
            </seg>
            <seg xml:id="i-6d3cdeb235ba4270-0">
              Jag tror att det här bland annat är en ledningsfråga. Det är
              utifrån det jag kommer att adressera den första problemformuleringen.
            </seg>
            <seg xml:id="i-5b70277e76b92b21-0">
              Under de senaste åren har vi sett ett antal prov på hur befäl
              som jobbar inom polisen har uttryckt sig mycket olämpligt, väldigt
              grovt och vårdslöst, inte minst med mycket liten respekt för alla
              människors lika värde.
            </seg>
            <seg xml:id="i-72627efc56d0ade2-0">
              Jag syftar framför allt på den e-post som skickades till Ilmar
              Reepalu i Malmö och som syftade till att ta upp problemet och
              benämna det med sitt rätta namn.
            </seg>
            <seg xml:id="i-63ff6a427b27064c-0">
              När polisbefälet anmäldes fanns det en kollegial sammanhållning,
              som också kallas för kåranda, som gjorde att det inte blev något
              som helst utrymme att hantera frågan. Personen fick skadestånd
              80 000 kronor av skattemedel. Av staten fick det här befälet dessa
              pengar.
            </seg>
            <seg xml:id="i-5fd40b9729b010dd-0">
              Vad är det för typ av system som gör att åklagare och poliser,
              i det här fallet, faktiskt verkar samverka?
            </seg>
          </u>
          <note type="speaker" xml:id="i-e1ec7c6900f4abdc-0">
            Anf. 3 LUCIANO ASTUDILLO (s):
          </note>
          <u who="luciano_astudillo_040f39" xml:id="i-a489a11e3aeb0632-0">
            <seg xml:id="i-ee6713ed0aebd424-0">
              Herr talman! Jag vill också börja med att tacka justitieministern
              för svaret. Det är tyvärr ett både illavarslande och anmärkningsvärt
              svar.
            </seg>
            <seg xml:id="i-9eaf7958a01d14ec-0">
              Ministern hade här och nu en chans att meddela vad den moderatledda
              regeringen avsåg att göra för att möta den förtroendekris som
              nu drabbar polisen, men hon sade ingenting om det. I sitt svar
              har justitieministern i stället bara tagit avstånd från de senaste
              veckornas händelser. Det är bra, men det är det minsta man kan
              begära av landets justitieminister. Mer måste till.
            </seg>
            <seg xml:id="i-deff113bf4bda69a-0">
              Justitieministern hänvisar till de åtgärder som rikspolischefen
              Bengt Svenson har vidtagit. Vad jag kan se har han agerat föredömligt
              när det gäller den externa utredningen. Han har också åkt för
              att möta människor i Rosengård.
            </seg>
            <seg xml:id="i-bf89e933a7cb5dc9-0">
              Min fråga handlade om vad justitieministern och den moderatledda
              regeringen avsåg att göra.
            </seg>
            <seg xml:id="i-643de3d1136ce687-0">
              Justitieministerns svar är enkelt: Jag ska fortsätta följa utvecklingen.
            </seg>
            <seg xml:id="i-2e52b106d4e3eb52-0">
              Hur länge tänker justitieministern fortsätta att följa utvecklingen?
            </seg>
            <seg xml:id="i-e5bc349b0cfec642-0">
              Apajävel, blattajävel, att man vill sterilisera de uttryck som
              förekom i den här filmen räckte uppenbarligen inte.
            </seg>
            <seg xml:id="i-30d5e03fb4785028-0">
              Internutbildningar där Neger Niggersson används räckte uppenbarligen
              inte.
            </seg>
            <seg xml:id="i-81ac0ace68004936-0">
              Knarkpåverkade som filmas som hälsningar till andra poliser räckte
              uppenbarligen inte heller.
            </seg>
            <seg xml:id="i-128b664eb90b658e-0">
              Hur länge till tänker ministern passivt följa utvecklingen?
            </seg>
            <seg xml:id="i-4305985bb92303cf-0">
              Det vi bevittnar visar att den moderatledda regeringen är på
              väg att fullständigt tappa greppet om svensk polis och rättsväsendet,
              precis som man redan har tappat greppet om jobbpolitiken.
            </seg>
            <seg xml:id="i-3b5e9848ddff3cc2-0">
              Även om det inte går att försvara varje enskild handling från
              dessa individer som har kommit fram under den senaste tiden är
              det ett klart och tydligt uttryck för att vi har en poliskår som
              är hårt ansatt och pressad. Vi vet att underskottet växer. Man
              får ingen kompensation för de insatser som krävs för att klara
              ordförandeskapet, och det görs neddragningar av antalet civilanställda.
            </seg>
            <seg xml:id="i-02fe3a231fb5c3ae-0">
              Jag håller med Beatrice Ask om att den stora majoriteten av alla
              poliser är oerhört professionell. Men det måste också ges förutsättningar
              att agera professionellt.
            </seg>
            <seg xml:id="i-f86db9e3846d5d00-0">
              Herr talman! För mig är det oerhört viktigt att vara tydlig.
              Man ska vara varsam med ord som rasism och främlingsfientlighet.
              Man ska vara varsam när man angriper enskilda människor men också
              poliser för att vara just rasister eller fördomsfulla.
            </seg>
            <seg xml:id="i-2d78e5138f8a4bf0-0">
              Däremot är det oerhört allvarligt att vi vid minst två tillfällen
              har haft chefer som har valt att inte vidta åtgärder när det har
              inträffat någonting när det gäller Youtubefilmningen men också
              när det gäller den här internutbildningen. Det är chefer som har
              varit passiva och inte agerat. Det är allvarligt.
            </seg>
            <seg xml:id="i-7f63565b7eb1e6cb-0">
              Min fråga blir återigen till statsrådet: Hur länge till tänker
              ministern passivt följa utvecklingen, och vad krävs för att ministern
              ska agera?
            </seg>
          </u>
          <note type="speaker" xml:id="i-7cfac0b52063b348-0">
            Anf. 4 MAHMOOD FAHMI (m):
          </note>
          <u who="unknown" xml:id="i-7934cf6e9dbb5961-1">
            <seg xml:id="i-2b97b58454d75dbf-0">
              Herr talman! Jag tackar justitieminister Beatrice Ask för svaret.
              Jag har två frågor till dig som jag gärna vill ha svar på.
            </seg>
            <seg xml:id="i-9d1582dbd6e29157-0">
              Tror justitieministern att människors reaktionsmönster är relaterat
              till det bemötande som folk får i Rosengård eller i hela Sverige
              eftersom polisens bemötande kan se väldigt olika ut beroende på
              människors skiftande problematik?
            </seg>
            <seg xml:id="i-f466f4cfe75e1a5b-0">
              Min andra fråga är: Hur gör ministern för att säkra bredden inom
              poliskåren? Med det menar jag att det behövs fler invandrargrupper
              inom poliskåren.
            </seg>
            <seg xml:id="i-a8225ef426160527-0">
              Slutligen vill jag säga att om man drar långtgående slutsatser
              av sådana dramatiska och spektakulära händelser och söker tillämpning
              på en hel grupp löper man stor risk att hamna fel. Med det menar
              jag att folk som är villiga att söka till polisutbildningen svenskar
              som söker och vill bli poliser kommer att tveka i framtiden. Denna
              händelse handlar om tre poliser.
            </seg>
          </u>
          <note type="speaker" xml:id="i-39b4f012e6381972-0">
            Anf. 5 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ae17cb2c07c57cbc-0">
            <seg xml:id="i-0dbe91f7f4950ce0-0">
              Herr talman! Även jag tackar för svaret. Däremot är det i linje
              med vad du, Beatrice Ask, har sagt så många gånger, nämligen:
              Jag följer utvecklingen.
            </seg>
            <seg xml:id="i-69585779a1d5c5d4-0">
              Vi som har följt denna fråga noga är nog väldigt förundrade över
              att du återigen i någon enstaka intervju ser bekymrad ut i tv
              och säger att detta är förfärligt och bekymmersamt men att det
              handlar om några enstaka poliser. Sedan får polisen ta alla initiativ.
              Nu måste rikspolischefen, som har gjort ett utmärkt arbete här,
              åka till Skåne och ta tag i frågan och sätta i gång med en ordentlig
              utredning om vad som händer i Skåne och i andra polisdistrikt.
              Länspolismästare och andra polischefer i Skåne agerar. Men den
              person som borde agera mest av alla är lite bekymrad. Det är,
              Beatrice Ask, att inte ta sitt ansvar.
            </seg>
            <seg xml:id="i-47985cff4be5691d-0">
              Jag brukar säga att det inte är det som du gör som jag kritiserar.
              Tvärtom är vi glada för alla socialdemokratiska förslag som du
              nu genomför. Det har vi ingen kritik mot. Men så fort det blir
              besvärligt sticker du huvudet i sanden och följer utvecklingen.
              Tror du att det är det som behövs för dessa ungdomar i Skåne,
              en justitieminister som säger att hon följer utvecklingen?
            </seg>
            <seg xml:id="i-d13d9d4549e0884d-0">
              Vi vill att du ska agera, vi vill att du ska göra någonting,
              och vi vill att du ska se till att saker och ting blir bättre,
              så att det inte blir som jag har sagt, nämligen fyra års förlorad
              tid i det viktiga reformarbetet när det gäller polisen.
            </seg>
            <seg xml:id="i-eb3ee5403e78820c-0">
              Nu har du lite tur här, eftersom det finns färdiga förslag liggande
              som vi socialdemokrater påbörjade och som nu kan genomföras. Det
              handlar till exempel om att införa det som det finns en klar majoritet
              för i riksdagen, nämligen att göra polisutbildningen akademisk.
              Det hade varit en verklighet i dag med stöd av majoriteten i riksdagen
              och med de andra borgerliga partierna om inte du hade tvekat och
              velat stoppa förslaget. Det var klart redan några månader efter
              att du tillträdde. I januari 2007 var den utredningen klar, och
              du gick inte vidare.
            </seg>
            <seg xml:id="i-fbe414c311a061c6-0">
              Du kan ta tag i frågan om en särskild myndighet som ska agera
              när poliser blir misstänkta för brott. Nu såg vi det återigen.
              Jag tog upp detta med dig för ett par år sedan. Varje gång som
              en polis blir misstänkt för brott blir det samma diskussioner
              om det har gått rätt till, varför åklagaren har lagt ned det och
              så vidare. Sedan blir det diskussioner i medierna, debatt och
              så vidare. Varför genomför man inte förslaget om en särskild myndighet
              så att vi slipper den typen av diskussioner?
            </seg>
            <seg xml:id="i-967893ae9ee8a463-0">
              Båda dessa förslag ligger på departementet och väntar. Vi ska
              inte behöva vänta tills det blir ett regeringsskifte 2010, 2014
              eller när det nu blir. Vi måste ha en minister som agerar. Den
              passivitet som du nu visar är förödande för alla ungdomar men
              också för polisen, alla de duktiga poliser som jobbar så hårt
              för värdegrunden, alla de poliser som gör ett sådant fantastiskt
              arbete. De vill ha stöd för detta. De vill se att det sker ett
              reformarbete också på Justitiedepartementet. Det kan inte vara
              för mycket begärt att den person som har det högsta ansvaret också
              agerar och inte bara säger att Bengt Svenson har varit duktig
              det tycker väl alla eller att polisen har varit duktig. Vi vill
              att du agerar. Vi vill höra dina idéer. Vi vill höra dina förslag
              och dina reformer. Men vad blir svaret? Det blir: Jag följer utvecklingen.
            </seg>
            <seg xml:id="i-719a2ee3ecb902aa-0">
              Detta är några av de saker som vi har föreslagit. Det finns andra
              saker också. Man kan till exempel se över brottet tjänstefel för
              att se om det inte ska gälla också när det inte bara är myndighetsutövning
              mot enskild utan att det också kan gälla i andra situationer varje
              gång som en polis har en uniform. Det kan du göra.
            </seg>
            <seg xml:id="i-a6580773f13590e5-0">
              Det skulle nog bli jättefin respons på det om du bara påbörjade
              något arbete. Men framför allt, Beatrice Ask: Gör någonting så
              vore vi tacksamma.
            </seg>
          </u>
          <note type="speaker" xml:id="i-941cad18bf1b7703-0">
            Anf. 6 HENRIK VON SYDOW (m):
          </note>
          <u who="henrik_von_sydow_6987a0" xml:id="i-20157e8c5ca5048b-0">
            <seg xml:id="i-e216be68d040ff3c-0">
              Herr talman! Jag tackar justitieministern för svaret och för
              mycket tidiga och tydliga kommentarer angående dessa händelser.
              Det var viktigt. Det var också, precis som miljöpartisten Mehmet
              Kaplan påpekade, viktigt att statsministern gjorde så skarpa och
              tydliga kommentarer här i kammaren under statsministerns frågestund.
              Det var viktigt för att det politiska ledarskapet skulle skicka
              tydliga signaler.
            </seg>
            <seg xml:id="i-3f1cc837be91a1b8-0">
              Sedan ska också det polisiära ledarskapet i form av Bengt Svenson
              ha en eloge. Han har i sin roll visat det polisiära ledarskap
              som tidigare i den här processen så tydligt har brustit. Men nu
              tar rikspolischefen det ansvaret på ett mycket tydligt sätt. Han
              besöker Rosengård och för en direkt dialog på chatter på Sydsvenskans
              forum och annat. Det tycker jag att han också ska ha en eloge
              för.
            </seg>
            <seg xml:id="i-c60031e3dae31afa-0">
              Jag tycker också att det är viktigt att vara tydlig med ett par
              utgångspunkter i denna diskussion, nämligen att det är få platser
              som i högre utsträckning än just Rosengård har behov av både fler
              poliser och bättre och mer effektivt arbetande poliser. Detta
              är en tendens och en utveckling som Brottsförebyggande rådet har
              varit mycket tydligt med att beskriva, nämligen hur trygghetsklyftorna
              mellan storstadsregionernas stadsdelar har ökat kraftigt under
              2000-talet. Uppgifter från Brottsförebyggande rådet visar på ett
              brutalt sätt hur bostadsinbrott och skadegörelse ökar i de mest
              utsatta områdena medan de minskar i andra stadsdelar än Rosengård.
              I detta ligger en viktig insikt, och det är att brottsligheten
              påverkar alla, men det blir störst börda för dem som har de allra
              minsta marginalerna. Därför är polisens arbete och polisens insatser
              i stadsdelar som Rosengård ohyggligt angelägna därför att de jämnar
              ut livsvillkor och ökar förutsättningarna för en lyckad integration.
            </seg>
            <seg xml:id="i-4356d40456e441bb-0">
              Jag tror att polisen måste se sig själv som en ohyggligt viktig
              del i arbetet med att minska utanförskapet.
            </seg>
            <seg xml:id="i-9c575373192aeb9d-0">
              Sociala utmaningar i utsatta stadsdelar ska mötas med bättre
              skolor och jobb till unga människor och med att tryggheten i stadsdelarna
              ökar. Just att tryggheten ökar är en nyckel för att jämna ut när
              det gäller livsvillkor och andra förutsättningar.
            </seg>
            <seg xml:id="i-e30019c3e7ddee88-0">
              Polisen måste se sitt uppdrag som ett försvar för demokrati,
              som ett försvar för lika rättigheter, och inse att det arbetet
              börjar med ett nästan ohyggligt korrekt bemötande.
            </seg>
            <seg xml:id="i-a0a5c209ce124af8-0">
              Justitieministern har ett stort engagemang i de här frågorna
              det vet jag och får gärna utveckla hur hon ser på just det sistnämnda,
              alltså på bemötandet.
            </seg>
          </u>
          <note type="speaker" xml:id="i-9ff896c2fa6331f2-0">
            Anf. 7 Justitieminister BEATRICE ASK (m):
          </note>
          <u who="unknown" xml:id="i-7934cf6e9dbb5961-2">
            <seg xml:id="i-3820e7ed22739dce-0">
              Herr talman! Det är många frågor, och det är bra eftersom detta
              är viktigt.
            </seg>
            <seg xml:id="i-ed09c97272fb1109-0">
              Jag ska börja med att säga att jag håller med Luciano Astudillo
              som lite grann var inne på det här med chefs- och ledarskap och
              på hur viktigt det är. Jag tror att det är otroligt centralt.
              Där kan man konstatera att det var en olycka att Socialdemokraterna
              lade ned chefsutbildningen inom polisen; så var det under många
              år. Det har verkligen inte gjort att vi har chefer på första nivån
              som reagerar. Den fråga som man kan ställa sig med anledning av
              det som hänt är ändå, tycker jag: Hur snabbt reagerade de närmaste
              cheferna?
            </seg>
            <seg xml:id="i-b27d9d4ae7f26f11-0">
              Det är lätt att göra som Thomas Bodström som är mer intresserad
              av att synas i medier än av att se till att ledarskapet fungerar
              genom organisationen. Jag var bekymrad över att man inte omedelbart
              reagerade i Skåne. Rikspolischefen har gjort ett bra jobb. Eftersom
              han aviserade ett mer genomtänkt arbete kände jag inget behov
              av att omedelbart hitta på något annat.
            </seg>
            <seg xml:id="i-fc4cafb94cd0bec1-0">
              Jag tycker att det är bra att den utredare som rikspolischefen
              tillsätter ska kartlägga hur arbetet med bemötande- och attitydfrågor
              sker inom Polismyndigheten i Skåne län och inom några andra myndigheter
              och att man ska lämna förslag om hur arbetet ska förbättras. Det
              handlar också om att utredaren ska föreslå en struktur för hur
              medborgare som känner sig dåligt bemötta eller utsatta från polisens
              sida ska kunna anmäla och få så att säga ett tillrättaförande
              genomarbetat. Jag tycker att detta är bra.
            </seg>
            <seg xml:id="i-f7b82a1184de9b03-0">
              Jag tycker också att det är bra att rikspolischefen vill att
              utredaren ska kartlägga vilka rutiner som finns inom myndigheter
              om misstanke uppkommer om att någon inte har de värderingar, eller
              inte arbetar med de värderingar, som är en del av polisens grundläggande
              värderingsarbete. Det är alltså ett ganska brett utredningsarbete
              som rikspolischefen sätter i gång. Jag tycker att det är bra.
            </seg>
            <seg xml:id="i-d66ecb5a5a9e5cde-0">
              I Sverige har vi ju ordningen att vi har självständiga myndigheter
              som själva ska klara så mycket som möjligt av den direkta verksamheten.
              Det är inte ministrarnas sak att varje gång direkt gå in.
            </seg>
            <seg xml:id="i-9ff9b3948253f694-0">
              Jag kan berätta för Thomas Bodström att jag, även om jag har
              den här grundinställningen, mer än en gång har varit i Rosengård.
              Så sent som i mellandagarna var jag där, och jag har pratat med
              människor både inom och utanför polisorganisationen. Jag har även
              pratat med församlingsmedlemmar och med folk på gatorna där nere
              och i bostadsområdet om hur läget är och om hur det är att leva
              där.
            </seg>
            <seg xml:id="i-cca70c068b98d252-0">
              Det som upprör mig mest är den otrygghet och den osäkerhet som
              många av medborgarna upplever. De har inte samma trygghet som
              vi anser att vi vill ha i vårt samhälle. Men de här människorna
              är precis som alla andra medborgare värda bra mycket bättre förhållanden
              i sin omedelbara närhet och hembygd. Det är ju en hembygd också
              i Skåne, i Malmö och Rosengård.
            </seg>
            <seg xml:id="i-137e68e26d5b820f-0">
              Man måste ta itu med de attityder som finns av en vi-och-de-känsla
              och annat. Där är det lokala polisarbetet oerhört centralt. Vi
              har fått börja öppna polisstationer som Thomas Bodström lade ned
              just för att det ska finnas lokalt förankrade poliser som känner
              människorna.
            </seg>
            <seg xml:id="i-9e0ce99ddb6e87e1-0">
              Till Mahmood Fahmi vill jag säga att vi jobbar med rekryteringsfrågorna,
              för det är för dåligt i det avseendet. Vi har i dag alldeles för
              få poliser med förortskompetens. Vi kan se i statistiken att här
              finns mer att göra. Det ligger också i regleringsbrevet till polismyndigheterna
              att redovisa vad man gör, hur arbetet går och vilka resultat som
              kommer i den delen.
            </seg>
            <seg xml:id="i-96ffb688beb13c02-0">
              Äntligen har vi fått ett break-even när det gäller rekrytering
              av kvinnor till polisyrket, vilket är oerhört bra. Men beträffande
              detta med invandrarbakgrund och andra erfarenheter är det fortfarande
              ganska klent, och så har det varit i väldigt många år. Men här
              gör vi faktiskt en del.
            </seg>
            <seg xml:id="i-68fea3d5a76ecfe0-0">
              Vi är också väldigt tydliga i våra regleringsbrev till myndigheterna
              när det gäller värderingsfrågorna. Ett arbete pågår inom polisen,
              hos åklagarna och inom domstolarna kring hur man ska försöka se
              till att all personal innefattas och är förankrad i den grundinställning
              som vi politiskt faktiskt är överens om ska gälla.
            </seg>
          </u>
          <note type="speaker" xml:id="i-b335d85630db2a40-0">
            Anf. 8 MEHMET KAPLAN (mp):
          </note>
          <u who="mehmet_kaplan_727649" xml:id="i-3688cfe55115e848-1">
            <seg xml:id="i-9538653af1cd6e46-0">
              Herr talman! Först vill jag rikta ett tack till statsrådet. Det
              här ämnet är, tycker jag, lite för viktigt för att fastna i ett
              polemiserande. Det handlar om människor som ute i vår verklighet
              i dag har att föra sig på ett sådant sätt att alla människors
              lika värde hela tiden är i främsta rummet.
            </seg>
            <seg xml:id="i-702a27b1747f474c-0">
              Poliser har vi pratat om. Någon sade att det i sammanhanget handlar
              om kanske bara tre, fem eller tio poliser. Om vi i Sverige är
              på väg mot ca 20 000 poliser och, lågt räknat, tycker att ungefär
              1 procent av dessa 20 000 hyser nämnda typ av uppfattning innebär
              det att det handlar om 200 poliser. Det är inte rätta sättet att
              räkna, men det handlar inte om tre, fyra, fem eller tio poliser.
            </seg>
            <seg xml:id="i-57357df0dc65ba92-0">
              Problemet är också att det här inte gäller bara Malmö och Rosengård.
              Nu råkade detta komma fram just där. I morgon kommer det kanske
              fram här i Helsingfors och nästa gång i Göteborg och också i Norrbotten.
              Ingen tror väl att den här typen av problematik finns i Norrbotten.
              Där finns ju inte särskilt många personer med den bakgrund som
              de i Rosengård har. Men faktum är att jag har blivit kontaktad
              av personer från hela landet. Poliser av utländsk härkomst och
              ungdomar som är av utländsk härkomst eller som är adopterade har
              blivit utsatta för denna grova generalisering. Brutala och helt
              oacceptabla attitydproblem är vad det handlar om.
            </seg>
            <seg xml:id="i-a267f23d934120b7-0">
              Vi kan inte säga att ledningsproblematiken går att lösa enbart
              med en ledarskapsutbildning. En sådan är oerhört viktig, men här
              handlar det om sunt förnuft. Polisen har det våldsmonopol som
              vi ju bestämt att bara staten kan utöva. Polisen har att ute i
              vårt samhälle ge uttryck för det när så behövs mycket restriktivt,
              men fortfarande är det fråga ett våldsmonopol. När enskilda poliser
              visar nämnda grad av otakt och av total förnuftsförvirring måste
              vi verkligen ta itu med problemet.
            </seg>
            <seg xml:id="i-a4868fc35953a639-0">
              En del av debattörerna, bland annat Luciano och Thomas, har tagit
              upp frågan om en akademisering av polisutbildningen. Också i stora
              delar av polisväsendet finns det i dag ett tydligt stöd för denna
              tanke.
            </seg>
            <seg xml:id="i-5ffa20231c30c0b0-0">
              En annan fråga som här tagits upp och där vi i Miljöpartiet varit
              väldigt tydliga är den om vem som granskar polisen. Är det rimligt
              att polisen granskar sig själv? Vi har sett tecken på att inte
              ens den lilla kollegiala samverkan fungerar vilken ju är till
              för att kunna hantera problemen när sådana uppstår. Det kan vara
              i utbildningsrummet och när man ger sådana exempel som de Luciano
              Astudillo tog upp och när man använder namn på personer som är
              mycket förnedrande för en stor grupp av människor men även vid
              fikabordet, i piketbussen och vid kommenderingen. Hela tiden handlar
              det om vad sunt förnuft är ett uttryck för.
            </seg>
            <seg xml:id="i-16037ba5e6bb7785-0">
              Jag känner många poliser, en del av utländsk härkomst. De är
              trygga i sitt yrke, i sin yrkesroll, och jobbar stenhårt. Det
              som hänt är ett svek mot dem.
            </seg>
          </u>
          <note type="speaker" xml:id="i-e738162023ce4c9a-0">
            Anf. 9 LUCIANO ASTUDILLO (s):
          </note>
          <u who="luciano_astudillo_040f39" xml:id="i-a489a11e3aeb0632-1">
            <seg xml:id="i-39386e6fe60f8d88-0">
              Herr talman! Jag vill börja med att meddela att jag inte kommer
              att kunna stanna här till mitt sista inlägg, vilket jag tidigare
              meddelat ministern. Jag har nämligen en annan debatt ute.
            </seg>
            <seg xml:id="i-141c46783cb4a149-0">
              Tyvärr kan jag konstatera att statsrådet inte svarat på det jag
              frågat om. Var går gränsen, och hur länge avser statsrådet att
              passivt följa utvecklingen? Det här är oroväckande. Uppenbarligen
              går inte gränsen där vi nu sett den. Vi är överens om att rikspolischefen
              har agerat på ett bra sätt, men det var inte det som efterfrågades.
            </seg>
            <seg xml:id="i-b30a732e4684bac1-0">
              Det här är oroväckande också i ett vidare perspektiv. I sitt
              jultal i december meddelade statsministern själv svenska folket
              att det var brottsbekämpningens tur.
            </seg>
            <seg xml:id="i-dec7c932e05106e5-0">
              Vi som till vardags sysslar med jobbpolitiken anar oråd när moderater
              går ut och lovar att det är någons tur. Vi har ju sett hur jobbkrisen
              har hanterats och hur utanförskapet bara växer och skenar. Där
              är jag den första att hålla med Henrik von Sydow om att vi måste
              vara hårdare i bekämpningen av brott men också vara lika tuffa
              och målmedvetna i kampen mot orsakerna till brott. Det handlar
              om arbete, skola, likabehandling, icke-diskriminering. Där har
              vi haft en borgerlig regering som i två och ett halvt år passivt
              har låtit utanförskapet öka och inte agerat. Sveriges rika välmående
              villakommuner har fått ta del av insatserna, som generöst delats
              ut av den borgerliga regeringen.
            </seg>
            <seg xml:id="i-35d531b6c20dd5ab-0">
              Nej, det är illavarslande, för nu är det som sagt polisens tur.
            </seg>
            <seg xml:id="i-38d0b17ab31da081-0">
              Jag hade hoppats på att vi hade en justitieminister som meddelade
              två saker. Det första är: Ja, jag är beredd att ge polisen rimliga
              förutsättningar att också framöver agera professionellt. Jag är
              beredd att göra något åt underskottet som vi ser växa. Jag är
              beredd att se över kompensationen som polisen eventuellt behöver
              för ordförandeskapsåret. Jag ska se över vad som händer nu med
              alla de kraftiga neddragningarna av antalet anställda. Polisen
              är hårt ansatt och pressad.
            </seg>
            <seg xml:id="i-59b6179b6dfa3c74-0">
              Det var det första.
            </seg>
            <seg xml:id="i-b5003fb5f12e36b5-0">
              Det andra är: Jag avser att vidta aktiva åtgärder och inte bara
              titta på.
            </seg>
            <seg xml:id="i-31f8ebf15f17dc38-0">
              Tyvärr fick inga sådana besked. Jag tror inte att vi kommer att
              få sådana framöver heller. Det är olyckligt. Vi lär ha all anledning
              att återkomma till den här debatten.
            </seg>
          </u>
          <note type="speaker" xml:id="i-5c60171c6facaad1-0">
            Anf. 10 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ae17cb2c07c57cbc-1">
            <seg xml:id="i-218bded7ff8bf026-0">
              Herr talman! Det är fantastiskt, Beatrice Ask, hur du helt iklär
              dig oppositionsrollen. Det är inte det vi vill höra. Vi vill höra
              hur du ska agera. Vi tar gärna diskussionen om hur Socialdemokraterna
              har gjort saker. Vi påstår inte att vi har gjort allting rätt,
              absolut inte. Vi gjorde också fel, och det kan vi diskutera. Men
              man är evinnerligt trött på att höra dig prata om Socialdemokraterna.
              Vi vill höra vad du gör nu. Det kan vara så att du bara har drygt
              ett år kvar, och då kan du inte ägna hela din tid som minister
              åt att prata om vad Socialdemokraterna borde ha gjort.
            </seg>
            <seg xml:id="i-64a518c7caaedcfe-0">
              Din totala passivitet gör dig till Sveriges tydligaste oppositionspolitiker.
              Det är inget gott betyg till en minister.
            </seg>
            <seg xml:id="i-94fecded249f9062-0">
              Ägna dig i stället åt att svara på alla de frågor som kommer
              från mig, som kommer från Luciano, många poliser och ungdomar
              om vad ni ska göra för att förbättra situationen. Vi lägger inte
              hela skulden på dig. Det är klart att du inte kan vara ansvarig
              för varje enskild polis, och det är ingen som har sagt det heller.
              Men vi anklagar dig för din totala passivitet, att inte vidta
              en endaste åtgärd, att gömma dig bakom rikspolischefen och andra
              poliser och säga att det här inte är en fråga för en minister.
              Det är klart att det är en fråga för en minister. Det är du som
              kan ta initiativ till att göra förändringar i utbildningen, i
              fråga om en särskild myndighet för poliser som misstänks för brott,
              i polisförordningen så att värdegrundsfrågorna finns med. Det
              är du som är den person som kan ta de initiativ som behövs i stället
              för att gömma dig bakom rikspolischefen.
            </seg>
            <seg xml:id="i-d2ba61fb3b23e010-0">
              Det skulle betyda så enormt mycket om vi hade en justitieminister
              som gick ut och sade: Nu går vi vidare, nu tar vi initiativ. Nu
              gör vi de och de sakerna, och vi kan göra det tillsammans med
              oppositionen, med alla partier. Men framför allt gör någonting!
              Din passivitet börjar bli alltmer besvärande för oss alla.
            </seg>
          </u>
          <note type="speaker" xml:id="i-c2990a41cadf9381-0">
            Anf. 11 HENRIK VON SYDOW (m):
          </note>
          <u who="henrik_von_sydow_6987a0" xml:id="i-20157e8c5ca5048b-1">
            <seg xml:id="i-e4d438ff4b8cd8c1-0">
              Herr talman! Det var synd att Luciano Astudillo inte hade tid
              att stanna kvar i kammaren för att diskutera rötterna till brottsligheten,
              de sociala problem som är så tydliga i Malmös förorter och i Göteborgs
              förorter. Jag tror att det är ohyggligt viktigt att långsiktigt
              satsa på kunskaper i skola som ett sätt att hålla unga människor
              borta från brottslighet. Det är otroligt viktigt att unga människor
              kan få jobb. Det är sociala problem som den här regeringen har
              ärvt. De är mycket tydliga i socialdemokratiskt styrda Malmö och
              i socialdemokratiskt styrda Göteborg. Där ser vi hur brottsligheten
              blomstrar på ett omfattande sätt.
            </seg>
            <seg xml:id="i-6015cf8a94b6a2d1-0">
              De uttalanden som vi här har diskuterat är klara bakslag, minst
              sagt, och dränerar tilltron till polisen. Men det finns också
              det som ger framtidstro och som lyfter en, och det är det faktum
              att det nu faktiskt blir fler poliser och att många av de poliserna
              är unga, höggradigt motiverade poliser med ett särskilt engagemang
              för utsatta stadsdelar.
            </seg>
            <seg xml:id="i-a5ad4c46a23a5c90-0">
              Dagens Nyheter redovisade ett reportage så sent som den 23 november
              om Mostafa Alshawi, född i Irak, uppvuxen i Rosengård och nu närpolis
              på Järvafältet. Han sökte sig till polisen, för han ser polisen
              som ett försvar för vår demokrati. Han bär med sig en tydlig insikt
              från uppväxttiden i Rosengård i sitt jobb nu som närpolis, och
              det är att i alla lägen mota en vi-och-de-känsla i grinden. Han
              vill bygga bort en osund kategorisering och få alla att känna
              sig som starka individer. Det är den sortens engagemang och bakgrund
              och erfarenheter som svensk polis behöver just nu. Det står i
              bjärt kontrast till de här Skånepolisernas agerande.
            </seg>
          </u>
          <note type="speaker" xml:id="i-f4a6b38b155f93cd-0">
            Anf. 12 Justitieminister BEATRICE ASK (m):
          </note>
          <u who="unknown" xml:id="i-7934cf6e9dbb5961-3">
            <seg xml:id="i-1820520200574639-0">
              Herr talman! Först vill jag säga till Mehmet Kaplan att jag är
              helt överens om att poliser är människor med väldigt speciella
              befogenheter. De ska också möta människor i väldigt speciella
              situationer. Vi har rätt att ställa tydliga och höga krav.
            </seg>
            <seg xml:id="i-0fa492447e46f135-0">
              Där kan man fundera över hur man åstadkommer det, men den von
              oben-attityd och den elakhet som hela tiden präglar Thomas Bodström
              gör mig rätt irriterad, och det är väl också meningen. Jag gömmer
              mig inte bakom rikspolischefen, och jag gömmer mig inte bakom
              någon annan chef heller. Men jag har den uppfattningen att om
              man ska få alla poliser, 20 000 så småningom, i hela Sverige att
              agera med sunda värderingar och professionellt kan de inte stå
              och hänga upp allting på att varje gång någonting händer är det
              just en minister som agerar. Det måste sitta i hjärtat och själen
              på dem.
            </seg>
            <seg xml:id="i-4ccc5b79639fcb14-0">
              Därför inleddes 2007 och slutfördes 2009 ett arbete om värdegrunden.
              Där har i princip 20 000 medarbetare vi har faktiskt fler civilanställda
              i dag än vad vi hade under Bodströms tid, oavsett vad Luciano
              säger deltagit i ett arbete kring värdegrund och den här typen
              av frågeställningar i dialogform. Jag medger att det inte är så
              macho att samtala om hur man bemöter andra människor, men långsiktigt
              står polisens förtroende och faller med att var och en där ute
              i vardagen, vare sig det är i Rosengård, i Helsingforss innerstad
              eller i Jokkmokk, agerar professionellt och utifrån en riktigt
              sund och bra syn på andra människor.
            </seg>
            <seg xml:id="i-772cf919c1579833-0">
              Då måste man arbeta långsiktigt, och det är mitt mål. Därför
              har jag inga problem med att delegera eller att se till att saker
              sköts i rätt ordning. Jag tycker att den rikspolischef som regeringen
              har utsett gör ett utomordentligt arbete och tar det här på allvar.
              Utöver att han också har patrullerat i Rosengård, har satt sig
              ned med chefer och gått igenom det hela och dessutom är på väg
              att tillsätta en fristående utredning har han alldeles särskilt
              kallat in alla länspolismästarna för att diskutera igenom hur
              man arbetar.
            </seg>
            <seg xml:id="i-933b6e4f5fdee493-0">
              Det är inte enstaka händelser, jag vill gärna säga det, som ger
              uttryck för en skev syn, utan listan är tyvärr lång även om det
              procentuellt är ganska få poliser som beter sig fel. Men det är
              viktigt att man agerar och att man gör det på rätt grund, att
              det finns regler och att det fungerar ordentligt hela vägen. Jag
              tycker att det är utomordentligt. Det är inte för att jag är mesig
              när sådant här händer. Självklart engagerar jag mig, men man måste
              se till att rätt person agerar i rätt sak och att vi faktiskt
              får det moderna synsättet att sjunka in i verksamheten.
            </seg>
            <seg xml:id="i-913fdf9356ae596c-0">
              Ta exempelvis detta att möta många ungdomar ungdomsproblematik
              var ju uppe här. Tidigare var det sköldar och det ena med det
              andra som skulle ut så fort det var en demonstration eller stök.
              Nu arbetar polisen mer och mer med en dialogmodell, där man söker
              samarbete, sänker aggressiviteten och jobbar på ett helt annat
              sätt polisiärt. Det har visat sig väldigt framgångsrikt. Även
              här är det naturligtvis trögt, för det finns enskilda poliser
              som säger att det inte fungerar om man inte får göra si eller
              så. Men man jobbar för att arbeta tillsammans med de medborgare
              man tjänar i stället för mot dem. Jag tycker att det är riktigt,
              och jag tänker inte be om ursäkt för att det inte alltid står
              på löpsedlarna.
            </seg>
            <seg xml:id="i-266590e5b40058eb-0">
              Sedan tror jag att när vi i slutet av mandatperioden kan räkna
              propositioner, svar på interpellationer och annat kanske jag och
              Thomas Bodström kan göra listningen av vem som arbetar mest. Men
              för mig är det viktigt att göra saker ordentligt. Jag tror också
              att det ger betydligt bättre resultat. Det ger i alla fall fler
              poliser och fler civilanställda.
            </seg>
          </u>
          <note type="speaker" xml:id="i-8dfcb427f237b0b8-0">
            Anf. 13 MEHMET KAPLAN (mp):
          </note>
          <u who="mehmet_kaplan_727649" xml:id="i-3688cfe55115e848-2">
            <seg xml:id="i-6b5070349aa3bf19-0">
              Herr talman! Det pratas om att det utbildas fler poliser med
              bland annat utländsk härkomst. Det utbildas generellt sett fler
              poliser, påstår företrädarna för regeringen. Vi får se vad som
              händer med det, om de har pengar att faktiskt kunna hantera sin
              totala budget så småningom. Vi har ju lite oroväckande hört, vilket
              oroar även oss från Miljöpartiet, att rikspolischef Bengt Svenson
              lyfter upp frågan om att närmare 1 miljard kronor saknas, pengar
              som är till för att kunna hantera polisväsendet på ett bra sätt.
              Det ska vi titta närmare på. Det hoppas jag att också statsrådet
              kommer att kunna göra.
            </seg>
            <seg xml:id="i-1a9f20e117be9738-0">
              Brottsförebyggande rådet kom med en rapport förra året under
              våren. Det var en beställning från den förra regeringen, som Miljöpartiet
              men också Vänsterpartiet stöttade, till Brottsförebyggande rådet
              om att de skulle titta närmare på hur det stod till med diskrimineringen
              inom rättsväsendet. Tyvärr var själva förfrågan inte utformad
              på ett sådant sätt att vi har sett en kvantitativ studie utan
              snarare en kvalitativ studie. Där konstateras bara att det faktiskt
              förekommer diskriminering inom rättsväsendet. Nu finns det en
              jättestor risk, Beatrice Ask, att denna utredning kommer att bli
              en hyllvärmare och inte användas till någonting annat än till
              att stötta upp andra utredningar.
            </seg>
            <seg xml:id="i-6e8990f08efbf248-0">
              Vi tror att med hjälp av denna utredning går det att göra saker.
              Det går att på ett mycket konkret sätt komma åt en stor del av
              problematiken inom exakt det område som statsrådet faktiskt har
              ansvar för. Statsrådet har ju möjligheten i dag att utan att hänge
              sig åt ministerstyre lyfta upp viktiga frågor.
            </seg>
            <seg xml:id="i-ca9af9d652f21f9d-0">
              Jag skulle vilja att Brottsförebyggande rådets rapport om diskriminering
              inom rättsväsendet blir en bok som statsrådet kommer att ha på
              sitt nattduksbord framöver.
            </seg>
          </u>
          <note type="speaker" xml:id="i-4b1bfd93ef568b80-0">
            Anf. 14 Justitieminister BEATRICE ASK (m):
          </note>
          <u who="unknown" xml:id="i-7934cf6e9dbb5961-4">
            <seg xml:id="i-434849a287a4de9f-0">
              Herr talman! Det är bra att Mehmet Kaplan tar upp Brås rapport
              om diskriminering i rättsprocesser. Rapporten kom under våren
              2008, om jag kommer ihåg det rätt. I rapporten drar man slutsatsen
              att tidigare forskning, rättsliga aktörers erfarenheter och mångas
              upplevelser samstämmigt ger en bild av att det finns faktorer
              som missgynnar personer med utländsk bakgrund i rättsprocesser,
              och det är väldigt allvarligt.
            </seg>
            <seg xml:id="i-dcc3a61447d7d76a-0">
              I rapporten ger Brå också ett antal förslag till åtgärder. Man
              pekar på vikten av att rekrytera fler med annan härkomst till
              olika institutioner, man förutsätter att statusen för rättstolkar
              ökas, man vill ha utbildning för rättsväsendets aktörer och en
              rad liknande saker. Och det vidtas faktiskt en del åtgärder nu
              som är viktiga att ta med sig.
            </seg>
            <seg xml:id="i-66b8914f5c1322e7-0">
              Domstolsverket arbetade förra året fram en policy och riktlinjer
              som ska användas som stöd för att utveckla mångfalden inom domstolsväsendet.
              Jag tror att det är väldigt bra att man har gjort det. Man har
              fortlöpande en fortbildning i frågor kring mångfald, diskriminering
              och bemötande. Över tusen anställda vi kanske vill att det ska
              vara fler gick förra året en mångfaldsutbildning inom domstolsväsendet,
              vilket i vart fall är ett steg framåt, tycker jag. Inom Åklagarmyndigheten
              har man också arbetat fram och gått med i ett nätverk för likabehandlingsfrågor.
              Där har man mångfalds- och likabehandlingsansvariga vid sju myndigheter
              och bolag.
            </seg>
            <seg xml:id="i-9711e351a3e6b2bd-0">
              Det genomförs nu utifrån den här rapporten en hel del åtgärder.
              På grund av tidsbestämmelserna här i riksdagen hinner jag inte
              redovisa dem alla.
            </seg>
            <seg xml:id="i-fcdfef46bc4528e6-0">
              Jag tycker att det här är oerhört väsentligt. Jag tror att det
              är steg framåt. Men vi har också i våra regleringsbrev och annat
              en noggrann uppföljning av detta. Det är det som menas med att
              jag följer resultaten noggrant.
            </seg>
            <seg xml:id="i-d6bcc4403ee3c0ce-0">
              Utbildning, rekrytering och annat är centralt, precis som framgick
              av Brårapporten. Vi kommer att arbeta vidare i den riktningen.
            </seg>
          </u>
          <note xml:id="i-7453196ff9cf2055-0">
            Överläggningen var härmed avslutad.
          </note>
          <note xml:id="i-4d2d5049edd675ee-0">
            6 § Svar på interpellation 2008/09:287 om regeringens syfte med
            arbetsmarknadspolitiken
          </note>
          <note type="speaker" xml:id="i-8797f9317098ab66-0">
            Anf. 15 Statsrådet LARS LEIJONBORG (fp):
          </note>
          <u who="unknown" xml:id="i-7934cf6e9dbb5961-5">
            <seg xml:id="i-b43a9de67cb1450c-0">
              Herr talman! Patrik Björck har frågat näringsminister Maud Olofsson
              om hon avser att gå arbetsgivarna, de anställdas fackliga organisationer
              och de av regeringen utsedda samordningsmännen till mötes och
              ta initiativ till att finansiera ett system där anställda kan
              vara kvar i företagen och utbildas för att företagen ska gå starka
              ur denna svåra kris. Arbetet inom regeringen är så fördelat att
              det är jag som ska svara på frågan.
            </seg>
            <seg xml:id="i-b8a9545fdd83958b-0">
              Redan i budgetpropositionen för 2009 föreslog regeringen flera
              offensiva reformer för att möta utvecklingen i form av en förstärkt
              politik för arbete och företagande, viktiga framtidsinvesteringar
              i forskning och infrastruktur samt fortsatta välfärdssatsningar.
              När det gäller utbildning föreslog regeringen en utökad dimensionering,
              dels inom den nya yrkeshögskolan, dels inom gymnasial vuxenutbildning
              med yrkesinriktning, så kallad yrkesvux. Dessa satsningar uppgår
              sammantaget till 500 respektive 4 200 platser under 2009.
            </seg>
            <seg xml:id="i-1214e83a94e3158e-0">
              Finanskrisen och konjunkturnedgången har medfört att varsel om
              uppsägningar och nedläggning av verksamheter drabbar många kommuner
              och län i Sverige. Efter att under hösten noga ha följt utvecklingen
              samt arbetat med att dämpa effekterna av krisen och förbättra
              förutsättningarna inför en gradvis återhämtning har presenterats
              ett åtgärdsprogram den 5 december 2008 om sammanlagt 8,3 miljarder
              kronor för arbete och omställning. Detta program presenterades
              i propositionen Åtgärder för jobb och omställning som regeringen
              överlämnade till riksdagen i januari (prop. 2008/09:97). I den
              finns också förslag om en omfördelning av ca 1 240 utbildningsplatser
              till sådana högskolor som planerat åtaganden kopplade till krisen.
            </seg>
            <seg xml:id="i-14f640809d68468a-0">
              Sammantaget innebär den uppkomna ekonomiska krisen ökade krav
              på utbildningssektorn. Utbildningsinsatser är viktiga för att
              underlätta omställning och för att skapa förutsättningar för att
              öka effektivitet och produktivitet. För att använda resurser så
              effektivt som möjligt är regeringen, om så behövs, beredd att
              överväga ytterligare åtgärder för att kunna möta efterfrågan på
              utbildning.
            </seg>
            <seg xml:id="i-c50e0a9dc38e2ee4-0">
              Enskilda företag, liksom några av de regionala samordnare som
              tillsatts av regeringen, har framfört att det finns ett behov
              av insatser som inte enbart riktas mot grupper som står utanför
              arbetsmarknaden utan också mot personal som hotas av varsel. Regeringen
              är inte beredd att generellt ta över arbetsgivarnas ansvar för
              personalens kompetensutveckling. Men regeringen följer utvecklingen
              på arbetsmarknaden noga och är öppen för att, om situationen så
              kräver, utveckla de instrument som står till buds så länge förändringarna
              är förenliga med de internationella regelverk som gäller för Sverige.
              Det finns även möjlighet att söka medel ur det svenska socialfondsprogrammet
              som bland annat finansierar projekt för kompetensutveckling av
              sysselsatta. Socialfondsprogrammet kan därigenom bidra till att
              på företagsnivå lindra effekterna av konjunkturnedgången samtidigt
              som det stärker den enskilde arbetstagarens möjligheter i en eventuell
              omställningssituation.
            </seg>
            <seg xml:id="i-35f69abf54522d57-0">
              Den totala budgeten för dessa insatser är 3,6 miljarder kronor
              för perioden 20072013.
            </seg>
          </u>
          <note type="speaker" xml:id="i-8f2036a7a73f7cf0-0">
            Anf. 16 PATRIK BJÖRCK (s):
          </note>
          <u who="patrik_bjorck_d8ad48" xml:id="i-9174fccc6bf67cda-0">
            <seg xml:id="i-08c558e0469f516b-0">
              Herr talman! Jag tackar statsrådet för svaret på interpellationen.
              Den ställdes som sagt var till näringsminister Maud Olofsson,
              men jag fick svar från statsrådet Lars Leijonborg och det går
              lika bra, tror jag.
            </seg>
            <seg xml:id="i-1a799885fe884ec8-0">
              Statsrådet har svarat på frågan om man från regeringens sida
              skulle kunna gå arbetsgivarna, de anställdas fackliga organisationer
              och dem av regeringen utsedda samordningsmännen till mötes och
              ta ett initiativ till att finansiera ett system där anställda
              kan vara kvar i företagen och utbildas så att företagen ska gå
              starka ur denna svåra kris. Jag ska försöka kommentera det så
              gott det går på den tid som står till buds.
            </seg>
            <seg xml:id="i-efa043464b1676ef-0">
              Vi hade i dag i arbetsmarknadsutskottet en föredragning med företrädare
              för IF Metall och Sveriges verkstadsförening, alltså arbetsgivarparten.
              Föredragningen var mycket bra. Den fackliga parten och arbetsgivarparten
              var eniga och tydliga i sitt budskap till arbetsmarknadsutskottet.
              Man var överens om att det behövs utbildning i stället för passiv
              arbetslöshet. Det behövs för att klara konkurrenskraften. Det
              sades, med en tydlig riktning mot regeringen, att man inte bara
              kan stödja bankerna och det finansiella systemet. Industrin måste
              också stödjas.
            </seg>
            <seg xml:id="i-9defed81afa08d5c-0">
              Förslaget som lades fram från arbetsgivarhåll, från fackligt
              håll och från samordningsmännen var precis det som jag tog upp
              i min interpellation. Under pågående anställning ska man kunna
              ha utbildning med en ersättning på a-kassenivå. Kostnaden ska
              kunna delas mellan företag och stat.
            </seg>
            <seg xml:id="i-181e7fd7a28fdb46-0">
              Man sade att situationen är extrem. Arbetsgivarsidan beskrev
              den så sent som på förmiddagen i dag i arbetsmarknadsutskottet
              som en naturkatastrof och sade att man inte bara kan låta situationen
              verka ut; man måste göra något. Både den fackliga sidan och arbetsgivarsidan
              vädjade om handling eftersom man inte känner att det finns någon
              handling.
            </seg>
            <seg xml:id="i-f2865db498563afd-0">
              Man konstaterade att det finns andra regeringar i andra länder
              som handlar och gör något. Man beskrev risken som finns när man
              rustar ned i Sverige, nämligen att man permanent flyttar produktion
              till de länder som tar bättre hand om sin industri.
            </seg>
            <seg xml:id="i-b04bcaab52bcd0c0-0">
              Detta är alltså den verklighet som industrins egna företrädare
              beskrev när de träffade arbetsmarknadsutskottet i dag.
            </seg>
            <seg xml:id="i-a7bef16e442cb0d7-0">
              De förslag till åtgärder som statsrådet lämnar här i kammaren
              härrör från budgetpropositionen för 2009. Dessa kan härledas tillbaka
              till sommaren 2008. Det finns ett litet förslag från december
              2008 som man kan ifrågasätta hur mycket substans det över huvud
              taget är i.
            </seg>
            <seg xml:id="i-067a866b0847e221-0">
              Men här och nu, i mitten av februari 2009, säger arbetsmarknadens
              parter, såväl arbetsgivare och fackliga företrädare, att den situation
              som svensk industri befinner sig i är att likna vid en naturkatastrof.
              De vädjar till riksdagens arbetsmarknadsutskott och säger: Man
              kan inte bara stå bredvid och låta detta verka ut; man måste göra
              något.
            </seg>
            <seg xml:id="i-8b62277f9376a2bc-0">
              Jag vill vädja till statsrådet som representant för regeringen:
              Ta arbetsmarknadens parter på allvar och gör något!
            </seg>
          </u>
          <note type="speaker" xml:id="i-e9634a58eeefc0a6-0">
            Anf. 17 FINN BENGTSSON (m):
          </note>
          <u who="unknown" xml:id="i-7934cf6e9dbb5961-6">
            <seg xml:id="i-0a81c18833d625a5-0">
              Herr talman! Jag tackar statsrådet för ett långt och utförligt
              svar om regeringens många insatser i en svår situation. Det förefaller
              som att just när denna debatt drog i gång fick åtminstone ett
              hotat företag, Saab, en liten respit i så motto att arbetsgivarna
              på andra sidan Atlanten, det vill säga General Motors, tog sitt
              ansvar tillsammans med de amerikanska politikerna för att se till
              att det förhoppningsvis blir ett nödlån i syfte att hjälpa i en
              svår situation.
            </seg>
            <seg xml:id="i-69ed02aebf9a8874-0">
              Jag gick upp i debatten för att jag, precis som interpellanten,
              tycker att det är viktigt att man tar vara på de signaler som
              kommer från arbetsmarknadens parter. Det gäller inte minst frågan
              som alliansregeringen har lyft upp om utbildningsinsatser på ett
              område som berör de anställda men förstås också bilindustrin och
              bilindustrins utveckling.
            </seg>
            <seg xml:id="i-adf8facf3b517fc8-0">
              Det är viktigt att man har en komplett politik. När interpellanten
              gör sig till talesman för ett parti som säger sig värna just bilindustrin
              och därmed bilindustrins arbetare funderar jag lite grann på hur
              tongångarna har varit i Europaparlamentet. Här har de svenska
              parlamentarikerna drivit lite olika linjer. Socialdemokraternas
              Åsa Westlund har tillsammans med samarbetspartierna Vänsterpartiet
              och Miljöpartiet krävt nya regler för utsläpp från bilar. Dessa
              skulle implementeras inom loppet av ett par år, till 2012. Det
              är knappt tre år till dess. Enligt dem som bedriver utveckling
              av bilar är detta en närmast orimlig tid även om man alltid kan
              påtala att arbetet borde ha startats tidigare.
            </seg>
            <seg xml:id="i-c33a9ae973be3564-0">
              Min fråga till interpellanten är: På vilket sätt blir Socialdemokraterna
              trovärdiga när man säger sig värna om de anställda i en svårt
              utsatt bransch, som interpellanten framförde här, samtidigt som
              partikamrater och stödpartier i Europaparlamentet gör det helt
              orimligt för bilindustrin att motprestera de miljökrav man ställer?
            </seg>
            <seg xml:id="i-4633df46535fc637-0">
              Det är viktigt, herr talman, att man ställer miljökrav på utveckling
              av nya bilmodeller. Men det är också viktigt att man har realistiska
              möjligheter till sådana omställningssituationer. Här har Europaparlamentariker
              från mitt parti, från Kristdemokraterna och från en hel del av
              dem som representerar alliansen lyft fram att en omställningstid
              fram till 2015 skulle vara rimligare och i harmoni med vad forskarna
              inom bilindustrin säger.
            </seg>
            <seg xml:id="i-cc0fddd5ee906052-0">
              Ska man sammanfatta detta, herr talman, har både regeringens
              insatser på hemmaplan och vår trovärdighet i Europaparlamentet
              vad gäller det viktiga miljöarbetet i bilindustrin en sammanhållen
              ansats som gör det helt rimligt att stödja såväl de anställda
              i en utsatt bransch här hemma som att ge denna bransch rimliga
              möjligheter till omställning.
            </seg>
            <seg xml:id="i-143f17da6043f1ed-0">
              Däremot låter det från Socialdemokraternas sida som att det inte
              görs tillräckligt mycket här för en utsatt industri samtidigt
              som de egna politikerna på Europaarenan ser till att sätta käppar
              i hjulet för att denna industri över huvud taget ska överleva
              i en svår omställningsfas.
            </seg>
            <seg xml:id="i-05a12e8bff97eb05-0">
              Det skulle vara intressant att få ett förtydligande av interpellanten
              hur helheten i politiken ser ut när man nu så starkt kritiserar
              regeringen för att vara passiv. Där gör jag en helt annan bedömning
              än interpellanten.
            </seg>
          </u>
          <note type="speaker" xml:id="i-8d15d6fa56d181b5-0">
            Anf. 18 Statsrådet LARS LEIJONBORG (fp):
          </note>
          <u who="unknown" xml:id="i-7934cf6e9dbb5961-7">
            <seg xml:id="i-4e18bad7f39094e7-0">
              Herr talman! Det står i interpellationssvaret att arbetet i regeringen
              är så fördelat att det är jag som ska svara på frågan. Sanningen
              är naturligtvis att detta ligger mitt emellan inte bara mitt departement
              och Näringsdepartementet utan i hög grad också Arbetsmarknadsdepartementet.
              Den fråga som Patrik Björck nämnde i ett sammanhang, om att ge
              industrin så goda villkor att den attraherar verksamheter från
              andra länder, är givetvis en näringspolitisk fråga.
            </seg>
            <seg xml:id="i-bea44060645bd973-0">
              När personer behöver stöd på grund av arbetsmarknadsomställningar
              kallas det enligt den traditionella svenska modellen arbetsmarknadspolitik
              och ligger under Arbetsmarknadsdepartementet.
            </seg>
            <seg xml:id="i-11c8980595d74a70-0">
              Jag ska på denna punkt understryka att svaret givetvis är från
              regeringen kollektivt. Vi står för detta gemensamt. Vi tolkade
              dock frågan så att samverkan mellan företag i problem och det
              traditionella utbildningssystemet var av särskilt intresse för
              interpellanten. Det är en mycket intressant fråga. Jag är den
              förste att säga att både individ och samhälle gör klokt i att
              utnyttja nedgångsperioder till att satsa på utbildning. Märker
              man att det dröjer tills man som individ får ett nytt arbete är
              ofta det bästa man kan göra att plugga vidare. Då är som sagt
              den traditionella svenska modellen att man via Arbetsförmedlingen
              får hjälp med att få en arbetsmarknadsutbildning.
            </seg>
            <seg xml:id="i-63c378e16556790d-0">
              Den stora frågan som uppkommer när man läser Patrik Björcks interpellation
              är: Hur ska man dra gränsen mellan det Patrik Björck efterlyser
              och all den företagsutbildning som arbetsgivarna svarar för?
            </seg>
            <seg xml:id="i-26862fc95afa2f7b-0">
              Patrik Björck beskriver hur fack och arbetsgivare med stor emfas
              uttrycker sin enighet. Ja, det är ett välkänt fenomen att man
              kan bli oerhört enig och oerhört förbrödrad om att någon annan
              ska betala och ta det ansvar som man egentligen har själv. När
              det drar ihop sig till första maj brukar ju Socialdemokraterna
              vara de främsta att ställa krav på arbetsgivarna, men nu har det
              på något sätt blivit lite omvända roller här, där det faller på
              alliansregeringen att betona att i det marknadsekonomiska system
              vi har förväntar vi oss att arbetsgivarna, ofta arbetsgivare som
              har gjort goda vinster under många år, tar sitt ansvar.
            </seg>
            <seg xml:id="i-a4d23da4be99c9a5-0">
              Då är det faktiskt så att så länge man är anställd hos en arbetsgivare
              har den arbetsgivaren ett ansvar för att också sörja för ens kompetensutveckling.
              Om alla arbetsgivare som föredrar att någon annan betalar personalutbildning
              skulle kunna få skicka räkningen till staten talar vi här om en
              nota på många miljarder kronor.
            </seg>
            <seg xml:id="i-22f51dd7e24b2baa-0">
              Det är väl den frågan jag vill bolla till Patrik Björck: Om man
              ger sig in på denna väg, att staten ska lyfta av arbetsgivarnas
              ansvar för personer som är anställda, hur ska man då dra gränsen?
            </seg>
          </u>
          <note type="speaker" xml:id="i-1aba128c51993b96-0">
            Anf. 19 PATRIK BJÖRCK (s):
          </note>
          <u who="patrik_bjorck_d8ad48" xml:id="i-9174fccc6bf67cda-1">
            <seg xml:id="i-f6933e1c857b83ea-0">
              Herr talman! Tack återigen för den här debatten, statsrådet!
            </seg>
            <seg xml:id="i-14b310da83f91411-0">
              Det här faller mitt emellan departementen, säger statsrådet,
              och det är naturligtvis sant. Det gäller ju inte bara den här
              frågan utan även många andra frågor. Jag ställde den till näringsministern
              och fick svar från statsrådet Lars Leijonborg och är lika nöjd
              med det. Jag inser naturligtvis att regeringen står bakom svaret.
              Det var alltså absolut ingen kritik på den hanteringen från min
              sida.
            </seg>
            <seg xml:id="i-0281872d44686dd8-0">
              Orsaken till att jag framför allt riktade mig till näringsministern
              var att det är näringsministerns statssekreterare Jöran Hägglund
              som framför allt har hanterat den fråga som interpellationen så
              att säga utmynnade i. Men nog om det.
            </seg>
            <seg xml:id="i-7ee90b0ffc12a747-0">
              Statsrådet säger att fack och företag är eniga och att det på
              något sätt skulle vara givet, eftersom någon annan betalar. Nu
              är det så här att det tämligen ofta händer att arbetsmarknadens
              parter i Sverige är eniga. Det är en del av styrkan med den svenska
              modellen och det svenska systemet. Man ser och uppskattar möjligheterna
              att arbeta tillsammans mot gemensamma mål. Sedan kan man ha olika
              uppfattningar när man ska fördela produktionens resultat, men
              när det gäller att så att säga baka kakan är man väldigt ofta
              eniga av naturliga skäl.
            </seg>
            <seg xml:id="i-f69cc5f40c5db31f-0">
              Nu är det så att det inte bara är fackföreningen och arbetsgivarna
              som är eniga om att det behövs någonting i stil med den modell
              som jag precis har beskrivit, utan det är faktiskt så att även
              de samordningsmän som regeringen har tillsatt är det. Det är väl
              i någon mån ett understatement att säga, som det står i svaret,
              någon samordningsman. Läser man i regeringens egna rapporteringar
              ser man att det här är en av samordnarnas viktigaste slutsatser.
              Det är den fråga som samtliga samordnare lyfter fram, står det
              i ett regeringsdokument som jag har här, från den 21 januari.
              Där står det att samtliga samordnare lyfter fram behovet att skapa
              utbildningsplatser i företag för att behålla de anställda och
              kompetensen i företagen, överbrygga lågkonjunkturen och rusta
              företagen för nästa högkonjunktur.
            </seg>
            <seg xml:id="i-085e18174e06b0a2-0">
              Då är det faktiskt arbetsgivarna, fackföreningarna och samtliga
              av regeringen utsedda samordnare som tycker att det här är ett
              bra förslag.
            </seg>
            <seg xml:id="i-b49002ccc9e98717-0">
              Dessutom vill jag poängtera att också de borgerliga ledamöterna
              i arbetsmarknadsutskottet står bakom detta, bland annat anförda
              av en partikamrat till statsrådet Lars Leijonborg som heter Eva
              Flyborg, som är en kollega till mig i arbetsmarknadsutskottet.
              Man uttalade sig i en tidningsartikel i Göteborgs-Posten där man
              mycket entusiastiskt förespråkade det här systemet.
            </seg>
            <seg xml:id="i-453360a9b6f13565-0">
              Då blir det lite grann en annan fråga. Nu försöker statsrådet
              säga att det inte är så konstigt och att det är särintressen som
              på något sätt har hittat en vinnvinn-situation och i en ohelig
              allians har gått samman och kräver det här. Men så är det inte.
            </seg>
            <seg xml:id="i-ba2d7a6d6ab43136-0">
              Jag vill återigen starkt understryka att det är arbetsmarknadens
              parter, självklart den socialdemokratiska oppositionen och flera
              av de borgerliga arbetsmarknadsutskottsledamöterna som uttalat
              sig för det här. Det är samtliga av de av regeringen utsedda samordnarna
              som har uttalat sig för det här förslaget. Då kan man inte så
              lättvindigt bara skjuta det åt sidan.
            </seg>
            <seg xml:id="i-a116718e9420e70b-0">
              Jag vill återigen poängtera för statsrådet det stora allvar som
              man framförde gemensamt från IF Metalls förbundsordförande och
              företrädaren för arbetsgivarparten, Teknikarbetsgivarna. Man gjorde
              mycket tydligt ett gemensamt uttalande så sent som för några timmar
              sedan inför arbetsmarknadsutskottet och vädjade om att man här
              skulle kunna komma överens om lösningar som stöder svensk industri
              för att vi skulle klara av att rädda vår industri och jobben för
              framtiden så att det här inte går oss ur händerna.
            </seg>
          </u>
          <note type="speaker" xml:id="i-f769e5377fc7cde7-0">
            Anf. 20 FINN BENGTSSON (m):
          </note>
          <u who="unknown" xml:id="i-7934cf6e9dbb5961-8">
            <seg xml:id="i-5539e40d5aca869c-0">
              Herr talman! Patrik Björck vädjar om stöd till svensk industri.
              Jag ställde en fråga till Patrik Björck: Hur trovärdig är oppositionens
              samlade politik på det här området just nu? Man vädjar till att
              vi ska ta över arbetsgivarnas ansvar. Precis som statsrådet har
              kommenterat: Detta är väl inte det primära problemet för en regering.
            </seg>
            <seg xml:id="i-53a11e6a44605d44-0">
              Sedan tas utbildningspolitik upp. Det är mycket korrekt, eftersom
              det är en viktig ingrediens i alliansregeringens framsynta politik
              för att stödja folk i en omställningsfas. Men jag tog i mitt inlägg
              upp det här med företagspolitiken i sig och den dissonans som
              jag ser när Europaparlamentariker från Patrik Björcks parti, tvärtemot
              vad bilindustrin själv säger, kräver en omställningsperiod på
              knappt tre år, vilket i realiteten är en omöjlighet. Man kan väl
              inte slå undan fötterna och benen på industrin, som ändå långsiktigt
              ska försörja dem som arbetar inom bilindustrin genom att ge dem
              orimliga villkor, nämligen att å ena sidan ropa på statligt stöd
              åt alla och samtidigt å andra sidan inte ge några rimliga förutsättningar
              för industrin att överleva. Det är knappast en sammanhållen politik.
            </seg>
            <seg xml:id="i-ac19ba10d1f9903f-0">
              Herr talman! Jag skulle återigen gärna vilja höra en kommentar
              från Patrik Björck, som utgår från arbetsmarknadspolitiken och
              har idéer och poänger där samtidigt som vi har fått ett väldigt
              klokt och omdömesgillt svar från hela regeringen med fokus just
              på utbildningsfrågorna som också ställdes som en fråga i interpellantens
              frågeställning, till företagspolitiken. Med vilken rimlighet har
              man Europaparlamentariker som ger orimliga villkor för industrin
              att skaffa en omställning som den rimligen måste göra men som
              samtidigt inte enligt bedömare är möjlig att göra och samtidigt
              få företagen att överleva? Hur hänger den politiken ihop?
            </seg>
          </u>
          <note type="speaker" xml:id="i-9b499a56eac91aaf-0">
            Anf. 21 Statsrådet LARS LEIJONBORG (fp):
          </note>
          <u who="unknown" xml:id="i-7934cf6e9dbb5961-9">
            <seg xml:id="i-759b50a56b674f25-0">
              Herr talman! Det råder ingen oenighet oss emellan om bedömningen
              av allvaret i den nuvarande situationen. Finansministern har talat
              om vargavinter, och arbetsmarknadsministern har använt ett ännu
              mer färgstarkt språkbruk i sin beskrivning av det år som vi nu
              är inne i. Läget är mycket bekymmersamt.
            </seg>
            <seg xml:id="i-46bea27a9c2d54a4-0">
              Patrik Björck sade att vi tar lättvindigt på detta. Det är så
              långt från sanningen man kan komma. Läget är sådant att vi nu
              överöses av krav på att vi ska dirigera skattepengar till olika
              projekt och företag runt om i landet för att krisens effekter
              inte ska märkas.
            </seg>
            <seg xml:id="i-6b948218f5f81ada-0">
              Då måste vi ställa oss frågan: Hur förvaltar vi skattebetalarnas
              pengar så ansvarsfullt som möjligt? Den frågan tar vi verkligen
              inte lättvindigt på, för det är avgörande för Sveriges framtid.
              Det är så att säga viktigare att agera klokt i en nedgångsfas
              än att agera klokt i en uppgångsfas.
            </seg>
            <seg xml:id="i-1771c1468891539f-0">
              Om vi sade ja till varje begäran om skattepengar som nu strömmar
              till oss skulle statskassan snart vara tömd och vårt budgetunderskott
              växa lavinartat. Man måste alltså i det här läget vara väldigt,
              väldigt klok.
            </seg>
            <seg xml:id="i-6c2c5135ffe61543-0">
              En av de uppgifter vi då har är att påminna om andra parters
              ansvar. Företagen har ett ansvar när de hamnar i svårigheter.
              Den argumentation som förs är att man befinner sig i en tillfällig
              svacka, att man är övertygad om att man kommer igen och att man
              därför är angelägen om att få behålla sin personal. Om man har
              den övertygelsen borde det också vara fullt möjligt att hitta
              kapital på marknaden för att klara överbryggningen i stället för
              att begära att staten ska gå in med pengarna.
            </seg>
            <seg xml:id="i-6efe58a08b13b8f5-0">
              Vi behöver pengarna till mycket annat, till exempel till att
              kunna ge en bra utbildning till dem som inte bara är varslade
              utan också har drabbats av uppsägningar och tvingats lämna sina
              anställningar. Den skaran växer för varje vecka som går. Vi måste
              ha pengar till arbetsmarknadsinsatser, inte minst för dem som
              står längst ifrån arbetsmarknaden. I det här läget måste vi dessutom
              ha pengar till att satsa långsiktigt, till exempel på forskning.
            </seg>
            <seg xml:id="i-7993716c13a98a8d-0">
              Finn Bengtsson tar upp en mycket intressant aspekt, nämligen
              att det gäller att se till att vi får fram sådana produkter, inte
              minst inom fordonsindustrin, som går att sälja, som marknaden
              vill ha. Det kräver produktutveckling, och produktutveckling kräver
              forskningsinsatser. Där har vi ställt mycket stora medel till
              förfogande.
            </seg>
            <seg xml:id="i-841bbe5b283c2b60-0">
              Även där kan man föra en diskussion om vad som egentligen är
              statens ansvar respektive företagens ansvar. Det finns ett regelverk
              som säger att staten inte får gynna ett visst företag så mycket
              att det leder till konkurrensfördelar. På fordonsindustrins område
              har vi dock nu fått vidgade ramar från EU så att vi har större
              möjligheter att gå in med sådan hjälp.
            </seg>
            <seg xml:id="i-cf449f640bed97b9-0">
              Jag vill påpeka att när den franska regeringen går in med ett
              stödpaket till fordonsindustrin rasar man i Europa eftersom man
              anser att det inte är förenligt med EU:s konkurrensregler. Vi
              måste alltså hålla oss till de internationella regelverk som finns.
            </seg>
            <seg xml:id="i-fc161a5d888184d6-0">
              Apropå EU vill jag understryka det som jag sade i mitt första
              svar, nämligen att Socialfonden ger en del möjligheter och dem
              har Sverige hittills utnyttjat för lite.
            </seg>
          </u>
          <note type="speaker" xml:id="i-09d48d2fefcfcd85-0">
            Anf. 22 PATRIK BJÖRCK (s):
          </note>
          <u who="patrik_bjorck_d8ad48" xml:id="i-9174fccc6bf67cda-2">
            <seg xml:id="i-667f0460a1d1f791-0">
              Herr talman! Statsrådet säger sig vara överens med mig om allvaret
              i situationen. Bekymret är att det är industrins företrädare som
              beskriver läget som en naturkatastrof, inte jag. Statsrådet säger
              att man inte tar lättvindigt på detta. Nu är det dock inte bara
              jag som står för oron, utan jag beskriver hur det förhåller sig.
            </seg>
            <seg xml:id="i-87d1917657937594-0">
              Jag kommer just från samtal med företrädare för industrin i Sverige,
              och de är djupt oroade. De säger att de av regeringen utsedda
              samordningsmännen inte har några verktyg, att just ingenting händer.
              Så beskriver de verkligheten i dag, i februari 2009. Det är inte
              jag som ger uttryck för detta utan företrädare för svensk industri,
              både de anställdas fackliga organisationer och arbetsgivarna.
              Därför måste man på något sätt gå vidare.
            </seg>
            <seg xml:id="i-e463ecc1dc8437a7-0">
              Jag hade hoppats att statsrådet skulle utveckla sitt svar lite
              mer, men jag kan väl ändå försöka skicka med en liten förhoppning.
              Det finns nämligen, om man är väldigt positivt lagd, en möjlig
              öppning i svaret från statsrådet när han säger att enskilda företag,
              liksom några av de regionala samordnare som tillsatts av regeringen,
              har framfört att det finns ett behov av insatser som inte enbart
              riktas mot grupper som står utanför arbetsmarknaden utan också
              mot personal som hotas av varsel. Regeringen är inte beredd att
              generellt ta över arbetsgivarnas ansvar Men regeringen följer
              utvecklingen på arbetsmarknaden noga och är öppen för att, om
              situationen så kräver, utveckla de instrument som står till buds
              så länge förändringarna är förenliga med de internationella regelverk
              som gäller för Sverige.
            </seg>
            <seg xml:id="i-ea7806f10ad4035f-0">
              Skulle man kunna se detta som en öppning från regeringens sida,
              att man vill tillfredsställa de krav som samordnarna, arbetsgivarna
              och de fackliga organisationerna ställer för att ta oss ur denna
              djupt allvarliga kris som svensk arbetsgivarrörelse beskriver
              som en naturkatastrof?
            </seg>
          </u>
          <note type="speaker" xml:id="i-cba25e1fce85d589-0">
            Anf. 23 Statsrådet LARS LEIJONBORG (fp):
          </note>
          <u who="unknown" xml:id="i-7934cf6e9dbb5961-10">
            <seg xml:id="i-74574944e389587c-0">
              Herr talman! Vi har inga planer på att införa det system som
              finns i några europeiska länder och brukar kallas permitteringslön,
              alltså att man med skattemedel får gå kvar i företaget. Vi tycker
              att den svenska modellen med en tydlig ansvarsfördelning är bättre.
              Så länge man är anställd har arbetsgivaren ett ansvar, och när
              man lämnar sin anställning och står till arbetsmarknadens förfogande
              har stat och kommun ett ansvar för att hjälpa en till ny anställning.
              Det är den tydligaste uppdelningen.
            </seg>
            <seg xml:id="i-b3d53ed71195fc7d-0">
              Det finns naturligtvis undantag. Vi har satsat 3 miljarder kronor
              på ett paket för att utveckla fordonsindustrin. Där kan man tänka
              sig att om man får pengar för att utveckla ny teknik kan det behövas
              utbildningsinsatser för den personal som jobbar i det projektet.
              En del kostnader kan också täckas av Socialfonden; de arbetar
              dock med lite andra regler än vad som gäller i det svenska systemet
              i övrigt.
            </seg>
            <seg xml:id="i-9df56dd135bf8062-0">
              Min bild är att än så länge finns det för samordningsmännen,
              och för andra som nu agerar, en ganska rik arsenal av åtgärder
              att ta till. Det finns ekonomiska resurser för en ambitiös arbetsmarknadspolitik.
              Som jag påpekat offentligt finns det 1 miljard kronor som fortfarande
              inte utnyttjas i det system som jag mest svarar för, nämligen
              högskolesystemet. Det finns 10 00015 000 tomma platser i högskolan.
              Dit är många arbetslösa hjärtligt välkomna!
            </seg>
          </u>
          <note xml:id="i-7453196ff9cf2055-1">
            Överläggningen var härmed avslutad.
          </note>
          <note xml:id="i-2c67d2b49149094d-0">
            7 § Svar på interpellation 2008/09:309 om azofärgämnen i fler
            varor och produkter
          </note>
          <note type="speaker" xml:id="i-56b22af950632a4a-0">
            Anf. 24 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-11">
            <seg xml:id="i-3f09eec143aaf7a3-0">
              Herr talman! Gunvor G Ericson har frågat mig om jag avser att
              på samma sätt som Storbritannien gjort ta fram en offentlig lista
              över de varumärken som är garanterat fria från ett antal särskilt
              kritiserade tillsatser. Frågor har också ställts om vilka åtgärder
              jag avser att vidta för att azofärgämnen tas bort från svenska
              butiker samt vilka initiativ jag tänker ta för att målområde 5
              i de nationella folkhälsomålen, sunda och säkra produkter, ska
              uppfyllas. Slutligen har jag också fått frågan vilka initiativ
              jag tänker ta för att Sverige ska kunna tillämpa försiktighetsprincipen
              för att garantera ett starkare skydd för medborgarnas hälsa.
            </seg>
            <seg xml:id="i-9d8456e08ca05e04-0">
              Gunvor G Ericson skriver att hon tidigare både interpellerat
              och ställt en skriftlig fråga till mig i samma ämne. Jag har därför
              redan redogjort för hur Sverige har valt att hantera frågan om
              azofärgämnen. I dessa svar framhöll jag bland annat att vi har
              ett stort förtroende för det arbete som bedrivs av Europeiska
              myndigheten för livsmedelssäkerhet, Efsa, och den riskhantering
              som medlemsstaterna har ansvar för inom ramen för kommissionens
              genomförandekommittéer. Det är ett arbete som i enlighet med EU:s
              livsmedelslagstiftning bedrivs utifrån en försiktighetsprincip.
            </seg>
            <seg xml:id="i-50aea0d9c39191b9-0">
              I det arbetet ingår system för att ompröva eller pröva nya vetenskapliga
              eller tekniska uppgifter när de dyker upp. Efsa prioriterade till
              exempel den brittiska studien som Gunvor G Ericson hänvisar till
              och tog snabbt fram ett utlåtande. Detta utlåtande var till hjälp
              när den nya EG-lagstiftningen togs fram och slutligen beslutades.
              Sverige stödde tillsammans med de andra medlemsstaterna efter
              diskussioner med Europaparlamentet kravet på varningstext.
            </seg>
            <seg xml:id="i-87454b9c4c566927-0">
              Jag anser inte att det är ett bra förslag att ge Livsmedelsverket
              i uppdrag att ta fram en offentlig lista över de varumärken som
              är garanterat fria från de aktuella tillsatserna. Den nya lagstiftningen
              är snart på plats, och den kommer enligt min uppfattning att leda
              till önskvärda förändringar.
            </seg>
            <seg xml:id="i-4a2b713b24b6221e-0">
              Kravet på varningstext är ett ovanligt grepp som kommer att få
              företagen att söka andra sätt att färga sina produkter. Dessutom
              kan med inrättande av en offentlig lista oklarheter uppstå om
              vem som har ansvaret för att garantera att ett livsmedel på en
              sådan lista inte innehåller azofärgämnen trots allt.
            </seg>
            <seg xml:id="i-3d7b18392d1fae53-0">
              Avslutningsvis rörande Gunvor G Ericsons fråga vilka initiativ
              jag avser att ta för att målområde 5 i de nationella folkhälsomålen,
              sunda och säkra produkter, ska uppfyllas vill jag nämna att regeringen
              inom ramen för en förnyad folkhälsopolitik har aviserat en rad
              insatser inom området. Statens folkhälsoinstitut har bland annat
              fått i uppdrag att i samverkan med Livsmedelsverket initiera ett
              samverkansprojekt inom området matvanor och fysisk aktivitet.
            </seg>
            <seg xml:id="i-eea4b891dba6081c-0">
              Regeringen har också skapat ett dialogforum för att förbättra
              samverkan med nyckelaktörer för att gemensamt diskutera nationella
              utmaningar och olika aktörers möjliga bidrag till gagn för folkhälsan.
              Under hösten 2008 hölls ett dialogforum med livsmedelsbranschen
              och ytterligare två forum planeras äga rum under våren.
            </seg>
          </u>
          <note type="speaker" xml:id="i-00208e3fc18730a8-0">
            Anf. 25 GUNVOR G ERICSON (mp):
          </note>
          <u who="jan_ericson_aca06f" xml:id="i-4da8b86e012e29d6-0">
            <seg xml:id="i-192c2a7efce72eab-0">
              Herr talman! Jag tackar för svaret, även om det tydligt visar
              att jordbruksministern inte tar frågan på fullt allvar utan tror
              att varningsmärkning ska få bort de hälsovådliga ämnena, trots
              att nyare studier visat hälsorisker.
            </seg>
            <seg xml:id="i-5bdafa187e93d7bf-0">
              Jag har ställt frågorna och ställer dem igen på grund av den
              utveckling vi har haft av antalet produkter. Jag har som nämndes
              i svaret ställt frågor till ministern tidigare. Nu visar det sig,
              trots uppmaning till försiktighet, att det finns azofärgämnen
              i allt fler produkter i dag. EU-parlamentet ville stoppa azofärgämnena.
              Men i förhandlingarna med ministrarna från medlemsländerna bidde
              det en tummetott: en varningsmärkning.
            </seg>
            <seg xml:id="i-58a4d3e1ccb9058b-0">
              Visst, det är bättre än ingenting, men när ministern påstår i
              sitt svar att det skulle leda till önskvärda förändringar är det
              en naiv förhoppning. Varför röstade inte ens Sverige, som tidigare
              haft förbud, för ett stopp? Vill inte jordbruksministern få bort
              azofärgämnena? För mig är det oacceptabelt att azofärger finns
              kvar.
            </seg>
            <seg xml:id="i-c889226aad38f3a9-0">
              Förra året kom en uppmärksammad brittisk studie, publicerad i
              den vetenskapliga tidskriften The Lancet, som visade att azofärger
              kan bidra till att göra barn hyperaktiva. Svenska Kemikalieinspektionen
              skrev 2004 i en rapport: Azofärgämnen anses vara lätta att använda
              och förhållandevis billiga och ge starka, klara färger. Flertalet
              är vattenlösliga och anses därför vara lätta för kroppen att ta
              upp. Färgämnena kan också vara giftiga för levande mikroorganismer
              och orsaka skadliga långtidseffekter i vattenmiljön.
            </seg>
            <seg xml:id="i-c0d7389a9d60bf48-0">
              Jag kan inte förstå varför jordbruksministern tycker att dessa
              färgämnen behövs. Det stämmer inte med lanseringen av Sverige
              som ett bra matland. Jag tycker att det är viktigt med god och
              bra mat, men att azofärgämnena skulle platsa där har jag svårt
              att förstå. Det finns andra alternativ som är mindre riskfyllda.
            </seg>
            <seg xml:id="i-3a9a191ee9267cba-0">
              När jag senast debatterade med ministern om det här lät det på
              ministern som att livsmedelsindustrin självmant skulle ta bort
              de här färgerna. Så har det inte blivit. Minister Eskil Erlandsson,
              er politik fungerar uppenbarligen inte, eftersom det finns fler
              sådana ämnen på svenska butikshyllor i dag.
            </seg>
            <seg xml:id="i-6f2f2b55d6fd7017-0">
              Jag undrar vilka prioriteringar Sverige har gjort. Varför stödde
              inte Sverige EU-parlamentets krav på totalstopp? Håller inte ministern
              med om att det behövs ett totalförbud mot azofärgämnen?
            </seg>
            <seg xml:id="i-72d251d797ffe4c4-0">
              Parlamentet tog fram sitt förslag om stopp i samband med en bred
              översyn av reglerna för tillsatser i livsmedel. Sverige medverkade
              till att det inte blev något sådant beslut, utan i stället ett
              krav på märkning. Men EU har redan i dag ett förbud mot azofärgämnen,
              dock inte i mat, utan i vissa textilvaror och läderprodukter,
              eftersom azofärgämnen kan avge cancerframkallande arylaminer.
            </seg>
            <seg xml:id="i-b2b44f9389b2c86f-0">
              Jag tycker ändå att det vore intressant att höra vilket resonemang
              ministern har bakom sig, eftersom han inte röstade för EU-parlamentets
              förslag.
            </seg>
          </u>
          <note type="speaker" xml:id="i-eb036179bbcaf47f-0">
            Anf. 26 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-12">
            <seg xml:id="i-5999555a4c73d61e-0">
              Herr talman! Låt mig först tacka interpellanten för interpellationen.
              Jag gör det med tanke på att jag vågar påstå att interpellanten
              och jag egentligen inte ligger så långt från varandra i våra åsikter.
            </seg>
            <seg xml:id="i-4968d08b85d7c35d-0">
              Jag anser liksom Gunvor G Ericson att vi inte ska ha några produkter
              i affären som inte är säkra att äta. Jag och Sverige jobbar hårt
              inom Europeiska unionen för att vi ska få bort produkter som inte
              är säkra från vår gemensamma marknad.
            </seg>
            <seg xml:id="i-e987c9acb7df3f30-0">
              När vi röstar måste vi emellertid rösta på det förslag som vi
              anser har bäst möjligheter att gå igenom och som är i linje med
              vår övergripande prioritering, i det här fallet att vi ska ha
              säkra produkter i våra hushåll.
            </seg>
            <seg xml:id="i-0327511e6e1dc9c9-0">
              Över till den tidigare refererade studien! Efsa, den europeiska
              livsmedelssäkerhetsbyrån, konstaterade att den brittiska studien
              tydde på att det finns ett visst samband mellan färgämnen och
              till exempel överaktivitet hos barn, men att sambandet inte är
              tillräckligt starkt för att motivera ett förbud. Sverige stöder
              den uppfattningen, för den är gjord på vetenskapliga grunder,
              och anser att det krav på varningstexter som finns i den nya lagstiftningen
              är ett rimligt sätt att hantera det problem som är refererat och
              undersökt.
            </seg>
            <seg xml:id="i-8abc49d2601ed904-0">
              Som jag nämnde i mitt tidigare interpellationssvar förutsätter
              den nya lagstiftningen att alla tillåtna tillsatser, alltså även
              azofärgerna, ska omprövas av Efsa. Nu är det bara så att Efsa
              till dags dato inte har hunnit slutföra den här omprövningen.
              När omprövningen finns på bordet kommer frågan om azofärgerna
              återigen att diskuteras.
            </seg>
            <seg xml:id="i-514cd9b312fd663a-0">
              Låt mig slutligen konstatera att kunskapen om konsumtionsmönster
              inom den europeiska gemenskapen kommer att fördjupas. Den nya
              EG-lagstiftningen ställer krav på att medlemsstater sätter samman
              data och på EU-nivå redovisar var och hur olika människor äter
              av olika livsmedel. En sådan information gör att vi kommer att
              få bättre verktyg för att göra bra analyser och utifrån dem fatta
              bra beslut.
            </seg>
          </u>
          <note type="speaker" xml:id="i-2512e2ab144e6ed2-0">
            Anf. 27 GUNVOR G ERICSON (mp):
          </note>
          <u who="jan_ericson_aca06f" xml:id="i-4da8b86e012e29d6-1">
            <seg xml:id="i-7a728e7b82e10bb7-0">
              Herr talman! Ministern lovade så sent som i förra veckan företrädare
              för matupproret att han skulle lyssna på kraven om mindre tillsatser
              i maten. Men i dag låter det inte så. Vi behöver inte rösta för
              stopp för azofärgämnena, utan det här förslaget har bättre förutsättningar
              att gå igenom, sade ministern.
            </seg>
            <seg xml:id="i-3cb7842f658fe6d5-0">
              Jag delar inte den uppfattningen. Jag tror att politiken måste
              ta ansvar i stället för att lägga hela ansvaret i knät på konsumenterna.
              Det är vad som sker nu. Varningstexter hjälper inte alla att förstå
              innebörden när det gäller de här färgerna. Det läggs ett för stort
              ansvar på konsumenterna. De här färgämnena finns inte minst i
              godis, lösgodis, där barn är målgruppen. Vad hjälper då varningstexter?
            </seg>
            <seg xml:id="i-ecf15c84675cb367-0">
              Nej, jag anser att det behövs ett politiskt ansvar. Omprövningen
              av tillsatsämnena sker just nu. Det är nu Sverige kan påverka
              EU. Det är nu Sverige kan se till att det blir en förändring.
              Tillsatsdirektiven för aromämnen, tillsatser, sötningsmedel och
              färgämnen håller på att ses över. Det har skett en process under
              ett antal månader i EU, mer än ett år. Man är nu inne på spurten
              för att fatta beslut. Därför är det väldigt tråkigt att vi från
              svensk sida inte har stött kravet på ett totalstopp för azofärgämnen.
            </seg>
            <seg xml:id="i-bd32c01b2600eb34-0">
              I England gör man en annan bedömning. Den engelska motsvarigheten
              till Livsmedelsverket gör en sådan lista som jag frågade ministern
              om och varom ministern svarade att det inte är aktuellt för Sverige.
            </seg>
            <seg xml:id="i-8174b69c56d1c152-0">
              Engelska motsvarigheten till Livsmedelsverket tycker tydligen
              att det behövs bättre upplysning än varningstexter och mer för
              att konsumenten ska slippa få i sig den här typen av produkter.
              Det är ett politiskt ansvar att se till att vi ska ha sunda och
              säkra produkter. Därför är det förvånande att ministern i sitt
              svar till mig blandar ihop målområden när det gäller folkhälsopolitiken.
            </seg>
            <seg xml:id="i-497fff1ab53e39f6-0">
              Det är jättebra att Folkhälsoinstitutet och Livsmedelsverket
              initierar samverkansprojekt för området matvanor och fysisk aktivitet.
              Men det handlar inte om säkra produkter. Det ligger under målområde
              5 och handlar om vilka tillsatser som finns i maten. Det handlar
              inte om de goda matvanorna som sådana utan vilka ämnen vi tillåter
              i maten.
            </seg>
            <seg xml:id="i-d545fd122912fce1-0">
              Jag håller med dem som gjorde matupproret här för någon vecka
              sedan. Vi behöver ha bra mat. Vi behöver inte ha onödiga tillsatser.
              Azofärgämnen är en sådan onödig tillsats som vi kan vara utan.
            </seg>
            <seg xml:id="i-8072ded58c82e274-0">
              Folkhälsoinstitutet jobbar också med de här frågorna för att
              vi har ett miljömål som heter En giftfri miljö. Det är ett av
              de miljömål som Sverige kommer att ha svårast att nå upp till.
              Det har en betydelse för vilken mat vi får.
            </seg>
            <seg xml:id="i-22d447aba28bb2f8-0">
              Vi kanske inte alltid tänker på kemikalier i maten. En del produkter
              är bra, men en del tillsatser behövs faktiskt inte. När det gäller
              de azofärgämnen som vi debatterar och diskuterar här i dag finns
              det andra ämnen som man kan använda som färg. Man kan som ett
              exempel ta rödbetsextrakt.
            </seg>
            <seg xml:id="i-0838749f8d48639c-0">
              Vore det inte dags att vi kan enas om att vi ska försöka hjälpas
              åt att få bort azofärgämnena?
            </seg>
          </u>
          <note type="speaker" xml:id="i-e0e78ffecec910db-0">
            Anf. 28 Jordbruksminister ESKIL ERLANDSSON (c):
          </note>
          <u who="unknown" next="cont" xml:id="i-2427502d16702bf5-0">
            <seg xml:id="i-7d4651ea12084ba0-0">
              Herr talman! Låt mig först konstatera följande, vilket jag gör
              i ganska många sammanhang som jag medverkar i: Ibland måste man
              rösta på det näst bästa förslaget för att komma så långt som möjligt.
              Annars vinner den sida som vi absolut inte vill stödja.
            </seg>
            <seg xml:id="i-7bb91a7578c26a68-0">
              Låt mig också i det här sammanhanget hänvisa till att producenter
              i olika led har ett ansvar gentemot oss konsumenter. Vi har också
              ett ansvar som konsumenter, nämligen att välja eller välja bort.
            </seg>
            <seg xml:id="i-23bdc383375065c4-0">
              Jag påstår att det inte finns någon producent som producerar
              något vi väljer bort som konsumenter. Det är alltså vi som indirekt
              avgör huruvida någonting produceras eller inte. Det gäller i det
              här sammanhanget och i väldigt många andra sammanhang.
            </seg>
          </u>
          <note xml:id="i-277d3e328424bb14-0">
            Herr talman! Det nya förslaget till lagstiftning om tillsatser,
            enzymer och aromer har nyligen trätt i kraft. I lagstiftningen
            finns också en ny, låt oss kalla den horisontell, procedur för
            godkännande av nya tillsatser men också för omprövning av redan
            godkända tillsatser.
          </note>
          <u who="unknown" prev="cont" xml:id="i-958c2662122999f4-0">
            <seg xml:id="i-b72fea73ae8b62c4-0">
              I Sverige har vi en rad rådsarbetsgrupper som har stött det arbete
              som har gjort att vi nu har en ny lagstiftning. Jag anser att
              det är en klar förbättring jämfört med hur det var tidigare.
            </seg>
            <seg xml:id="i-e691941402907879-0">
              Den nya godkännande proceduren kommer, som jag nu har nämnt ett
              par gånger, att göra det lättare att få snabba beslut om omprövning
              av redan godkända tillsatser för det fall det dyker upp nya vetenskapliga
              rön av intresse.
            </seg>
          </u>
          <note type="speaker" xml:id="i-6e7acfbc539985ff-0">
            Anf. 29 GUNVOR G ERICSON (mp):
          </note>
          <u who="jan_ericson_aca06f" xml:id="i-4da8b86e012e29d6-2">
            <seg xml:id="i-f876189e32dca266-0">
              Herr talman! Jag noterar att jordbruksministern ändå är ärlig
              nog att säga att man röstade på det näst bästa. Det visar ändå
              att det finns en hållning från Sverige att få bort detta. Min
              förhoppning är det. Men det verkar inte som att Sverige direkt
              står på barrikaderna för att få bort azofärgämnen, vilket jag
              beklagar.
            </seg>
            <seg xml:id="i-577185d220e62971-0">
              Ministern får ena dagen ta emot ett antal namnunderskrifter för
              att få bort tillsatser men tar här i dag ändå inte tydligt avstånd.
              Jag hoppas att ministern kan svara ärligt och tydligt på att han
              kommer att medverka till att få bort azofärgämnen.
            </seg>
            <seg xml:id="i-ba6e392aef476941-0">
              Visst har producenter och vi konsumenter ett ansvar. Men för
              att vi ska kunna ta det ansvaret har vi som politiker ett ansvar
              att se till att det finns sjysta spelregler. Det tycker inte jag
              att det är i dag.
            </seg>
            <seg xml:id="i-ca4e94a39d11a945-0">
              Det är inte så lätt för alla att läsa varningstexter och innehållsförteckningar.
              Där finns det en skillnad mellan Miljöpartiet och Centerpartiet
              i hur man ser på folkhälsofrågor. Vi ser att politiken har ett
              ansvar för att utforma reglerna så att människor kan göra goda
              val.
            </seg>
            <seg xml:id="i-8a672b18e72731f6-0">
              Det jag hörde ministern säga var att det är konsumenterna som
              har ett ansvar. Jag hörde ingenting om politikens ansvar. Jag
              tycker att politiken måste ta ett ansvar. Men det verkar inte
              som att jordbruksministern anser att det finns ett sådant ansvar.
            </seg>
            <seg xml:id="i-cf9ce1491d55a866-0">
              Jag ställer frågan igen. Vilka åtgärder avser ministern att vidta
              för att skapa sunda och säkra produkter? Det som är målområde
              5 handlar inte främst om matvanor utan det som är i maten.
            </seg>
          </u>
          <note type="speaker" xml:id="i-5bd5ce9d4754d741-0">
            Anf. 30 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-13">
            <seg xml:id="i-21a34a158375973c-0">
              Herr talman! Varningstexten som det nu finns möjlighet och till
              och med lag på att införa var en kompromiss. Det var så långt
              vi kom i förhandlingarna med de övriga 26 medlemsländerna i Europeiska
              unionen.
            </seg>
            <seg xml:id="i-fc151aaddb61aebd-0">
              Vi kunde ha gjort som Gunvor G Ericson insinuerade eller kanske
              till och med påstod att vi skulle göra, nämligen röstat nej. Då
              hade vi inte fått någon varningstext alls. Så fungerar det i beslutssammanhang
              där den här typen av beslut fattas.
            </seg>
            <seg xml:id="i-e8988bf9e6280c10-0">
              Min hållning är att vi inte ska ha tillsatser där vi på vetenskaplig
              grund eller med beprövad erfarenhet kan stödja oss på att det
              inte är bra för vår hälsa. Men själva prövningen av huruvida en
              sak är farlig ska inte vi i politiken göra.
            </seg>
            <seg xml:id="i-9548d474da1971d7-0">
              För det har vi livsmedelssäkerhetsmyndigheter. Vi har vårt livsmedelsverk
              i Sverige, och i Europa finns den europeiska livsmedelssäkerhetsorganisationen.
              Det är dem vi måste vända oss till. För att de ska kunna fatta
              rätt beslut måste vi från politiska sammanhang tala om vad vi
              vill ha. Vi vill inte ha livsmedel och produkter på marknaden
              som är farliga.
            </seg>
            <seg xml:id="i-0e6f0a35aace58c7-0">
              Jag vill avsluta med att säga att den som har en tro på någonting
              eller på att någonting inte är bra har alltid möjligheten att
              välja eller välja bort eftersom det finns lagstiftningar om ingrediensförteckningar
              och liknande.
            </seg>
          </u>
          <note xml:id="i-7453196ff9cf2055-2">
            Överläggningen var härmed avslutad.
          </note>
          <note xml:id="i-7fba9ed2b7ced113-0">
            8 § Svar på interpellation 2008/09:316 om exportbidrag för animaliska
            produkter
          </note>
          <note type="speaker" xml:id="i-9e75052b8a6de10c-0">
            Anf. 31 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-14">
            <seg xml:id="i-d6f43725a8ec3932-0">
              Herr talman! Jacob Johnson har frågat mig hur jag ställer mig
              till den svenska hållningen vad gäller exportbidrag och tilläggstullar,
              vilka åtgärder jag avser att vidta för att inte försvåra för fattiga
              utvecklingsländer att exportera sina produkter till EU och Sverige
              samt vilka åtgärder jag avser att vidta för att exportbidraget
              inte ska få negativa effekter för klimatet och miljön.
            </seg>
            <seg xml:id="i-d891cc23afba579b-0">
              Till att börja med vill jag klart tydliggöra att den svenska
              regeringen är helt emot exportbidrag. Vi driver frågan om exportbidragens
              avskaffande i alla forum där det är möjligt. I den så kallade
              Doharundan inom ramen för WTO har vi varit ett av de EU-länder
              som starkast har drivit denna fråga. I samband med den senaste
              reformen av den gemensamma jordbrukspolitiken i EU, den så kallade
              hälsokontrollen, drev Sverige linjen om en ökad marknadsliberalisering
              och att samtliga exportbidrag för jordbruksprodukter ska avskaffas.
              I dagsläget finns dock inte majoritet för detta i ministerrådet.
              Vi är också helt emot att i-länder ska ha möjligheten att under
              vissa förutsättningar tillämpa tilläggstullar, vilket vi också
              har drivit hårt i Doharundan.
            </seg>
            <seg xml:id="i-c9f1415ccde277af-0">
              Regeringen arbetar för att åstadkomma en rättvis världshandel
              med jordbruksprodukter. Det klargörs i regeringens skrivelse om
              Sveriges politik för global utveckling. När Doharundan inleddes
              fastslogs att resultatet av förhandlingarna särskilt ska gynna
              u-länderna. Det har varit min och regeringens ledstjärna i vårt
              arbete. Bättre konkurrensförutsättningar för u-länder på världsmarknaden
              är en särskild prioritet. Detta innebär bland annat att det är
              angeläget att kraftigt sänka tullar och handelsstörande subventioner
              på jordbruksområdet samt att alla former av exportstöd elimineras.
              På så sätt ges utvecklingsländernas jordbrukssektor en chans att
              utvecklas på ett positivt sätt. Det är min starka förhoppning
              att vi detta år ska kunna föra en framgångsrik Doharunda i hamn.
              Därigenom skulle vi få ett tydligt slut på exportbidrag och andra
              former av exportstöd för jordbruksprodukter senast år 2013.
            </seg>
            <seg xml:id="i-5823ed4e601ec037-0">
              Innan vi når denna målsättning är exportbidrag en del av den
              gemensamma jordbrukspolitiken. Kommissionen har enligt gällande
              regelverk möjlighet, och enligt vissa medlemsstater skyldighet,
              att föreslå exportbidrag om marknadssituationen är sådan. Förslag
              presenteras i förvaltningskommittén för den samlade marknadsordningen.
              Den 22 januari fattades beslut om exportbidrag för bland annat
              mjölk och mjölkprodukter.
            </seg>
            <seg xml:id="i-d10f99a76f2328e5-0">
              Jacob Johnson kritiserar mig för det svenska ställningstagandet
              i detta sammanhang. Jag hoppas att jag redan har gjort klart mitt
              starka motstånd mot exportbidrag. I förvaltningskommittén, vars
              uppgift är att tillämpa den politik som fastställts i ministerrådet,
              gäller det att rösta efter de regelverk som finns. Vid varje möte
              görs en bedömning av hur Sverige enligt existerande regelverk
              ska agera för att på bästa sätt uppnå det långsiktiga målet.
            </seg>
            <seg xml:id="i-fc1d627f07143246-0">
              Kommissionen hade redan innan det aktuella mötet aviserat att
              man avsåg att införa exportbidrag. Vid det aktuella mötet tryckte
              många EU-länder på för att exportbidragen för mjölk och mjölkprodukter
              skulle vara ännu högre än den nivå som beslutades om. I det läget
              kunde Sverige antingen välja att stödja kommissionen i dess arbete
              att hålla exportbidragen på en låg nivå eller att av principskäl
              rösta emot eller lägga ned vår röst.
            </seg>
            <seg xml:id="i-bce18a06e1f7a209-0">
              Min bedömning är att Sverige genom ett aktivt agerande inom ramen
              för kommittéväsendet kan begränsa kommissionens tillämpning av
              olika marknadsinstrument i större utsträckning än om vi röstar
              principiellt mot alla exportbidrag som kommissionen lägger fram.
              Detta förutsätter att vi tar hänsyn till både marknadsförutsättningarna
              och andra länders positionering.
            </seg>
            <seg xml:id="i-663278dbe8d32806-0">
              Vad gäller u-ländernas möjlighet att exportera till EU och Sverige
              är EU världens största importör av jordbruksprodukter från u-länder.
              U-landsimporten motsvarar hela två tredjedelar av EU:s totala
              import. Den svenska regeringen arbetar för att denna import fortsatt
              ska öka bland annat genom att förbättra u-ländernas konkurrensförutsättningar
              på världsmarknaden, vilket jag redan har nämnt. En ökad export
              av jordbruksprodukter till OECD-länderna samt ökade möjligheter
              för utvecklingsländerna att handla med varandra utgör ett fokusområde
              i PGU:n för svenska ansträngningar. De minst utvecklade länderna
              i världen, de så kallade MUL, har redan i dag fritt tillträde
              till EU:s marknad för alla produkter utom vapen och ammunition.
              För att utvecklingsländerna ska kunna dra nytta av en öppnare
              handel krävs dock i många fall ökad kapacitet att till exempel
              förenkla handelsprocedurer, uppfylla standarder och märkningar
              samt utveckla den privata sektorn och inte minst minska interna
              hinder och flaskhalsar. Här har handelsrelaterat bistånd en viktig
              uppgift att fylla.
            </seg>
            <seg xml:id="i-2fbea68105eef743-0">
              Avslutningsvis kommer jag till Jacob Johnsons fråga om hur jag
              och regeringen arbetar för att ytterligare marknadsanpassa det
              svenska jordbruket.
            </seg>
            <seg xml:id="i-1787640c038bbd67-0">
              Regeringen har högt ställda ambitioner och miljömål för jordbruket.
              Inom landsbygdspolitiken har Sverige sedan länge haft fokus på
              miljöåtgärder, vilka utgör 70 procent av landsbygdsprogrammet.
              Exempel på åtgärder är sådana som syftar till att förbättra vattenmiljön,
              till exempel genom skyddszoner, anläggning av våtmarker, odling
              av fånggrödor och förstärkning av jordbrukarnas kunskaper om jordbrukets
              miljö- och klimatpåverkan. Sverige är ett av de länder i EU som
              har störst miljöfokus i sitt landsbygdsprogram.
            </seg>
          </u>
          <note type="speaker" xml:id="i-65d7701e89a95121-0">
            Anf. 32 JACOB JOHNSON (v):
          </note>
          <u who="jacob_johnson_8077eb" xml:id="i-317f2f862c475498-0">
            <seg xml:id="i-e87fadbea14be1eb-0">
              Herr talman! Dagens debatt handlar om exportbidrag för animaliska
              produkter, i detta fall skummjölkspulver och smör. Den handlar
              om EU:s jordbrukspolitik, om hur utvecklingsländer utsätts för
              en snedvridande konkurrens och om hur miljöhänsyn får stryka på
              foten som en konsekvens av regeringens övertaktiska förhandlingslinje.
            </seg>
            <seg xml:id="i-b50f578c3f8903b4-0">
              Låt mig inledningsvis få tacka jordbruksminister Erlandsson för
              det lämnade svaret. Det svenska folket ska snart rösta i valet
              till EU-parlamentet. Valdeltagandet brukar tyvärr vara lågt, så
              man kan önska sig att det blir mer känt att regeringen har röstat
              mot sin egen åsikt när det gäller exportbidrag och att de svenska
              skattebetalarna då går till valurnorna och säger ifrån. Nog är
              det anmärkningsvärt att en regering som hela tiden under förhandlingarna
              om den så kallade hälsokontrollen av EU:s jordbrukspolitik argumenterar
              för minskade subventioner nu aktivt har röstat för exportbidrag
              för skummjölk och smör.
            </seg>
            <seg xml:id="i-5887bc1ca7acd64a-0">
              Med beslutet den 22 januari i förvaltningskommittén för animaliska
              produkter röstade majoriteten, däribland Sverige, för att stödja
              export av smör med mer än 5 kronor kilot och skummjölk med drygt
              2 kronor per kilo. Det är lite andra siffror än på den gamla goda
              tiden då det var 2 öre mer för mjölken.
            </seg>
            <seg xml:id="i-4e87ed0676940291-0">
              Det kan också vara bra för svenska folket att veta hur sådana
              förslag kommer fram. De kommer från EU:s tjänstemannaorganisation,
              det vill säga från kommissionen, och inte från folkvalda politiker
              vare sig i EU-parlamentet eller i medlemsstaterna. Nej, de demokratiskt
              utsedda politikerna får den stora äran att ta ställning till kommissionens
              förslag. Några egna får de aldrig lägga fram i EU-maskineriet.
            </seg>
            <seg xml:id="i-0a1fe4d1fc5095c1-0">
              Nu säger jordbruksministern i sitt svar att den svenska regeringen
              är helt emot exportbidragen. Men varför röstar ni då för sådana?
              Är det kanske en konsekvens av Centerpartiets slogan ett vassare
              men smalare EU eller kanske av regeringens ambition att tillhöra
              EU:s kärna, det vill säga att avstå från sin egen politiska hållning
              för att komma in i finrummet? Det är knappast att visa politiskt
              ledarskap och att stå för sina åsikter.
            </seg>
            <seg xml:id="i-97b459b890225ee5-0">
              Exportbidragen har också allvarliga konsekvenser för möjligheterna
              att nå ett hållbart avtal om den internationella handeln. Redan
              har till exempel Nya Zeeland kritiserat USA:s beslut i frågan.
              Men värre är att EU:s exportbidrag drabbar fattiga länder hårt
              eftersom det blir billigare att köpa europeiska produkter än att
              köpa egenproducerat. Därmed försvåras uppbyggnaden av en fungerande
              livsmedelsproduktion i många utvecklingsländer. Det är allvarligt
              eftersom jordbruket och livsmedelsproduktionen utöver att försörja
              det egna landet med mat har stor betydelse för utvecklingsländernas
              utveckling i övrigt.
            </seg>
            <seg xml:id="i-8dbfc4e678ac54a4-0">
              Herr talman! Jordbruksministern försvarar sig med att Sverige
              måste tillämpa reglerna för förvaltningskommitténs arbete även
              om regeringen i princip säger sig vara mot exportbidrag. Men faktum
              är att bland andra Danmark och Nederländerna kunde rösta emot
              dessa exportbidrag. Deras delegationer har tydligen fått instruktioner
              att rösta efter politisk övertygelse medan Sveriges delegation,
              kanske för att Sverige ska tillhöra EU:s inre kärna, röstade för
              exportsubventioner som skadar Sveriges anseende bland utvecklingsländerna
              och anhängare till frihandel. Varför, Eskil Erlandsson, kunde
              Danmark och Nederländerna rösta emot men inte Sverige?
            </seg>
          </u>
          <note type="speaker" xml:id="i-d97ba58a82aaaf30-0">
            Anf. 33 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-15">
            <seg xml:id="i-b6f01a2ee6856bbe-0">
              Herr talman! Som jag har sagt, Jacob Johnson, är det min bedömning
              att Sverige genom ett aktivt agerande inom ramen för det kommittéväsen
              som finns kan begränsa kommissionens tillämpning av olika marknadsinstrument
              i högre utsträckning än om vi röstar principiellt emot alla exportbidrag
              som kommissionen lägger fast.
            </seg>
            <seg xml:id="i-c5ef160f1cda15c7-0">
              Låt mig också göra en jämförelse med en annan sak som jag vet
              att Jacob Johnson och jag ofta diskuterar med varandra. Vi har
              nu kommit en bra bit på vägen vad gäller fisket genom vårt aktiva
              deltagande i EU-arbetet. Det står i motsats till det agerande
              från en tidigare regering som Jacob Johnson stod som stödtrupp
              för. Då gick det bara utför därför att vi av princip sade nej
              och röstade nej. Vi påverkade inte ett endaste dugg med ett sådant
              agerande. Samma förfaringssätt gäller i det här fallet.
            </seg>
            <seg xml:id="i-dc517f2093fb96ac-0">
              Hur är det då med tidigare regeringars agerande? Det är inte
              första gången som Sverige har röstat för en höjning av exportbidraget
              för mjölk och mjölkprodukter. Senast det hände var under den förra
              regeringens mandatperiod. Om inte minnet sviker mig stöttade Jacob
              Johnson och hans parti denna regering. Då röstade man vid upprepade
              tillfällen under vintern och våren 2006 för införande av och höjda
              exportbidrag för mjölk och mjölkprodukter. I dessa fall handlade
              det, precis som nu, om restriktiva förslag på höjningar från kommissionen
              samtidigt som andra medlemsstater krävde kraftigare höjningar
              av exportbidragen.
            </seg>
            <seg xml:id="i-7986fe0fcfc4e44c-0">
              Jag kritiserar inte den förra regeringen för dess agerande. Man
              agerade precis som vi gör, det vill säga ansvarsfullt. Det jag
              kritiserar är att Jacob Johnson, som tidigare var en stöttepelare
              för den socialdemokratiska regeringen, nu kritiserar mig för att
              jag agerar på samma sätt som den tidigare regeringen gjorde.
            </seg>
            <seg xml:id="i-688f23623d72a077-0">
              Herr talman! Låt mig avsluta med att säga att vi har kommit en
              bit på väg när det gäller att avskaffa exportbidrag. När jag talar
              om vi talar jag om den regering jag tillhör. Vi har kommit så
              långt att vi nu har fått bort instrumentet genom politiska förhandlingar
              i rådet där vi i Sverige har varit synnerligen aktiva. I dag har
              vi inte möjligheter till några exportbidrag för till exempel frukt
              och grönsaker, och inte heller för socker. Det har funnits tidigare.
              Det är det aktiva deltagandet och det aktiva förhandlandet inom
              Europeiska unionen som har gjort att vi inte ens har de här möjligheterna
              längre, Jacob Johnson. Det är inte det tvångsmässiga nej-sägandet
              som har gjort att vi har kommit fram dit.
            </seg>
          </u>
          <note type="speaker" xml:id="i-54c904a281b68435-0">
            Anf. 34 JACOB JOHNSON (v):
          </note>
          <u who="jacob_johnson_8077eb" xml:id="i-317f2f862c475498-1">
            <seg xml:id="i-1f2a7ca64c4b72da-0">
              Herr talman! Jordbruksministern svarar med att jag tidigare har
              stött den socialdemokratiska regeringen som har agerat på samma
              sätt. Jag är ny här i riksdagen och har inte haft den möjligheten
              under den förra mandatperioden. Jag tycker kanske att vi ska diskutera
              principfrågan i dag och inte hur tidigare regeringar har agerat.
            </seg>
            <seg xml:id="i-6c8fbdd3c1489a15-0">
              Möjligtvis var det en liten lapsus från jordbruksministern i
              det första inlägget där han avslutningsvis sade att regeringen
              arbetar för ytterligare marknadsanpassning av det svenska jordbruket
              i stället för, som det står i den skrivna texten, miljöanpassning
              av det svenska jordbruket.
            </seg>
            <seg xml:id="i-6bcbd028c2cd421f-0">
              Det för mig över på det jag vill ta upp i mitt andra inlägg här,
              nämligen konsekvenserna för miljön och klimatet av att Europas
              skattebetalare subventionerar export av animaliska produkter.
              Vi vet ju att boskapsuppfödningen är en av de största påverkarna
              på klimatet. Enligt FAO står det för ca 18 procent av jordens
              samlade klimatutsläpp. Det är mer än transporterna till exempel.
              Vi vet också att den höga konsumtion av kött och andra animaliska
              produkter som vi har i den rika västvärlden är fullständigt ohållbar
              på global nivå om vårt konsumtionsmönster skulle tas över av jordens
              folkflertal. Nej, tvärtom måste vår köttkonsumtion minska och
              köttproduktionens klimatpåverkan minimeras.
            </seg>
            <seg xml:id="i-a8b7e9cbf180ec6a-0">
              Det är också en fråga som jordbruksministern och jag har debatterat
              tidigare, tyvärr utan större samsyn. Men vi i Vänsterpartiet arbetar
              vidare med frågan. Bland annat anordnar vi ett seminarium nästa
              vecka om köttkonsumtionens klimatpåverkan och hur den kan minimeras.
              Jag passar på att bjuda in jordbruksministern och hans medarbetare
              till detta seminarium. Välkomna! Där kommer också FAO, Naturskyddsföreningen,
              LRF med flera att medverka.
            </seg>
            <seg xml:id="i-822684e9120f6cd1-0">
              Det är klart att nu när Sverige stöder export av smör och skummjölkspulver
              är det samtidigt en signal att problemet med boskapsuppfödningens
              klimatpåverkan inte är så viktigt. Det räcker inte med boskapsuppfödningens
              klimatpåverkan, utan det handlar också bland annat om övergödning
              av Östersjön. Exportbidraget riskerar att öka utsläppen av näringsämnen
              och att Sveriges åtaganden enligt Baltic Sea Action Plan försvåras.
              Eftersom dessa i sig bedöms vara svåra att nå Jordbruksverket
              har till och med bedömt att en stor del av jordbruket i södra
              delen av Sverige måste läggas ned om Sverige ska klara sina åtaganden
              enligt Baltic Sea Action Plan skickar det svenska jaet till exportbidragen
              helt fel signaler.
            </seg>
            <seg xml:id="i-6ef304043d9af832-0">
              I sitt svar hänvisar Eskil Erlandsson också till regeringens
              högt ställda ambitioner och miljömål för jordbruket med miljöåtgärder
              inom landsbygdsprogrammet som skyddszoner, våtmarker, fånggrödor
              och förstärkning av jordbrukarens kunskap. Jag instämmer i att
              detta är viktiga delar, men mer behöver göras för att minska näringsläckaget
              av främst kväve och fosfor så att kommande generationer kan bada
              och fiska i rena och friska hav längs vårt lands kuster.
            </seg>
            <seg xml:id="i-48d6ff339f842b40-0">
              Herr talman! Jag tog inledningsvis upp den kommande EU-valrörelsen.
              Eftersom jordbrukssektorn är den största bidragstagaren inom EU
              är det en viktig fråga att lyfta upp. Regeringens dubbla budskap
              när det gäller synen på exportbidrag åt animaliska produkter måste
              uppmärksammas.
            </seg>
            <seg xml:id="i-e982397febc76f61-0">
              Efter EU-valet kommer Sverige snart att överta ordförandeskapsklubban
              i unionen. Vi väntar på regeringens program för det svenska ordförandeskapet.
              Vänsterpartiet har i motioner till riksdagen dels utvecklat hur
              vi anser att Sverige ska driva miljöfrågorna inom EU, dels lyft
              upp ett antal frågor som bör finnas med i det svenska ordförandeskapsprogrammet.
              Jag uppmanar jordbruksministern att ta del av våra förslag innan
              det svenska programmet presenteras. Det gäller till exempel problemen
              med köttkonsumtionens påverkan på miljön och klimatet.
            </seg>
          </u>
          <note type="speaker" xml:id="i-2016ad71cba55f45-0">
            Anf. 35 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-16">
            <seg xml:id="i-e5085b52b0d044af-0">
              Herr talman! Först ber jag kammaren och interpellanten om ursäkt
              för min felsägning. Jag var inte medveten om denna.
            </seg>
            <seg xml:id="i-1d13173490b3d0e2-0">
              Jag måste för Jacob Johnson och kammaren i övrigt påtala det
              aktiva arbete som vi bedriver inom ramen för den europeiska jordbrukspolitiken.
              Ska man påverka kan man inte sätta sig i ett hörn och säga: Jag
              vill inte vara med. Jag säger nej redan från början.
            </seg>
            <seg xml:id="i-d1522b80fb556ce0-0">
              Vi har intagit den andra hållningen, nämligen att påverka så
              mycket vi kan. Vad har då detta lett till? Ja, det har till exempel
              lett till att vi har fått det som på fackspråk heter modulering.
              Vi har fört över pengar ifrån den direkta jordbrukspolitiken till
              landskapsvård, landsbygden och miljöinsatser. Jag vågar faktiskt
              här i kammaren påstå att utan ett aktivt svenskt agerande hade
              det inte blivit på det sättet. Jag tycker att det är bra att vi
              inte sätter oss i hörnet och säger nej till alla förslag som inte
              till hundra procent uppfyller de svenska önskemålen. När 27 länder
              ska komma överens får man inte alltid allt vad man vill, men om
              man är med vid bordet kan man påverka mycket.
            </seg>
            <seg xml:id="i-5f75415007ec0077-0">
              Därtill vill jag i sammanhanget upplysa om att vi kommer att
              från regeringens sida presentera en havsproposition under våren.
              Låt mig också konstatera att vi med hjälp av lite statliga pengar
              nu exporterar vårt miljötänkande till andra länder. Vad pratar
              jag om? Jag pratar om framgångsrika koncept som greppar näringen,
              det vill säga att bruka jord utan att förbruka den, att ta vara
              på naturresurserna utan att förbruka naturresurserna.
            </seg>
            <seg xml:id="i-8e1d64344aa1c94c-0">
              Vi har i vårt land varit framgångsrika med vårt miljöarbete,
              och jag tycker att alla andra också ska bli framgångsrika därav
              det arbete vi nu har i gång med att exportera de framgångsrika
              koncept som vi har.
            </seg>
            <seg xml:id="i-b89c5c2124b456ae-0">
              Herr talman! Låt mig slutligen säga något ytterligare om exportbidragen.
              Vi har sett till att få bort exportbidragsmöjligheterna på frukt,
              grönt och socker. Därest Doharundan avslutas kommer vi också att
              fasa ut de andra exportbidragen, enligt EU:s förslag senast år
              2013. Men detta förutsätter, Jacob Johnson, att Sverige även fortsättningsvis
              är en aktiv part i förhandlingarna. Jacob Johnson ska veta att
              det inte är alla som vill fasa ut exportbidragen, och det är inte
              säkert att vi är i majoritet om inte Sverige bidrar med en aktiv
              röst i Europeiska unionen.
            </seg>
          </u>
          <note type="speaker" xml:id="i-3b0f80532de59463-0">
            Anf. 36 JACOB JOHNSON (v):
          </note>
          <u who="jacob_johnson_8077eb" xml:id="i-317f2f862c475498-2">
            <seg xml:id="i-5d680f18819361d9-0">
              Herr talman! Jordbruksministern återvänder till sin generallinje
              att förhandla och nå de kompromisser som är möjliga, om man vill
              ha en förändring. Men man kan också se det så att det gäller att
              ta ansvar och stå upp för sina åsikter för att påverka opinionen.
              Då går det att få långsiktiga effekter.
            </seg>
            <seg xml:id="i-7686851ec5849ffe-0">
              Nu när vi stöder en kompromiss, och svenska regeringen har givit
              instruktioner till vår förvaltningskommitté, får vi kritik från
              Nya Zeeland och andra länder inför diskussionerna i Doharundan.
              Det skapar sämre förutsättningar att komma fram till en lösning.
            </seg>
            <seg xml:id="i-f760b121a78dfd74-0">
              Jordbruksministern har inte heller svarat på min tidigare fråga
              om varför Sverige inte kunde rösta emot detta när länder som ofta
              ligger oss nära i dessa sammanhang, Danmark och Nederländerna,
              röstade nej till dessa exportbidrag.
            </seg>
            <seg xml:id="i-736ec8d8c5e48d1e-0">
              Jag stöder naturligtvis regeringen när regeringen säger att exportbidragen
              ska bort, men jag kritiserar regeringen när regeringen i det praktiska
              arbetet röstar för exportbidrag som är snedvridande internationellt
              för handelsutbytet och också är dåliga för miljön. Jag hoppas
              att den svenska regeringen under ordförandeskapsperioden nästa
              halvår kan lyfta upp frågorna på ett annat sätt, och jag hoppas
              också att det program som regeringen kommer att presentera senare
              i vår tar upp sakerna så att vi får en bättre handelspolitik på
              jordbruksområdet för utvecklingsländernas behov och för miljön.
            </seg>
          </u>
          <note type="speaker" xml:id="i-493b37689cbc8985-0">
            Anf. 37 Jordbruksminister ESKIL ERLANDSSON (c):
          </note>
          <u who="unknown" xml:id="i-7934cf6e9dbb5961-17">
            <seg xml:id="i-65d62198eb93e81b-0">
              Herr talman! Sverige är alltså emot exportbidrag och driver frågan
              om dess avskaffande inom ramen för de pågående WTO-förhandlingarna.
              Vi driver frågan i ministerrådet i diskussioner om bland annat
              fortsatta reformer av vår gemensamma jordbrukspolitik. Men i förvaltningskommittén,
              Jacob Johnson, vars syfte är att förvalta beslut som rådet har
              fattat, är Sveriges linje och den är politiskt fastställd att
              exportbidrag ska användas restriktivt. Sveriges röst grundar sig
              dels på bedömningen av marknadssituationen, dels på att vi ska
              vara en konstruktiv part som gör att vi kan påverka och få igenom
              fler sänkningar och begränsad användning av de stöd vi egentligen
              inte vill ha. Vi gör det med framgång, och det ger en bättre framgång
              än att av principfasthet rösta nej varje gång som frågan kommer
              upp.
            </seg>
            <seg xml:id="i-f90abd06c9970297-0">
              Jag vill igen påtala, herr talman, att den som sitter i hörnet
              och röstar nej aldrig får någon framgång i sitt politiska värv.
              Det kan vara en konsumentupplysning nu när vi närmar oss EU-valet
              att därest vi får hoppas att det inte blir så det skulle bli så
              att Jacob Johnson och hans parti kommer in i en regering ska vi
              veta att Sverige inte kommer att ha något inflytande alls i Europeiska
              unionen eftersom Jacob Johnson kommer att sätta sig i hörnet och
              rösta nej.
            </seg>
          </u>
          <note xml:id="i-7453196ff9cf2055-3">
            Överläggningen var härmed avslutad.
          </note>
          <note xml:id="i-a3237107103792fb-0">
            9 § Svar på interpellation 2008/09:297 om barnfattigdom
          </note>
          <note type="speaker" xml:id="i-90e27986b65de6c4-0">
            Anf. 38 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-9e6334a39a86ff75-0">
            <seg xml:id="i-a72a52ecd883d35d-0">
              Herr talman! Marina Pettersson har frågat äldre- och folkhälsoministern
              Maria Larsson vilka åtgärder hon ämnar vidta för att förhindra
              att barns fattigdom ökar i Sverige samt på vilket sätt hon kommer
              att arbeta med barnkonventionens texter om barns rätt. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg xml:id="i-8df5ce23eca828ea-0">
              Barns ekonomiska situation är en viktig fråga för regeringen.
              Vi strävar efter att ge alla barnfamiljer förbättrade förutsättningar
              för en god levnadsstandard. Vi har i Sverige ett väl utvecklat
              stöd till barnfamiljer. Den ekonomiska familjepolitiken hjälper
              till att lyfta fram barnfamiljernas ekonomi. De behovsprövade
              stöden, som bostadsbidraget, är direkt riktade till de hushåll
              som har de lägsta inkomsterna. Även barnbidraget verkar inkomstutjämnande.
              Detta är en del av den politik som kommer familjer i ekonomiskt
              utsatta hushåll till del. Till detta kommer även rätten till ekonomiskt
              bistånd som garanterar barnfamiljer en skälig levnadsnivå.
            </seg>
            <seg xml:id="i-090b80d47a94065d-0">
              Men barnfamiljernas viktigaste inkomstkälla är förvärvsarbete,
              vilket innebär att åtgärder som skapar bättre förutsättningar
              till arbete är den viktigaste åtgärden för möjlighet till god
              ekonomisk standard.
            </seg>
            <seg xml:id="i-5fa1c0e4dbc1643d-0">
              Långsiktigt måste målsättningen vara att skapa förutsättningar
              för människor att försörja sig själva. Ingen ska behöva vara beroende
              av ekonomiskt stöd. Där är drivkrafter för arbete en viktig del,
              och regeringens satsningar inom skatteområdet är av stor vikt
              för att göra det mer lönsamt att arbeta.
            </seg>
            <seg xml:id="i-33619f42212b4775-0">
              Den avgörande orsaken till ekonomisk utsatthet för barn är vanligtvis
              att föräldrarna saknar arbete eller utbildning. Regeringen satsar
              stort på att värna jobb och omställning och ge bättre förutsättningar
              för en varaktigt hög sysselsättning, vilket kommer barnfamiljerna
              till del. Satsningen på jobb och omställning förstärks nu för
              att möta effekterna av den ekonomiska nedgången.
            </seg>
            <seg xml:id="i-9c4f9199b7876388-0">
              Genom exempelvis förstärkningar av nystartsjobben, fler platser
              på yrkeshögskolan och yrkesvux samt stöd till arbetslösa genom
              coachning och fler praktikplatser ges ökade möjligheter till kompetensutveckling
              och utbildning för arbetslösa. Det är viktigt att förhindra en
              långvarig frånvaro från arbetsmarknaden, men under tiden med arbetslöshet
              finns de sociala trygghetssystemen där som stöd.
            </seg>
            <seg xml:id="i-e49484f7334cdb08-0">
              Regeringens övergripande ambition är att beakta barnkonventionen
              i allt arbete som rör barn. Vi har under 2008 överlämnat en skrivelse
              om barnrättspolitiken till riksdagen. Där presenteras en plan
              för uppföljning och utvärdering av barnkonventionens tillämpning.
              Syftet är bland annat att åstadkomma ett effektivare genomslag
              för barnkonventionen.
            </seg>
          </u>
          <note type="speaker" xml:id="i-a942c5da2cd5bdd4-0">
            Anf. 39 MARINA PETTERSSON (s):
          </note>
          <u who="marina_pettersson_d4ec67" xml:id="i-c361f89a5a9d4337-0">
            <seg xml:id="i-1a5dafb79d0de2f8-0">
              Herr talman! Tack för svaret!
            </seg>
            <seg xml:id="i-76677ac6cceab743-0">
              Min fråga till socialminister Göran Hägglund var vad regeringen
              kommer att göra för att minska barnfattigdomen i den uppkomna
              situation vi har i dag, när samhället just nu präglas av en lågkonjunktur
              som vi inte anar eller ser botten på och en finansiell global
              kris och när många människor blir arbetslösa. Vad får jag då för
              svar?
            </seg>
            <seg xml:id="i-16ef0e358105c990-0">
              Svaret jag har fått från socialminister Göran Hägglund är följande
              jag tar lite grann här och där.
            </seg>
            <seg xml:id="i-ab84767464a8a341-0">
              Detta är en del av den politik som kommer familjer i ekonomiskt
              utsatta hushåll till del. Till detta kommer även rätten till ekonomiskt
              bistånd som garanterar barnfamiljer en skälig levnadsnivå.
            </seg>
            <seg xml:id="i-5df2c9237ab50839-0">
              Han säger också att arbete är den viktigaste åtgärden för familjer
              att få god ekonomisk standard.
            </seg>
            <seg xml:id="i-36d78006405d24c8-0">
              Regeringen satsar stort på att värna jobb och omställning och
              ge bättre förutsättningar för en varaktigt hög sysselsättning,
              vilket kommer barnfamiljerna till del.
            </seg>
            <seg xml:id="i-9e0e10f0cc79116e-0">
              Vidare står det i svaret: Det är viktigt att förhindra en långvarig
              frånvaro från arbetsmarknaden, men under tiden med arbetslöshet
              finns de sociala trygghetssystemen där som stöd.
            </seg>
            <seg xml:id="i-4791ccbfc62deb71-0">
              Det säger socialminister Göran Hägglund.
            </seg>
            <seg xml:id="i-99250409fce0a845-0">
              Då är det så att hittills i februari har 7 489 människor i Sverige
              varslats. I januari var det 17 049 och i december 17 960 människor
              som varslades. Många av dessa har barn, och många tillhör barnfamiljer,
              och det här kommer att späda på barnfattigdomen.
            </seg>
            <seg xml:id="i-2c9a78fdb180b146-0">
              Vi har också fått en rapport från Rädda Barnen, som anser att
              vi nu måste ta den uppkomna situationen på största allvar och
              uppmana regeringen att sätta sig ned och få till ett åtgärdspaket
              för att förhindra en ökad barnfattigdom.
            </seg>
            <seg xml:id="i-71c3c4b5d6592143-0">
              Sedan har vi dagens prognos från SEB:s Nordic Outlook, som är
              väldigt dramatisk. Det finns bedömare som tror på en arbetslöshet
              på över 10 procent, över 200 000 färre jobb och ett underskott
              om 6 procent. Det motsvarar ungefär 200 miljarder kronor. I år
              kommer bnp att falla med 2 ½ procent, och det är den största nedgången
              ett enskilt år under efterkrigstid.
            </seg>
            <seg xml:id="i-2b32b769abae57e6-0">
              Det här är fallet i svensk ekonomi, och det är mycket allvarligt.
              Självklart kommer detta också att drabba en stor del av barnfamiljerna.
            </seg>
            <seg xml:id="i-208d5dd5f3ce1785-0">
              I arbetslöshetens spår är det, eftersom ni har söndrat välfärdssystemen
              och sänkt ersättningsnivåerna, många fler människor som faller
              mellan stolarna och får gå till socialförvaltningen och uppbära
              försörjningsstöd. Kommunernas budgetar riskerar att gå med väldigt
              stora underskott 2010 och 2011.
            </seg>
            <seg xml:id="i-c7cfa9cd7efb79bd-0">
              Jag vill återigen fråga socialministern om han är beredd att
              gå till Reinfeldt och säga: Nu sätter vi oss ned och gör någonting
              för barnen i Sverige, för att minska barnfattigdomen! Det är till
              exempel, som vi socialdemokrater föreslår, att försöka höja barnbidraget,
              underhållsstödet och studiebidraget. Man kan börja där, se över
              den aktuella politiken och sätta ett åtgärdspaket på plats.
            </seg>
          </u>
          <note type="speaker" xml:id="i-e12dde872388de94-0">
            Anf. 40 JASENKO OMANOVIC (s):
          </note>
          <u who="unknown" xml:id="i-7934cf6e9dbb5961-18">
            <seg xml:id="i-a544de32a83857c8-0">
              Herr talman! Jag tackar också ministern för svaret.
            </seg>
            <seg xml:id="i-b2737530c00c57bb-0">
              Vad är det ministern svarar oss här? Det är att det finns en
              ekonomisk familjepolitik som hjälper till att lyfta upp barnfamiljernas
              ekonomi. Men det var ju ministern själv som ändrade målet, från
              det att man skulle utjämna skillnaderna mellan familjer utan barn
              och familjer med barn. Målet var ju att utjämna de ekonomiska
              skillnaderna. Då ändrade man det. Varför det? Jo, det är enklare
              att ge skattesänkningar till höginkomsttagare. Då behöver man
              inte försvara ett mål som man inte kan försvara om man sänker
              skatten för höginkomsttagare. Det är en sak.
            </seg>
            <seg xml:id="i-e011412d6dfefb20-0">
              Den andra saken som ministern svarar, bland annat, är att det
              finns trygghetssystem som stöd i vårt land. Ja, och då vill jag
              tänka lite grann: Vad är det för trygghetssystem som vi har kvar,
              och hur ser de ut?
            </seg>
            <seg xml:id="i-c58f23bbedba3722-0">
              Det första ni gjorde när ni tog över makten var att ändra beräkningsreglerna
              för a-kassan. Vad hände då till exempel med föräldralediga som
              ville vara hemma och få lite mer tid med sina små barn en fredag?
              Min kompis Björn var hemma varje fredag med sina två små söta
              barn, och vad händer när Björn blir arbetslös? Jo, Björn har inte
              varit produktiv varje fredag så han kan inte tillgodoräkna sig
              den tiden för a-kassa.
            </seg>
            <seg xml:id="i-bde1992bbe7fbeda-0">
              Vad blir det kvar av det trygghetssystem som socialministern
              åberopar i sitt svar? Ja, det blir ett väldigt tandlöst trygghetssystem.
              Därför ökar barnfattigdomen i Sverige. Er politik är orsaken till
              att barnfattigdomen ökar i Sverige.
            </seg>
            <seg xml:id="i-a11af153fef97535-0">
              Det som också är intressant är att ministern säger att det ska
              löna sig att arbeta och därför sänker man skatten. Då undrar jag,
              herr talman: Hur många småbarnsföräldrar tjänar lika mycket som
              ett statsråd eller en riksdagsledamot som får sänkt skatt med
              10 000 eller 12 000 kronor sedan den 1 januari? Hur många ensamstående
              mammor tjänar 50 000 eller 80 000 kronor i månaden? Det är absolut
              inte många det kanske går att räkna dem på fingrarna.
            </seg>
            <seg xml:id="i-1f429702030ab606-0">
              Ni har uppenbarligen gjort förändringar som leder till att barnfattigdomen
              ökar i Sverige. Och när hundratals varslades i fjol och många
              av dem är småbarnsföräldrar och antalet kommer att öka vem kommer
              att bestraffas? Jo, det är barnen i Sverige.
            </seg>
          </u>
          <note type="speaker" xml:id="i-219eb893e7c5ca8c-0">
            Anf. 41 FREDRIK LUNDH (s):
          </note>
          <u who="fredrik_lundh_132f0c" xml:id="i-9cbdd05d649a7073-0">
            <seg xml:id="i-3697eb3bae15bedd-0">
              Herr talman! Jag tycker att det är intressant att ställa sig
              frågan: Vem betalar kalaset? Är det direktören med villa i Djursholm,
              som tjänar tusentals kronor varje månad, som får slopad förmögenhetsskatt
              och fastighetsskatt och som dessutom tack vare en statlig subvention
              kan få villan välstädad till halva priset? Så ser den ena sidan
              av regeringens politik ut.
            </seg>
            <seg xml:id="i-ea5a3eff3f5aebae-0">
              På den andra sidan har vi dem som får betala för kalaset. Det
              är barn vilkas föräldrar har drabbats hårt av regeringens politik,
              barn vilkas föräldrar måste förklara att en ny skjorta till skolavslutningen
              är en omöjlighet, för att inte tala om semester, eller barn som
              inte vill gå på kompisens kalas därför att man inte har råd att
              ta med sig någon present.
            </seg>
            <seg xml:id="i-53c74e75873763e0-0">
              Just så slår nämligen regeringens politik enligt en utredning
              som Vänsterpartiet tidigare låtit riksdagens utredningstjänst
              göra. Medan de mest välbärgade får dela på merparten av pengarna
              från regeringens skattesänkningar bekostas skattesänkningarna
              av bland annat försämringar i a-kassa och sjukpenning, med skrämmande
              resultat.
            </seg>
            <seg xml:id="i-ffab9e71b1103f21-0">
              Herr talman! År 2006 var barnfattigdomen i Sverige på den lägsta
              nivån sedan mätningarna inleddes 1991. Nu är tiderna annorlunda.
              Varslen står som spön i backen, och arbetslösheten breder ut sig.
            </seg>
            <seg xml:id="i-4ea81a202f4b23b0-0">
              Det har talats väldigt mycket om fordonskrisen, byggkrisen och
              bankkrisen men alltför lite om människokrisen bakom. Varslen drabbar
              människor av kött och blod, familjer där ena familjeförsörjaren
              blir arbetslös eller rent av båda familjeförsörjarna blir arbetslösa.
            </seg>
            <seg xml:id="i-bef679b3197a9974-0">
              Varslen och arbetslösheten slår sönder barns trygghet och vardag.
              Det kommer att påverka dem för lång tid framöver, kanske för alltid.
            </seg>
            <seg xml:id="i-f1b614eda1ef8445-0">
              Barnens situation i krisens spår måste vi nu också våga tala
              om och reagera på. Det får inte bli som det blev under 1990-talet,
              att barnen drabbades länge efter det att konjunkturen vänt, kanske
              under större delen av sin uppväxt.
            </seg>
            <seg xml:id="i-fc426eb115240b18-0">
              Nu måste regeringen analysera konsekvenserna för barnen av förändringarna
              i ekonomin och trygghetssystemen. Nu måste man ta larmsignalerna
              på allvar. Det är dags för minister Hägglund att ta på sig barnglasögonen
              och se verkligheten som den ser ut.
            </seg>
            <seg xml:id="i-d621a80e449af7b9-0">
              Jag vill veta om ministern är beredd att skyndsamt ta fram ett
              åtgärdspaket för barns välfärd under den ekonomiska krisen.
            </seg>
          </u>
          <note type="speaker" xml:id="i-39b13d61f4c7c917-0">
            Anf. 42 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-3c01394ae07d3304-0">
            <seg xml:id="i-b8f14bbf68646a22-0">
              Herr talman! Under föregående år hade Nordiska rådets välfärdsutskott
              ett tema som byggde på just barns utsatthet och barnproblematiken.
              När utskottet sammanträdde för en dryg vecka sedan i Reykjavik
              följdes föregående års arbete upp med ett mycket skarpt uttalande.
              Rubriken lyder: Det är oacceptabelt att barn kränks i Norden.
            </seg>
            <seg xml:id="i-5f7c607eff975e77-0">
              I och för sig hade udden sin riktning mot ett av våra nordiska
              grannländer, men i diskussionen och debatten kunde vi konstatera
              att alla våra nordiska länder har problematik i dagsläget. Barn
              utsätts för kränkningar. Barn utsätts för fattigdom, och barn
              utsätts för situationer som i förlängningen kan få negativa konsekvenser.
            </seg>
            <seg xml:id="i-30e3b42ca43b93c3-0">
              Varför kränkta barn blir sjuka vuxna, var temat under föregående
              år. Det kan naturligtvis ses som ett väldigt brett perspektiv
              på diskussionen. Men vetskapen om att barnfattigdom också får
              konsekvenser för barns hela liv måste vi bära med oss.
            </seg>
            <seg xml:id="i-e6fe4f98d7d27617-0">
              Det är därför en viktig fråga som interpellanten nu tar upp.
              Vad kan vi i Sverige göra för att mildra den situation som många
              barn i dagsläget är i?
            </seg>
            <seg xml:id="i-fbaaf1a10a139ab9-0">
              Effekten av den globala finanskrisen medför att redan kända sociala
              problem riskerar att trappas upp och att resurssvaga barn får
              det sämre, skriver man i sitt uttalande. Det skriver man samfällt
              från alla partier och alla partigrupperingar i Nordiska rådet
              till våra respektive regeringar.
            </seg>
            <seg xml:id="i-9c33ba0476988d36-0">
              Det är därför viktigt att vi funderar på vad vi kan göra, vad
              vi bör göra och vad vi måste göra för att barn ska känna en trygghet
              i sin uppväxt och att de sedan ska känna en stabilitet i samhället
              och i sitt fortsatta liv.
            </seg>
            <seg xml:id="i-7b1623a9b2b2d650-0">
              Vi brukar betrakta våra nordiska länder som välfärdsländer. Vi
              har skäl att göra det på många områden. Men när vi nu ser att
              barns utsatthet är av en sådan karaktär att vi faller tillbaka
              måste vi naturligtvis börja ifrågasätta vilken välfärd vi vill
              ha och vilken välfärd vi vill att våra barn ska ha och känna trygghet
              i. Därför är det viktigt att vi lyfter fram det hela.
            </seg>
            <seg xml:id="i-5f2833352152c9b7-0">
              Någon av de tidigare talarna här lyfte fram den aktuella situationen.
              Det är det som man också gör från Nordiska rådets välfärdsutskott.
            </seg>
            <seg xml:id="i-052206700b8bdbde-0">
              Jag hade i går möjligheten att åka runt i ministerns eget hemlän,
              Jönköpings län, och se arbetsplatser där 40 procent av löntagarna
              och arbetstagarna nu har varslats om uppsägning. Konsekvenserna
              för de här människorna fick vi mycket starkt belysta av fackliga
              organisationer, av företagarna men också av de berörda löntagarna
              och arbetstagarna på arbetsplatserna.
            </seg>
            <seg xml:id="i-7a1c29d5a77f371c-0">
              De vi inte fick möta var barnen i de här familjerna, barnen till
              de här föräldrarna. Vi kan då naturligtvis också se: Vad blir
              konsekvenserna för barnen i det här sammanhanget?
            </seg>
            <seg xml:id="i-2d1c86d8f39b5c19-0">
              Jag tror därför att det är viktigt att socialministern nu lyssnar
              in den oro som vi känner för barns utsatthet och tar fasta på
              den. Då räcker inte det svar som nu har lämnats till interpellanten
              där man pekar på sakförhållanden som egentligen inte är relevanta
              i dagsläget när vi ser att varslen står som spön i backen och
              när vi ser att människors oro fokuseras och överförs på barnen
              inför framtiden.
            </seg>
            <seg xml:id="i-35ebf9729c302bbe-0">
              Min vädjan till statsrådet är: Ta intryck och lämna förslag på
              åtgärder för att stärka barns situation!
            </seg>
          </u>
          <note type="speaker" xml:id="i-cd589c9c085ff02a-0">
            Anf. 43 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-064697e92bcaa193-0">
            <seg xml:id="i-65f4bd91712bd61d-0">
              Herr talman! Det är en mycket angelägen fråga som Marina Pettersson
              har tagit upp i dag och som vi diskuterar.
            </seg>
            <seg xml:id="i-92e414cdf388baaf-0">
              Barnfattigdomen ökar och kommer att öka ännu mer med tanke på
              dagens situation.
            </seg>
            <seg xml:id="i-853c284e72b40a99-0">
              Forskning från bland annat Göteborgs universitet visar att framför
              allt ensamstående mammor har varit en utsatt grupp under en ganska
              lång tid. De hade svårt att få ekonomin att gå ihop redan före
              jobbkrisen och lågkonjunkturen.
            </seg>
            <seg xml:id="i-250584cb97e2c979-0">
              Vi ser också att barn vars föräldrar har en annan etnisk bakgrund
              är i en väldigt utsatt position. Och nu ser vi hur arbetslösheten
              ökar, hur varslen haglar. Det gör ju att ännu fler barn kommer
              att leva i fattigdom, och det är djupt olyckligt.
            </seg>
            <seg xml:id="i-6e33cc3f30be99e5-0">
              Jag tycker nästan att det är provocerande när jag hör Göran Hägglund
              säga att det är viktigt att förhindra långvarig frånvaro från
              arbetsmarknaden, men under tiden med arbetslöshet finns de sociala
              trygghetssystemen där som stöd.
            </seg>
            <seg xml:id="i-dd362185fdcf5ee5-0">
              Jag vet att Jasenko också frågade: Vilka trygghetssystem finns
              egentligen kvar, och vad är det egentligen som händer nu när människor
              varslas från sina arbeten?
            </seg>
            <seg xml:id="i-340e1e9098f043a2-0">
              Man har höjt avgiften till a-kassan, vilket har gjort att väldigt
              många har gått ur. Det gör också att de som nu blir arbetslösa
              kanske inte längre finns med i arbetslöshetsförsäkringen utan
              tvingas att söka socialbidrag, tvingas sälja hus och bil för att
              kunna få någon form av hjälp och stöd för att få det att gå ihop.
            </seg>
            <seg xml:id="i-8dc0a032e58936e4-0">
              Vi ser också sjuka som inte får någon hjälp att komma tillbaka.
              Arbetsgivaren behöver inte ta ansvar längre. Man kan vänta ut
              dem i sex månader. Sedan står de till arbetsmarknadens förfogande,
              människor som utsorteras från sjukförsäkringssystemet.
            </seg>
            <seg xml:id="i-2aa289ccbe4a1ef8-0">
              Det är klart att det är barnen som drabbas när föräldrarna råkar
              ut för de här sakerna.
            </seg>
            <seg xml:id="i-dadbd4c50f50d692-0">
              Man pratar om utbildning. Självklart är det vägen till arbete,
              egenförsörjning som är så viktig. Men man har dragit ned med en
              tredjedel av platserna på komvux. Man har minskat antalet högskoleplatser.
              Det gör ju att människor som nu står arbetslösa egentligen inte
              har möjlighet att fortbilda sig i den utsträckning som man faktiskt
              kunde göra tidigare. Där har man faktiskt dragit ned. Man säger
              att man satsar, men det är efter att man har dragit ned ganska
              rejält.
            </seg>
            <seg xml:id="i-92ee19eedbb33f2d-0">
              Vi ser också hur kommunernas och landstingens ekonomier drabbas
              av lågkonjunkturen och jobbkrisen, hur man tvingas dra ned i välfärden.
              Det är större barngrupper. Man drar ned på nattis på de ställen
              där det finns. Det är någonting där framför allt barn som kanske
              har det lite svårt hemma har kunnat få hjälp och stöd.
            </seg>
            <seg xml:id="i-f1216ea247fd6f02-0">
              Detta dras ju nu också in eftersom regeringen tyvärr inte ger
              förstärkningar till kommunerna, så att de slipper göra de här
              neddragningarna.
            </seg>
            <seg xml:id="i-a25bdd60ee01b1d4-0">
              Det här duger inte, anser jag. Det här är för lite satsningar.
              Det är barn som kommer att drabbas, och regeringen är passiv.
              Jag hoppas kunna få svar under den här debatten. Vi är oroliga.
              Barn kommer i kläm, och de kommer att påverkas under resten av
              sina liv.
            </seg>
            <seg xml:id="i-02c0ee935ecb4751-0">
              Jag tycker att det är viktigt att ta fram något åtgärdsprogram
              för att hjälpa de här barnen och deras föräldrar, så att de slipper
              skammen. När barnen går till förskolan har de kanske inte overall
              på sig, så att de kan vara ute och leka med de andra barnen.
            </seg>
            <seg xml:id="i-ad8b5161f20397c7-0">
              Nej, Göran Hägglund, det här duger inte.
            </seg>
          </u>
          <note type="speaker" xml:id="i-ea58a66810f291b3-0">
            Anf. 44 FINN BENGTSSON (m):
          </note>
          <u who="unknown" next="cont" xml:id="i-2427502d16702bf5-1">
            <seg xml:id="i-7c8e1248024c32d2-0">
              Herr talman! Det är en viktig interpellation om ett svårt problem,
              barnfattigdom. Men jag tror att vi ska ha lite perspektiv efter
              att ha hört fem stycken socialdemokraters rätt inskränkta syn
              på barnfattigdom.
            </seg>
            <seg xml:id="i-0f0301811894b258-0">
              Vi har nu en global finanskris. Det är klart att vi kan bekymra
              oss mycket över barnfattigdomen i Sverige. Här tycker jag att
              svaret från socialministern är väldigt tillfredsställande avseende
              de olika ingångar i den här diskussionen som alliansregeringen
              faktiskt har och som jag tycker saknas från Socialdemokraternas
              sida. Jag kommer strax att kommentera det.
            </seg>
            <seg xml:id="i-51f5bdd11779e511-0">
              Men vad är barnfattigdom? Inte är det samma sak i Sverige som
              i Brasilien, som mycket riktigt konstateras i Rädda Barnens egen
              rapport. Länderna runt om i världen drabbas också av den ekonomiska
              allmänna nedgång som även Sverige drabbas av. Jag har inte hört
              ett enda ord om något globalt perspektiv på barnfattigdomsproblematiken.
              Vi kanske måste lyfta blicken utanför landets gränser också.
            </seg>
            <seg xml:id="i-64f35d715f8799ee-0">
              Om vi ska göra en lite mer korrekt beskrivning av historiken
              här framstår det som att barnfattigdomen i Sverige är i ökande
              låt oss konstatera att från 1991 till 1997 som var ett toppår
              ökade barnfattigdomen enligt Rädda Barnens egna uppgifter.
            </seg>
            <seg xml:id="i-5d3da5d9b83e5636-0">
              Sedan stabiliserades det någorlunda, men klyftorna fanns kvar.
              Under det fortsatta socialdemokratiska regeringsinnehavet konstaterades
              att 2006 levde 229 000 av Sveriges närmare två miljoner barn i
              fattigdom.
            </seg>
            <seg xml:id="i-ad4bc8429ab75b53-0">
              Herr talman! Detta var samtidigt som vi hade en stor och framgångsrik
              högkonjunktur som svepte över världen. I vårt land hade vi en
              och en halv miljon vuxna människor som var försatta i utanförskap.
              De kunde inte använda det viktigaste redskapet för att bekämpa
              barnfattigdomen, nämligen en egen försörjning. Det visar sig vara
              det allra viktigaste, som också kommenteras av statsrådet klokt
              nog i svaret. Den allra viktigaste principen för att barnfattigdomen
              ska minska är att man får makt över sin egen tid.
            </seg>
            <seg xml:id="i-6afe52a99301a5fb-0">
              Det är inte sant som det har sagts i debatten här att det är
              några stora löneökningar för framför allt höginkomsttagare. Jobbskatteavdraget
              har varit tydligt inriktat på låg- och medelinkomsttagare. I de
              lägre inkomstklasserna har vi nu löneökningar som motsvarar över
              10 procent om man skulle jämföra med det som vanligtvis förhandlas
              av fackföreningar. Så det är rejäla lönetillskott som kommer till
              låg- och medelinkomsttagare.
            </seg>
            <seg xml:id="i-7937ad19abd402d9-0">
              Herr talman! Jag skulle avslutningsvis vilja gå över till vad
              det här handlar om i barnkonventionen som interpellanten tog upp,
              nämligen den text som står att läsa i artikel 27 om levnadsstandard
              som ju interpellationen berör. Under punkt 2 läser man att det
              är föräldrar och andra som är ansvariga för barnet som inom ramen
              för sin förmåga och sina ekonomiska resurser har huvudansvaret
              för att säkerställa de levnadsvillkor som är nödvändiga för barnets
              utveckling.
            </seg>
            <seg xml:id="i-c92ea2473d68384d-0">
              Låt mig när det gäller oppositionens ensidiga kritik, vid sidan
              av allt som har nämnts i statsrådets svar, påminna om en ny utredning
              av Inger Davidson här i riksdagen som syftar till en långsiktig
              lösning av problemet, Föräldrastöd en vinst för alla . Det är
              en utredning som nu ligger på regeringens bord.
            </seg>
            <seg xml:id="i-540c45e7d6bbb5d2-0">
              Därtill vill jag säga att statsrådet Maria Larsson precis har
              lämnat in en lagrådsremiss där man för att stärka barnen i socialtjänsten,
              där de ofta kommer i kläm, samordnar tillsynen av socialtjänsten
              med fokus på barnens utsatthet. Det är ett sätt att, parallellt
              med att vi ansvarsfullt tacklar den ekonomiska krisen, se till
              att andra strukturella åtgärder görs för att försäkra barnen deras
              rätt enligt levnadsstandardsartikeln.
            </seg>
          </u>
          <note xml:id="i-c330d1f626905462-0">
            Ajournering
          </note>
          <note xml:id="i-f3383e5d5bcb740a-0">
            Kammaren beslutade kl. 16.03 på förslag av talmannen att ajournera
            förhandlingarna till kl. 18.00.
          </note>
          <u who="unknown" prev="cont" xml:id="i-958c2662122999f4-1">
            <seg xml:id="i-d6126a34ba7357b0-0">
              Återupptagna förhandlingar
            </seg>
          </u>
          <note xml:id="i-cd4f0fac4176f0b9-0">
            Förhandlingarna återupptogs kl. 18.00.
          </note>
          <note xml:id="i-d2f890d365be70eb-0">
            9 § (forts.) Svar på interpellation 2008/09:297 om barnfattigdom
          </note>
          <note type="speaker" xml:id="i-4599c921462c56f1-0">
            Anf. 45 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-9e6334a39a86ff75-1">
            <seg xml:id="i-d45ed8085af8b6e0-0">
              Fru talman! I mitt svar har jag beskrivit de ordningar som finns
              många av dem långvariga, många av dem väldigt betydelsefulla till
              skydd för framför allt barnfamiljernas väl och ve.
            </seg>
            <seg xml:id="i-1489606e9a90e666-0">
              I tider av ekonomisk nedgång, som dem vi upplever just nu och
              sannolikt kommer att få leva med under en längre tid, är det självklart
              så att hela vårt samhälle påverkas. Därför är det väldigt viktigt
              att varje regering gör vad den kan för att förebygga och underlätta
              en situation som många hamnar i.
            </seg>
            <seg xml:id="i-b53beb0d199699ae-0">
              Jag tror att det är viktigt att påminna sig att efter det val
              som genomfördes 2006 lade den nuvarande regeringen om politiken
              från en politik som bortsåg från en växande arbetslöshet och väldigt
              stora bekymmer för många människor som hamnade vid sidan om. Vi
              har haft en utveckling, från valet fram till dess att lågkonjunkturen
              drabbade oss, där 180 000 gick från utanförskap in i arbetslivet
              igen. Det är den viktigaste åtgärden man kan göra.
            </seg>
            <seg xml:id="i-1aac715f532e2aa1-0">
              När Sverige drabbas av ekonomisk nedgång till följd av faktorer
              som vi tyvärr inte kan styra över är det självklart att det spelar
              en roll för arbetslösheten och sysselsättningsnivåerna. Alla familjer
              i vårt land drabbas.
            </seg>
            <seg xml:id="i-bbd45189e83cd140-0">
              Jag kan konstatera att det är en ganska hög ljudnivå bland mina
              socialdemokratiska vänner här. De förordar nya, stora, dyra reformer.
              Någon säger nej till de besparingar som har gjorts för att få
              utrymme för de åtgärder som har gjort att fler människor har kommit
              i arbete. Någon ropar på mer pengar till kommuner och landsting.
              Någon säger nej till åtgärder som ökar antalet arbetstillfällen.
              Någon säger nej till skattesänkningar som ger hederligt arbetande
              småbarnsföräldrar mer pengar i plånboken.
            </seg>
            <seg xml:id="i-dac8af391349dfb1-0">
              Det här går tyvärr inte ihop. Man kan inte stå här och både kritisera
              regeringen för att man har ökande underskott till följd av en
              dramatisk ekonomisk nedgång och därefter föreslå ytterligare kostnadsökningar.
              Man kan inte säga att problemet är att vi har en hög arbetslöshet
              om man själv säger nej till de åtgärder som gör att fler människor
              kommer i arbete. Man kan inte kräva mer pengar till kommuner och
              landsting om man är bekymrad över statens finanser.
            </seg>
            <seg xml:id="i-454c12bd8741d03c-0">
              Här har ni ett litet bekymmer. Ni får inte er politik att gå
              ihop. Om ni skulle gå hem och läsa vad ni sade här före middagspausen
              ni kanske var trötta och hungriga, vad vet jag skulle ni se att
              här saknas det grundläggande tänkande som socialdemokratin tidigare
              präglades av att det är genom hårt arbete och genom att göra det
              möjligt för människor att försörja sig själva som vi lägger grunden
              för en hög ekonomisk nivå hos människor och får möjlighet att
              hjälpa dem som för kortare eller längre tid hamnar vid sidan om,
              på grund av sjukdom, arbetslöshet eller annat.
            </seg>
            <seg xml:id="i-093887836354a930-0">
              Men det är tyvärr så att den gren som ni sitter på är ni ganska
              ivriga att såga av. Ni tycks ha gått från att hylla de gamla principerna
              till att i stället hylla nya stora kostnadsdrivande reformer:
              nej till alla besparingar, mer pengar till kommuner och landsting,
              nej till åtgärder som ökar antalet arbetstillfällen, nej till
              skattesänkningar som ger fler jobb. Detta gör mig lite bekymrad,
              fru talman.
            </seg>
          </u>
          <note type="speaker" xml:id="i-e283e4053567adee-0">
            Anf. 46 MARINA PETTERSSON (s):
          </note>
          <u who="marina_pettersson_d4ec67" xml:id="i-c361f89a5a9d4337-1">
            <seg xml:id="i-d41c7f7023f3446d-0">
              Fru talman! Socialminister Göran Hägglund! Det är ytterst intressant.
              Du säger att 180 000 personer gick från utanförskap in i arbete.
              Detta var i en högkonjunktur. Det fanns jobb. Det fanns arbetsgivare.
              Vi hade budgetöverskott.
            </seg>
            <seg xml:id="i-71947af82e6bb6b8-0">
              Efter valet 2006 gick våra överskott till skattesänkningar. De
              som har mer skulle ha mer. Det är pengar vi kunde ha haft till
              investeringar de kommande åren i den fruktansvärda lågkonjunktur
              vi kommer att möta, till investeringar i utbildningar, infrastruktur
              och kommuner och landsting för att få behålla jobben men också
              bekämpa barnfattigdomen. Men det har du slösat bort på sänkt förmögenhetsskatt,
              fastighetsskatt, sänkta skatter främst till de höginkomsttagare
              som tjänar mest.
            </seg>
            <seg xml:id="i-d7ec935859380d57-0">
              De familjer som drabbas av de välfärdssystem som inte fungerar
              längre, som drabbas av indragen sjukpenning och blir utan ersättning
              från a-kassan, lever naturligtvis i en mycket svår situation.
              Barnen i dessa familjer mår också ofta väldigt dåligt av att inte
              veta om familjen har tillräckligt med pengar för att kunna klara
              av mat, hyra, kläder och annat som hör till vardagen.
            </seg>
            <seg xml:id="i-3061d942d22bb648-0">
              I min dator finns flera mejl från medborgare som vittnar om hur
              människor därute drabbas i verkligheten. Varje människa som faller
              ur våra trygghetssystem, varje människa som blir utförsäkrad kanske
              också har barn.
            </seg>
            <seg xml:id="i-1e06d94661613675-0">
              En medborgare som arbetar vid Försäkringskassan vittnar om en
              kvinna som ringde henne. Hon hade fått veta att hon efter ett
              år blivit utan sjukersättning. I hennes närhet har en trebarnspappa
              också blivit nekad fortsatt sjukersättning. Han hade hängt sig
              i källaren i familjens hus. Kvinnan som ringde talar om att göra
              detsamma. Hon säger att hon kan ana att så ska ske, eftersom hon
              har en psykotisk problematik. Kvinnan vid Försäkringskassan kan
              enbart lyssna.
            </seg>
            <seg xml:id="i-d0c22dfe78b9c46d-0">
              Någon måste ta ansvar för detta. Någon måste ta ansvar när människor
              tappar livshoppet, när människor kastar sig framför tåget eller
              väljer att försvinna i Värmlands urskogar när man inte har någon
              framtidstro och inget framtidshopp.
            </seg>
            <seg xml:id="i-e456a5345e5a4335-0">
              Det är ensamstående föräldrar som har det sämst i Sverige just
              nu. Hos barn till de ensamma föräldrarna är fattigdomen 25 procent.
              Vad gör regeringen för dem? Vad vill ni göra? I dag fattas svaret
              från dig, Göran.
            </seg>
            <seg xml:id="i-c6d91942ed25329b-0">
              400 000 barn lever med ensamstående föräldrar i Sverige. Problemet
              för dem är samhällets bristande stöd, inte att föräldrarna är
              ensamstående. Det är brist på barnomsorg, det är låga kvinnolöner,
              det är hög arbetslöshet, söndriga välfärdssystem, låga ersättningar
              från sjuk- och a-kassa och få möjligheter till avlastning.
            </seg>
            <seg xml:id="i-ee4d7c09b3147b4b-0">
              Här borde samhälle erbjuda mer. Vad erbjuder du, Göran Hägglund?
            </seg>
          </u>
          <note type="speaker" xml:id="i-adbbc3b748ff1708-0">
            Anf. 47 JASENKO OMANOVIC (s):
          </note>
          <u who="unknown" xml:id="i-7934cf6e9dbb5961-19">
            <seg xml:id="i-6682abe6ab13697a-0">
              Fru talman! Marina Pettersson frågade socialministern vad man
              gör för att bekämpa barnfattigdomen. Svaret vi fick var en predikan
              om hur dåliga vi socialdemokrater är. Det var svaret på hur man
              kan bekämpa barnfattigdomen.
            </seg>
            <seg xml:id="i-ea9a9c06c2fa5f0f-0">
              Och varför är vi dåliga? Jo, för att vi inte accepterade att
              småbarnsfamiljer ska ha högre fastighetsskatt i glesbygden, vilket
              man fick i min hemkommun i Norrland. Barnfamiljerna fick högre
              fastighetsskatt medan de förmögna utanför Helsingfors med stora
              villor vid egna sjöar fick sänkt fastighetsskatt. De betalar lika
              mycket som en småbarnsfamilj med tre barn hemma hos mig i Härnösand
              får betala. Pappan har blivit arbetslös och har fått en arbetslöshetsförsäkring
              som inte är värd namnet, som inte längre är en arbetslöshetsförsäkring.
            </seg>
            <seg xml:id="i-41fe574c5bbd13f0-0">
              Vi socialdemokrater är alltså dåliga därför att vi inte ställer
              upp på den arbetslöshetsförsäkring som inte är värd namnet. Det
              är självklart att vi inte gör det. Det är självklart att vi vill
              att människor ska känna trygghet, att familjer ska känna trygghet.
            </seg>
            <seg xml:id="i-e566b9f5f1cc0032-0">
              Den politik som du för i dag när det gäller barnfamiljerna, Göran
              Hägglund, får vi se konsekvenserna av om 20 år, inte enbart i
              dag utan från och med i dag och 2030 år framåt. Därför är det
              viktigt att du tänker om när du säger att vi socialdemokrater
              är dåliga därför att vi bekämpar barnfattigdomen.
            </seg>
          </u>
          <note type="speaker" xml:id="i-b071f1303449ca91-0">
            Anf. 48 FREDRIK LUNDH (s):
          </note>
          <u who="fredrik_lundh_132f0c" xml:id="i-9cbdd05d649a7073-1">
            <seg xml:id="i-29456d2d1a8d785f-0">
              Fru talman! Regeringen kanske inte kan göra allt, men ni måste
              definitivt göra någonting. Vi ser tusentals människor varslas
              varje vecka, och bakom dessa tusentals finns barn och unga.
            </seg>
            <seg xml:id="i-44621512e720f289-0">
              Barnfattigdomen breder ut sig. Larmsignalerna och rapporterna
              avlöser varandra, och det går fort, mycket fort. Om inte ett åtgärdspaket
              för barns välfärd är intressant att prioritera för regeringen
              finns ändå en rad punktinsatser att göra.
            </seg>
            <seg xml:id="i-ccdf335ccfe627bd-0">
              Situationen för barn och ungdomar från fattiga hem håller radikalt
              på att försämras ute i kommunerna. Genom dolda barnskatter i form
              av avgifter för utflykter och skolresor i grundskolan skapas en
              över- och underklass bland dagens unga. De som kommer från goda
              ekonomiska situationer berörs inte så mycket, men de fattiga barnens
              möjlighet och frihet begränsas rejält.
            </seg>
            <seg xml:id="i-b97d90afc7a42dcf-0">
              I mer än en tredjedel av landets kommuner tar grundskolor ut
              avgifter för utflykter, skolresor och föräldramöten. Det visar
              en undersökning som genomförts av Majblomman. Kostnaderna för
              att ha barn i skolan håller radikalt på att öka för de ekonomiskt
              utsatta familjerna i Sverige. Det leder till ett utanförskap för
              barn och ungdomar som vi aldrig kan acceptera. Här måste regeringen
              agera.
            </seg>
            <seg xml:id="i-aedbae2010e440ff-0">
              Fru talman! Avgifter i skolan måste upphöra. Jag tycker att det
              skulle vara intressant att höra hur ministern ser på de frågorna.
              Vore det inte dags att också tydliggöra att måltidsavgifter för
              skolelever inte är acceptabelt?
            </seg>
            <seg xml:id="i-348181e9da173fb1-0">
              Det är små smulor, men om inte det stora åtgärdsprogrammet för
              barns välfärd är prioriterat kanske det finns en del små saker
              regeringen ändå mäktar med att genomföra.
            </seg>
          </u>
          <note type="speaker" xml:id="i-2839dd0499423d7a-0">
            Anf. 49 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-3c01394ae07d3304-1">
            <seg xml:id="i-8cbd765233bb0ccc-0">
              Fru talman! Det duger inte, socialministern, att i interpellationsdebatten
              kritisera oss interpellanter som har insett och ser problematiken
              och som tar emot den information vi får från föräldrar som nu
              ser de ekonomiska villkoren drastiskt förändras och försämras
              för sina barn. Då duger det inte att kritisera oss som försöker
              beskriva problematiken. Inse problemen i stället, ta intryck av
              diskussionen och lägg fram förslag och tankegångar!
            </seg>
            <seg xml:id="i-c2d52664ac8a102b-0">
              Socialministern kritiserar oss för att vara för vidlyftiga i
              våra ambitioner, men när jag deltog i diskussionen med mitt förra
              inlägg lyfte jag in frågan utifrån ett nordiskt perspektiv. Nordiska
              rådet har samfällt, inkluderande alla de politiska partierna,
              inkluderande de partigrupper som finns, gjort ett uttalande där
              vi konstaterar att de nordiska länderna måste agera beslutsamt
              och omedelbart för barnens framtid och för samhällets bästa.
            </seg>
            <seg xml:id="i-ca617033a60b8924-0">
              Man skriver att välfärdsutskottet tidigare har lagt fram ett
              antal förslag till regeringarna men att man nu anser att konsekvenserna
              av finanskrisen medför att arbetet måste ges större uppmärksamhet
              och påskyndas. Då fortsäter ministern att kritisera oss som lyfter
              fram vad Nordiska rådets partier samfällt har uttalat.
            </seg>
            <seg xml:id="i-70ab910c1586270a-0">
              Det är klart att om Finn Bengtsson, som försöker försvara regeringspolitiken
              likt en skuggminister, också går in och kritiserar oss interpellanter
              bör Finn Bengtsson vara medveten om att två av hans egna partivänner
              har skrivit under det uttalande som jag åberopar i den här debatten
              om just den viktiga frågan barnfattigdomen. Då fordras det faktiskt
              att man tar intryck av det här eller också går till sin Nordenminister
              och påtalar att ministern kanske har ett ansvar för att leva upp
              till det Nordiska rådets parlamentariker har sagt.
            </seg>
          </u>
          <note type="speaker" xml:id="i-fd631618fbf85187-0">
            Anf. 50 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-064697e92bcaa193-1">
            <seg xml:id="i-e02926e52e208e7c-0">
              Fru talman! Jag tycker att det är väldigt olyckligt att socialminister
              Göran Hägglund, när vi har en sådan här viktig diskussion och
              debatt om barnfattigdomen, bekymrar sig mer för hur vi socialdemokrater
              får vår politik att gå ihop än om åtgärder för att se till att
              barn faktiskt får en bättre situation.
            </seg>
            <seg xml:id="i-dc60cfcae42e1187-0">
              Barnfattigdomen riskerar att öka drastiskt med tanke på den lågkonjunktur
              och finanskris som vi nu ser. I stället för att hålla på och tjabba
              om vem som gör vad och hur mycket pengar som går hit eller dit
              behövs faktiskt åtgärder för att vi ska kunna komma åt det här
              så att alla barn i Sverige i dag får en bra uppväxt. Tyvärr verkar
              det inte bli så.
            </seg>
            <seg xml:id="i-509976006015af10-0">
              Jag tycker så klart att vår politik går ihop. Vi säger faktiskt
              nej till att de som har mest får mer och att de som får betala
              för det är de som är sjuka, arbetslösa och som redan har det svårt.
              Vi vill ha en mer rättvis fördelningspolitik och en modern politik
              som gör att klyftorna i samhället minskar, inte ökar.
            </seg>
            <seg xml:id="i-b88a33b498727faf-0">
              Jag tycker också att det är märkligt att Göran Hägglund inte
              läser om alla de varsel som nu sker varje dag i Sverige. Det är
              inte lågkonjunkturens eller finanskrisens fel att många av de
              människor som blir arbetslösa inte har en arbetslöshetsförsäkring.
              Det var faktiskt den borgerliga regeringen som höjde avgiften
              som gjorde att många gick ur och nu är hänvisade till socialbidrag.
              Men man måste sälja hus och bil för att få tillgång till detta.
            </seg>
            <seg xml:id="i-3dc817712c070da2-0">
              Det är inte heller finanskrisens och lågkonjunkturens fel att
              många människor också blir utförsäkrade från vårt sjukförsäkringssystem.
              Det är också ett beslut som den borgerliga regeringen har tagit.
            </seg>
            <seg xml:id="i-201edf317e5eb293-0">
              Jag skulle vilja att Göran Hägglund tar med sig den här diskussionen
              och debatten, för det här duger inte. Det finns egentligen inte
              ett enda förslag i det här svaret som förbättrar situationen för
              barn i Sverige i dag där barnfattigdomen riskerar att öka med
              den lågkonjunktur och den finanskris vi ser. Ensamstående mammor
              hade redan tidigare svårt att få det att gå ihop. Barn mår dåligt
              och skäms. Jag tycker att det är någonting som Göran Hägglund
              borde diskutera och inte hur vi får vår politik att gå ihop.
            </seg>
          </u>
          <note type="speaker" xml:id="i-5bdf30c9dd098565-0">
            Anf. 51 FINN BENGTSSON (m):
          </note>
          <u who="unknown" xml:id="i-7934cf6e9dbb5961-20">
            <seg xml:id="i-ab8f7ebe661dba70-0">
              Fru talman! Inte skulle vi kritisera Socialdemokraterna. Det
              är precis vad jag tycker att vi har rätt att göra. I mitt anförande
              tog jag upp problemet med barnfattigdom. Jag fick då höra interpellanten
              säga: Höj barnbidraget! Höj omställningsbidraget! Det var inte
              någonting om att satsa mer resurser på den fattigdom som nu breder
              ut sig för världens barn i den globala finanskrisen. Vart tog
              den solidariteten vägen?
            </seg>
            <seg xml:id="i-a51ad77678cd3aa6-0">
              Nej, man ägnar sig åt att navelskåda vårt land. Nog så viktigt,
              men då ska vi också komma ihåg vad det var Socialdemokraterna
              hade 1997. Det var den allra högsta siffran vi har haft i modern
              tid, nämligen 229 000 barn som var kvalificerade för fattigdomsbegreppet.
            </seg>
            <seg xml:id="i-51b5b34d3dc5f77d-0">
              Vad hade man då för politik? Jo, man hade en bidragspolitik som
              försatte deras föräldrar, deras vårdnadshavare i mer utanförskap
              än den borgerliga regeringen lyckades med. År 2006 hade man förändrat
              detta till det bättre, men då hade man en stor högkonjunktur.
              Nu har vi hamnat i en global finanskris. Vad hör vi då är lösningen?
              Återigen samma besked: Höj bidragen! Höj barnbidraget! Höj omställningsbidraget!
            </seg>
            <seg xml:id="i-46c92984b97a5c90-0">
              Men så blir man svaret skyldig: Med vad ska man höja när vi har
              finanskris? Säg som det är! Ni ska höja skatten. Det är vad ni
              ska göra. Ni ska inte stå bakom att ni har backat upp de jobbskatteavdrag
              som den borgerliga regeringen har föreslagit. Ni ska i stället
              höja skatten. Det hade varit ärligt att säga detta.
            </seg>
            <seg xml:id="i-1996eff7fd9063f9-0">
              Marina Pettersson berättade en hjärtknipande historia från hemlänet
              om föräldrar med psykisk sjukdom som tar livet av sig. Då kan
              man också framhålla att vid sidan av alla andra aktiviteter som
              den borgerliga regeringen har för att stötta föräldrar till barn
              i allmänhet, som jag också nämnde i mitt förra inlägg, har vi
              faktiskt satsat mer på psykiatrin än vad den socialdemokratiska
              regeringen någonsin har gjort under sitt långa regeringsinnehav.
              Det var vi tvungna att göra, för psykiatrin var i kris och behövde
              akut hjälp. Den typen av investeringar gör den borgerliga regeringen,
              också för utsatta föräldrar till fattiga barn.
            </seg>
          </u>
          <note type="speaker" xml:id="i-b3b3395e67054229-0">
            Anf. 52 MONICA GREEN (s):
          </note>
          <u who="monica_green_30ca1b" xml:id="i-fd1fa1e3772795fe-0">
            <seg xml:id="i-a4b32d3d62aec52e-0">
              Fru talman! Tack för en bra debatt! Det är bra att Marina Pettersson
              tog upp den här oerhört viktiga frågan om barnfattigdomen och
              de barn som nu kommer i kläm på grund av den ekonomiska krisen
              och lågkonjunkturen men också den borgerliga regeringen.
            </seg>
            <seg xml:id="i-0c9779f39c9975ff-0">
              Jag lyssnade på Göran Hägglund. Han sade: Vi kan ingenting göra.
            </seg>
            <seg xml:id="i-3cfdb9bd10ad194d-0">
              Jag blir beklämd när en regeringsledamot säger så och när ett
              statsråd säger: Vi kan ingenting göra åt lågkonjunkturen.
            </seg>
            <seg xml:id="i-67f22dfd7ae67347-0">
              Om en regering inte kan regera tycker jag faktiskt att man ska
              fundera på om man ska fortsätta med sitt uppdrag. Man har ett
              ansvar som regering. När barnfattigdomen ökar, när arbetslösheten
              rusar i höjden och när budgetunderskottet ökar måste en regering
              göra någonting åt det. Då tycker inte jag att man kan säga så.
              Det är klart att ministern får säga precis vad han vill, men jag
              tycker inte att det går ihop att stå och säga: Nej, vi kan ingenting
              göra åt detta.
            </seg>
            <seg xml:id="i-ef75f547f5d81e3f-0">
              Ni kan göra väldigt mycket som regering. Det är därför vi ställer
              alla de här frågorna. Det är därför folk förväntar sig att en
              regering ska göra någonting åt alla de utsatta barnen i dag.
            </seg>
            <seg xml:id="i-2058ef97d2917016-0">
              Sedan tar Göran Hägglund äran åt sig för högkonjunkturen. Det
              var fantastiskt vad många jobb det var som kom till när ni tillträdde!
              Ja, vi har hört den där visan. Men ni kan ju bara regera i högkonjunktur.
              Ibland regnar det, socialministern!
            </seg>
            <seg xml:id="i-2520ceb3810708a4-0">
              Jag ska berätta för socialministern, om han nu inte vet om det,
              att 2006, alltså det senaste året då vi regerade, tillkom 153
              000 nya jobb. Det kunde vi inte visa i valrörelsen, men statistiken
              talade sitt tydliga språk när året väl var slut. Det var en högkonjunktur
              som ni tog över och som ni slarvade bort med gigantiska skattesänkningar.
            </seg>
            <seg xml:id="i-93448f55590e227b-0">
              Ert första år vid regeringsmakten tillkom väldigt många jobb,
              och det var jättebra. Det var vi väldigt glada över allihop. Det
              var inte så många som när vi regerade. Då var det 153 000 nya
              jobb. Under ert första år blev det 80 000 nya jobb. Det är vackert
              så, men det är bara hälften så mycket.
            </seg>
            <seg xml:id="i-311a174b7ba090ec-0">
              Sedan tvärnitade jobbtillväxten under förra året. Ni beräknade
              under vårbudgeten att det skulle komma till 8 000 nya jobb, men
              det blev inte ens det. Det blev tvärnit. Då säger ni: Ja, men
              så är det över hela världen, och vi kan ingenting göra.
            </seg>
            <seg xml:id="i-2811e83f779ad4b9-0">
              Men det är ni som har sett till att människor har försatts i
              den här klämman nu och har fått lämna a-kassan. Att arbetslösheten
              nu ökar gör att de som har stått längst bort från arbetsmarknaden
              tidigare står ännu längre bort nu eftersom de knuffas undan, bland
              annat de nyanlända och ungdomarna. Därför är det så att de barn
              som hade det svårt tidigare får det ännu sämre nu, och nu kommer
              det att komma till ännu fler.
            </seg>
            <seg xml:id="i-3abb65852df93f51-0">
              Jag blir beklämd när vi blir beskyllda för att vår politik inte
              går ihop. Ni gör visserligen ingenting, men ni säger att er politik
              går ihop. Inte ens det gör den. Nu fick vi avslöjande siffror
              i dag. Sverige har 200 miljarder i budgetunderskott, och det är
              inte ansvarsfullt.
            </seg>
            <seg xml:id="i-9cc0ca3a66b1c55e-0">
              Vår politik är fullt finansierad. Vi tvättar den fram och tillbaka,
              hit och dit, innan vi lägger fram förslagen, för vi vill vara
              regeringsdugliga den dagen då vi tar över det här landet. Vi vill
              veta att vår budget håller. Därför lägger vi bara fram sådana
              förslag som är fullt finansierade, och de innehåller satsningar
              på kommunerna, de innehåller höjda barnbidrag och de innehåller
              satsning på barnfamiljer. Så skulle den här regeringen också behöva
              göra.
            </seg>
            <seg xml:id="i-5f65aaeb8f85816a-0">
              Vi har valt att säga nej till det senaste jobbskatteavdraget,
              och vi har sagt nej till andra skattesänkningar som bara har gynnat
              de välavlönade.
            </seg>
          </u>
          <note type="speaker" xml:id="i-613b14e12c4b7fee-0">
            Anf. 53 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-9e6334a39a86ff75-2">
            <seg xml:id="i-6f1a75cbd6e43cf6-0">
              Fru talman! Nu blev det väldigt känsligt här. Först levererade
              jag ett svar på den fråga jag fått, och socialdemokraterna kastar
              sig då över mig som i ett pärlband och talar om hur usel regeringen
              är. Jag ifrågasätter då den politik som ni bedriver, som jag menar
              inte går ihop. Ni försöker dra nytta av de effekter som vår politik
              har medfört samtidigt som ni säger nej till den och använder pengarna
              till någonting annat som motverkar tillväxten av nya jobb. Er
              politik går inte ihop. Jag är hemskt ledsen för detta. Det borde
              ni också vara.
            </seg>
            <seg xml:id="i-0a556317608fc6d9-0">
              Marina Pettersson säger att vi har slösat bort pengarna genom
              skattesänkningar. Alltså: Varför tar vi inte alla pengar i skatt?
              Det är ju bara dumt att låta folk behålla någonting med ert resonemang.
            </seg>
            <seg xml:id="i-66f960207b0a21d6-0">
              Vi har genomfört skattesänkningar som innebär att ett par med
              medelinkomster får en skattesänkning på ungefär 3 000 kronor netto
              per månad. Det är klart att det spelar en jättestor roll för de
              här familjerna. De familjer som har levt med väldigt små marginaler
              får plötsligt betydligt större marginaler och en bättre möjlighet
              att ge trygga villkor för sina barn.
            </seg>
            <seg xml:id="i-e9aa2d985750ef13-0">
              Jasenko Omanovic! Svaret är detsamma här. Med er politik hade
              arbetslösheten varit högre. Det hade varit fler föräldrar som
              hade fått se sina barn växa upp under fattigare omständigheter.
            </seg>
            <seg xml:id="i-ece22b259f1e3bbb-0">
              Fredrik Lundh talade om ett barn som hade saknat den nya skjortan
              till skolavslutningen. Ja, med er politik hade det varit fler
              barn som hade gjort det. Färre hade haft råd med semester. Färre
              hade vågat gå till den fest som Fredrik Lundh talar om.
            </seg>
            <seg xml:id="i-2762a8e0365ebdd4-0">
              Det här gör situationen lite bekymmersam, för vi hamnar aldrig
              i en seriös diskussion om vad vi kan göra för de barn som har
              det allra tuffast.
            </seg>
            <seg xml:id="i-07c99dd335de9e0c-0">
              Jag tror, som jag sade tidigare, att de allra viktigaste åtgärderna
              för att skapa stabila förhållanden för barnfamiljerna och för
              de barn som lever i familjer som har de allra minsta marginalerna
              är åtgärder för att sänka trösklarna in på arbetsmarknaden och
              så långt det är möjligt skapa förutsättningar för människor att
              behålla sina jobb. Den effektivaste fattigdomsbekämpningen är
              en bra sysselsättningspolitik.
            </seg>
            <seg xml:id="i-0e35daeacfe8d3a9-0">
              Självklart är det så att de trygghetssystem vi har är alldeles
              centrala. Det kommer alltid att vara så. Vi ska arbeta för att
              det är så få som möjligt, men det kommer alltid att finnas människor
              som kortare eller längre tid är beroende av att trygghetssystemen
              finns till hands och fångar upp när man drabbas av långvarig sjukdom,
              arbetslöshet eller andra olyckor som gör det svårt under en kortare
              eller längre period. Men det är ändå så att grunden för den svenska
              välfärden är fler människor i jobb.
            </seg>
            <seg xml:id="i-e7bc6fa8b04b6303-0">
              Vi har, som Finn Bengtsson var inne på, genomfört en lång rad
              reformer som spelar roll för barnfamiljer. Vi kommer inom kort
              att lägga fram förslag om en barnomsorgspeng. Vi har utvidgat
              den allmänna förskolan. Vi genomför ett förskolelyft med fortbildning
              för förskollärare och barnskötare. Vi höjer kvaliteten inom förskolan
              och skapar förutsättningar för mindre grupper. Det betyder någonting
              för barnfamiljerna utöver det faktum att vi har fokus på att fler
              människor ska få en möjlighet att genom arbete försörja sig själva,
              fru talman.
            </seg>
          </u>
          <note type="speaker" xml:id="i-f7f65276c4ea9921-0">
            Anf. 54 MARINA PETTERSSON (s):
          </note>
          <u who="marina_pettersson_d4ec67" xml:id="i-c361f89a5a9d4337-2">
            <seg xml:id="i-1e9f30588b14c93a-0">
              Fru talman! Det handlar om verkligheten utanför de här väggarna.
              Det är ju så att för att man ska kunna få ett arbete måste det
              finnas en arbetsgivare. Nu ser vi varslen som kommer varje vecka,
              ökar i omfång och är bland de värsta i efterkrigstid. Och vad
              gör regeringen? Det är ju faktiskt så att ni är valda att regera,
              och då måste ni ta ansvar för den verklighet som finns utanför
              de här väggarna.
            </seg>
            <seg xml:id="i-b3819b5ced083ad9-0">
              Ni måste även ta ansvar för de generella välfärdssystemen, särskilt
              i en tid då fattigdomen drabbar de allra minsta av oss, barnen,
              så hårt. Och de kommer att drabbas hårt.
            </seg>
            <seg xml:id="i-11fe56458ee09ed0-0">
              Vi har inte sett slutet ännu. Vi har en djup lågkonjunktur framför
              oss. Efter 90-talets ekonomiska kris tog det tio år att få ned
              barnfattigdomen. Nu har vi en ny lågkonjunktur framför oss, och
              den är djupare än någonsin. Vi behöver därför åtgärder och åtgärdspaket.
            </seg>
            <seg xml:id="i-f8f7c35ba71cdda6-0">
              Jag hade hoppats att socialministern i dag skulle ge mig svaret
              att regeringen sätter sig ned och diskuterar åtgärdspaket i denna
              tid, för nu behövs det åtgärder. Jag hade alltså hoppats på ett
              bättre svar, ett svar som visade på insikt om situationen i Sverige
              och att det behöver göras någonting för de minsta av oss.
            </seg>
          </u>
          <note type="speaker" xml:id="i-541fb411bdcb1fc9-0">
            Anf. 55 MONICA GREEN (s):
          </note>
          <u who="monica_green_30ca1b" xml:id="i-fd1fa1e3772795fe-1">
            <seg xml:id="i-90c0592cba860c69-0">
              Fru talman! Vi behöver tala om verkligheten, det stämmer, och
              verkligheten är den att under det senaste året som vi regerade
              tillkom 153 000 nya jobb. Alltså var det vår politik som fungerade.
            </seg>
            <seg xml:id="i-b8a36e2caed79949-0">
              Göran Hägglund vill inte ens lyssna på det jag säger eller veta
              av den verklighet som talar sitt tydliga språk, nämligen att den
              borgerliga politiken inte gav några jobb. Det var fler jobb under
              de åren, ja, men det var högkonjunkturen som gav de jobben. Nu
              är det lågkonjunktur, och då säger Göran Hägglund att man ingenting
              kan göra. Det kan man inte eftersom man sänkt skatterna med 80
              miljarder. Nu får vi veta att budgetunderskottet kommer att bli
              200 miljarder. Om man slarvar och inte sköter sina kort är det
              klart att man blir bakbunden.
            </seg>
            <seg xml:id="i-da3e187cba12cff6-0">
              Vilka har ni sänkt skatterna för? Göran Hägglund säger att han
              sänkt skatterna även för låginkomsttagare, men de har ju fått
              höjda avgifter. Det har visserligen också vi höginkomsttagare
              fått, men Göran Hägglund berättar inte att han själv, precis som
              jag, fått 13 000 i skattesänkning. De som fått de stora skattesänkningarna
              är de med de stora husen. De med de små husen på landet har inte
              fått några skattesänkningar när det gäller husen. Även skattesänkningarna
              har varit orättvisa och ökat klyftorna. Klyftorna har ökat mellan
              stad och land, mellan man och kvinna, mellan rik och fattig. Och
              de barn som tidigare hade det tufft får det ännu tuffare.
            </seg>
            <seg xml:id="i-3ab866d74aa455e2-0">
              Som Marina Pettersson sade tog det efter den förra krisen tio
              år att få bukt med barnfattigdomen i Sverige. Nu ökar den igen,
              och därför måste något göras omedelbart. Man måste se till att
              dessa barn inte kommer i kläm ytterligare. Göran Hägglund säger
              att de sänker trösklarna. Det han egentligen menar är att de som
              inte jobbade tidigare var lata. Nu gör man dem fattiga och då
              kommer de också att hitta jobb. Men det finns inga jobb! Vi har
              10-procentig arbetslöshet nu, Göran Hägglund.
            </seg>
          </u>
          <note type="speaker" xml:id="i-e08eee7ee218385d-0">
            Anf. 56 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-9e6334a39a86ff75-3">
            <seg xml:id="i-85f9cef845f3bc53-0">
              Fru talman! Jag tror att det är klokt om jag får möjlighet att
              själv tala om vad det är jag säger. Monica Green kan gärna göra
              sig till talesman för mig, men det är trots allt så att det jag
              säger är det som jag står för.
            </seg>
            <seg xml:id="i-003af6983194bebd-0">
              Jag har inte sagt att vi inget kan göra. Vi gör saker och ting
              varje dag. Det tillhör förstås en regerings uppgift att göra det.
            </seg>
            <seg xml:id="i-f662684d2cd7e182-0">
              Vi behöver åtgärdspaket. Så låter det ofta från socialdemokratiskt
              håll. Det tycks som om varje dag utan ett paket är en förlorad
              dag. Det handlar om att göra det som är rätt. Som Marina Pettersson
              sade vet vi inte hur länge lågkonjunkturen håller i sig. Vi vet
              inte djupet i det som vi nu går igenom. Vi måste hantera det på
              ett ansvarsfullt sätt. Om vi tittar på det socialdemokratiska
              budgetalternativet ser vi att de tyvärr inte har det ansvarsfulla
              alternativet. Man har haft en politik som handlat om att om vi
              tittar på budgeten för två år sedan man spenderat väldigt mycket
              mer pengar. Vi hade haft mindre pengar i förråden för att kunna
              möta de bekymmer som Sverige, liksom övriga delar av världen,
              möter.
            </seg>
            <seg xml:id="i-35da3236a57ba9d9-0">
              Jag är ledsen över att man övergått från att vara det seriösa
              parti som lagt tyngdpunkten på arbete som grund för välfärden,
              för att finansiera trygghetssystem som fungerar i kärvare tider,
              och gått till någonting annat.
            </seg>
            <seg xml:id="i-413464965b54bc3d-0">
              Fru talman! Jag är fast besluten att fortsätta arbetet med att
              skapa goda villkor för alla barn. Med alla barn menar jag barn
              från olika miljöer, med olika bakgrund och i olika ekonomiska
              situationer. De måste få möjlighet att växa upp under trygga och
              säkra omständigheter i vårt land och bli kärleksfullt behandlade.
            </seg>
          </u>
          <note xml:id="i-7453196ff9cf2055-4">
            Överläggningen var härmed avslutad.
          </note>
          <note xml:id="i-19e96e6506d862e2-0">
            10 § Svar på interpellation 2008/09:312 om kvinnors deltagande
            i fredsprocesser
          </note>
          <note type="speaker" xml:id="i-33f802ac40e1f81f-0">
            Anf. 57 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-6f203ca578550b26-0">
            <seg xml:id="i-bf1b2f488c552129-0">
              Fru talman! Amineh Kakabaveh har frågat utrikesministern dels
              vilka åtgärder han avser att vidta för att FN:s säkerhetsrådsresolution
              1325 om kvinnor, fred och säkerhet ska vara vägledande i arbetet
              för att ge skydd åt kvinnor och barn i sammansättningen av fredsdelegationer
              och i fredsprocessens genomförande, dels vilka åtgärder han avser
              att vidta för att både palestinska och israeliska kvinnor ska
              ges möjlighet att delta i fredsförhandlingarna. Interpellationen
              har överlämnats till mig.
            </seg>
            <seg xml:id="i-27a4ac05b306b9df-0">
              Låt mig inleda med att den svenska regeringen ser det arbete
              som bedrivs på olika nivåer globalt, regionalt och nationellt
              vad gäller genomförande av FN:s resolution 1325 om kvinnor, fred
              och säkerhet som prioriterat både ur ett utrikes- och säkerhetspolitiskt
              perspektiv och ur ett utvecklingsperspektiv och ett jämställdhetsperspektiv.
              Det är därför vi under hösten arbetat fram en ny nationell handlingsplan
              för 1325 som kommer att antas av regeringen under februari månad.
              I arbetet med 1325 utgör FN:s säkerhetsresolution 1820 om sexuellt
              våld i konflikt en fördjupning och ett förtydligande av skyddsaspekten
              av resolution 1325. Att skydda kvinnor och flickor, inte minst
              från sexuellt våld, möjliggör för fler kvinnor att delta aktivt
              i fredsprocesser och i konfliktförebyggande arbete.
            </seg>
            <seg xml:id="i-4dcf1064fe527a65-0">
              I dagens konfliktsituation är det särskilt angeläget att uppmärksamma
              kvinnors roll som aktörer i försoningsprocesser, fredsförhandlingar
              och sedermera statsbyggande. Regeringen fäster härvid stor vikt
              vid implementeringen av FN:s säkerhetsrådsresolutioner 1325 och
              1820.
            </seg>
            <seg xml:id="i-4b2dd57975d2e006-0">
              Jag håller med interpellanten om att det är viktigt att öka kvinnors
              deltagande och inflytande i arbetet med att förebygga, hantera
              och lösa konflikter, framför allt för att detta får framtida konsekvenser
              för demokratin i landet i fråga och därmed kvinnors ställning.
              För att bidra till att uppnå en varaktig fred i konfliktområden
              är det viktigt att inse att internationella insatser blir effektivare
              och får större genomslagskraft om man arbetar utifrån resolution
              1325:s principer. Sverige arbetar för att andra länder som genomför
              internationella insatser inkorporerar 1325 i sina strategier.
            </seg>
            <seg xml:id="i-65b6d63308f2035e-0">
              En viktig aspekt i detta arbete är att stödja lokala och nationella
              kvinnoorganisationer, vilket Sverige bland annat gör genom stöd
              till Kvinna till Kvinna och Operation 1325, i just konfliktsituationer.
              Men det är också viktigt att säkerställa nationella kvinnoorganisationers
              deltagande i förhandlingsdelegationer på alla nivåer och i processens
              samtliga delar. Här har främst diplomater och politiker som deltar
              i dessa sammanhang ett ansvar.
            </seg>
            <seg xml:id="i-0840101619141952-0">
              Vad gäller interpellantens specifika hänvisning till kvinnor
              i Israel och Palestina vill jag betona vikten av att motverka
              att palestinska och israeliska kvinnors rättigheter bortprioriteras
              under rådande humanitära och politiska kris. Men ansvaret för
              att öka antalet palestinska och israeliska kvinnor i fredsförhandlingarna
              ligger främst på parterna själva. Faktum är att det enbart är
              parterna själva som utser sina egna delegationer. Det betyder
              inte att Sverige inte är engagerat i frågan.
            </seg>
            <seg xml:id="i-6b103a71a0319878-0">
              Sverige bidrar sedan länge i utvecklingssamarbetet till palestinierna.
              Sverige har en samarbetsstrategi för Västbanken och Gaza, som
              gäller från den 1 juli 2008 till den 31 december 2011. De specifika
              målen för utvecklingssamarbetet med Västbanken och Gaza är att
              främja fredsbyggande och fredsprocessen och att främja ett demokratiskt
              palestinskt statsbyggande. Enligt strategin ska stöd för insatser
              med särskilt fokus på kvinnors och barns rättigheter, som redan
              pågår, fortsätta.
            </seg>
            <seg xml:id="i-00635b03c8060480-0">
              En viktig aspekt för att möjliggöra kvinnors politiska deltagande
              är deras möjlighet till egen försörjning. När det gäller näringslivsutveckling
              pekar således strategin på att särskild uppmärksamhet bör ägnas
              åt kompetenshöjande åtgärder för att uppnå ökat kvinnligt deltagande
              i näringslivet och därmed skapa ett större ekonomiskt oberoende
              för kvinnor.
            </seg>
            <seg xml:id="i-5297d90a820999e4-0">
              Kvinnors deltagande lyfts också fram inom biståndsdialogen med
              företrädare för palestinska myndigheter och organisationer och
              det civila samhället. Jämställdhetsperspektivet finns med i planeringen
              av samtliga biståndsinsatser.
            </seg>
            <seg xml:id="i-8a58dbe118d42735-0">
              Sverige stöder genom Kvinna till Kvinna lokala kvinnofredsorganisationer.
              Kvinna till Kvinna ger ekonomiskt och kapacitetsutvecklande stöd
              till tio organisationer i de ockuperade palestinska områdena,
              även i Gaza, samt till sju organisationer i Israel med privata
              medel. I det stödet ingår stöd till kvinnors deltagande i fredsprocessen
              och stöd till båda sidor av konflikten som är aktiva inom påverkansarbete,
              till exempel FN-resolution 1325. Stödet omfattar även kvinnors
              deltagande i beslutsprocesser och mänskliga rättigheter och arbete
              mot könsrelaterat våld. Även Operation 1325 får stöd för sitt
              arbete att bidra till förtroende mellan israeliska och palestinska
              kvinnor.
            </seg>
            <seg xml:id="i-4a334d63c54fa471-0">
              Som bekant är jämställdhet och kvinnors roll i utvecklingen en
              av regeringens tre tematiska prioriteringar inom svenskt utvecklingssamarbete.
              Detta får med andra ord ett tydligt genomslag i det svenska biståndet
              till palestinierna. Och med den nya nationella handlingsplanen
              1325 känner jag mig trygg i ett svenskt operationaliserande av
              FN:s säkerhetsrådsresolution.
            </seg>
          </u>
          <note type="speaker" xml:id="i-60d8e0d23f518945-0">
            Anf. 58 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-860f6955c28f069f-0">
            <seg xml:id="i-a01632d145ac1276-0">
              Fru talman! Jag skulle vilja börja med att tacka ministern för
              svaret. Det gläder mig att ministern håller med mig om att det
              är viktigt att öka kvinnors deltagande och inflytande i arbetet
              med att förebygga, hantera och lösa konflikter.
            </seg>
            <seg xml:id="i-5ccdf48edd66fa33-0">
              Jag har ställt två frågor till utrikesminister Carl Bildt: Vad
              avser ministern att göra för att kvinnors deltagande ska öka i
              konflikthantering och fredsprocesser? Vilka åtgärder avser ministern
              att vidta för att FN:s resolution 1325 implementeras i den rådande
              konflikten mellan Palestina och Israel? Ministern har gjort en
              rad redogörelser gällande vad andra organisationer och kvinnorörelser
              har gjort.
            </seg>
            <seg xml:id="i-298f5f30a8d27e14-0">
              Beträffande regeringens ansvar nämner ministern inte de åtaganden
              som Sverige har gjort eller aktivt kommer att göra för att kvinnors
              deltagande i fredsprocessen i Palestina och Israel ska öka. Tyvärr
              har både Sverige och EU totalt bortsett från FN:s säkerhetsråds
              resolutioner 1325 och 1820 i den aktuella och angelägna situationen
              i Gaza- och Palestinakonflikten precis som tidigare. Det är inte
              första gången.
            </seg>
            <seg xml:id="i-c1c65ec6809bea73-0">
              Fru talman! Låt mig ta några exempel från Dagens Nyheter och
              annan press. Organisationen Kvinna till Kvinna kritiserar utrikesministern
              för att han helt ignorerar kvinnor i sina tal, pressutskick, bloggar
              och framträdanden. I de totalt 25 tal av Carl Bildt som finns
              utlagda på UD:s hemsida nämns kvinnornas roll i fredsbyggandet
              endast en enda gång. Av 276 pressmeddelanden om fred och säkerhet
              finns inte ett enda som berör kvinnornas situation. Och under
              alla sina täta resor till konfliktregioner har Sveriges företrädare,
              utrikesministern, aldrig träffat några representanter för kvinnoorganisationer.
              Det är helt skamligt för Sverige, som ska vara världens mest jämställda
              land.
            </seg>
            <seg xml:id="i-73ef9c636b57b26d-0">
              Man försöker lösa konflikter i andra delar i världen men har
              helt enkelt inte civilsamhälls- eller kvinnoperspektivet. Ministern
              lägger ansvaret på parterna i det konfliktdrabbade Israel och
              Palestina.
            </seg>
            <seg xml:id="i-66453246553ca9fc-0">
              Kvinnor är i Mellanöstern, Afrika, Latinamerika och andra delar
              av Asien och världen i sig en riskfaktor för makthavande, eftersom
              dessa alltid är rädda för kvinnors uppror och vetande. Kvinnor
              har alltid osynliggjorts i alla sammanhang. Staterna har stor
              vilja till detta och gör det. De diskriminerar kvinnorna. I situationen
              i Palestina och Israel är kvinnorna och barnen de mest utsatta
              vi vet.
            </seg>
            <seg xml:id="i-5aa40216eb6157a6-0">
              En palestinsk kvinnorättsaktivist sade till mig under Vänsterpartiets
              kongress: Amineh, visst är det farligt och hemskt med ockupation,
              men det är lika farligt med våld mot kvinnor och hedersrelaterat
              våld.
            </seg>
            <seg xml:id="i-91d46336863adef2-0">
              Men det är knäpptyst när det gäller de frågorna. Ministern nämner
              att Hamas och Palestina ska ta ansvar, men hur kan de göra det
              när man inte ens räknar kvinnor som hela människor i de här länderna?
              Kvinnan är halv: hon kan äga hälften så mycket som en man och
              är värd hälften så mycket i vittnesrätt och arvsrätt. Hur kan
              man involvera dem i de här processerna?
            </seg>
          </u>
          <note type="speaker" xml:id="i-cee4bfa18ad4c47c-0">
            Anf. 59 CARINA HÄGG (s):
          </note>
          <u who="carina_hagg_fe9c1b" xml:id="i-9e6334a39a86ff75-4">
            <seg xml:id="i-1b98ae6a4037797b-0">
              Fru talman! Jag är väldigt glad att denna interpellationsdebatt
              har kommit till stånd. Det är väldigt viktigt att vi fortsätter
              det här arbetet.
            </seg>
            <seg xml:id="i-bef50846d0e4b81c-0">
              Vi var några som under det akuta skedet i Gaza lyfte fram den
              här frågan. Vi insåg att kvinnoperspektivet och resolutionerna
              1325 och 1820 kom bort i debatten och diskussionen och som instrument
              för att lösa problem och skapa hållbar fred. Jag är alldeles övertygad
              om att en enkönad fred inte är någon fred. En fred får mycket
              högre kvalitet och uthållighet om den inkluderar både kvinnor
              och män. Därför är det viktigt att vi inte släpper taget om de
              här frågorna utan fortsätter med de diskussionerna.
            </seg>
            <seg xml:id="i-9d804f889d0133e4-0">
              Jag vill understryka att jag tycker att det är bra att regeringen
              backade och att vi nu snart har en ny uppdaterad handlingsplan
              för 1325 som också innehåller den nyare resolutionen 1820. Det
              är också väldigt bra att regeringen, som jag uppfattar det, stöder
              och inser vikten av paraplyorganisationen 1325:s arbete och Kvinna
              till Kvinna. Det är ett oerhört viktigt arbete som många kvinnor
              gör som tillhör olika organisationer och olika politiska partier.
              Än så länge är det så att det är kvinnor som huvudsakligen får
              bära det här arbetet. Vi måste arbeta för att få fler män och
              fler organisationer som leds av män och där män är i majoritet
              att inse vikten av att kvinnor är involverade inom alla samhällsområden.
            </seg>
            <seg xml:id="i-68387a422fb4ed72-0">
              Jag märker att detta tappas bort. Under kriget och konflikten
              mellan Ryssland och Georgien kom 1325 bort ur diskussionen. Man
              sade från utrikesminister Carl Bildts håll att man skulle vänta
              med det här till sedan. Men det här är ingenting som ska vänta.
            </seg>
            <seg xml:id="i-c7e0b93d94ec33fb-0">
              Vi har sett detta när det gäller insatsen som är planerad med
              bland annat tre korvetter som ska patrullera utanför Somalias
              kust. I den skrivelsen från regeringen kom återigen inte resolution
              1325 med. Den tappas lätt bort. Det handlar inte om att man bara
              ska göra insatser där kvinnor är involverade i resolutionerna
              när det är på marken. Det handlar också om båtar och luften. Fortfarande
              finns det brister när det gäller helhetssynen och hur man ska
              implementera det här arbetet.
            </seg>
            <seg xml:id="i-7c4d725b6e5f63b2-0">
              Nu har vi framför allt Gaza framför oss. Jag vill återigen peka
              på det arbete som jag vet att många inom kvinnoorganisationerna
              är engagerade i för att ge plattformar för palestinska kvinnor
              och israeliska kvinnor att komma tillsammans och mötas. Det har
              varit seminarier och ett organiserat arbete. Man har varit i Cypern
              och Turkiet. Det är lättare att lyfta ut kvinnor och diskutera
              utanför de egna geografiska områdena.
            </seg>
            <seg xml:id="i-a8a04aa10da74013-0">
              Det här är ett arbete som måste fortgå och som vi måste ta del
              av. Det finns kvinnor. Ibland möts man av en argumentation om
              att det inte skulle finnas några kvinnor. Men de finns. Vill man
              se dem så finns de. Vi har ett ansvar. Även om vi inte utser andra
              länders delegationer kan vi mycket väl genom olika stödjande insatser
              ge kvinnorna ökat stöd, så att de också lättare kan tala om: Här
              finns vi som en resurs! Det går mycket väl att stödja sådana processer.
              Vi har gjort det tidigare. Vi har gjort det när det har gällt
              konfliktfrågor som haft koppling till Afghanistan, där vi också
              hade de här diskussionerna: Det finns inga kvinnor, vi hittar
              inga instrument, varje land utser sin egen delegation. Men det
              finns möjligheter att gå fram. Jag tycker att vi har ansvar för
              att göra det.
            </seg>
            <seg xml:id="i-cd6dcf5d8b0afcb3-0">
              Vi har också från Socialdemokraternas sida drivit att EU:s säkerhetsstrategi
              ska inkludera 1325 och 1820. Det har funnits en positiv inställning
              från regeringen. Det arbete som nu har påbörjats känner vi också
              blir ett stöd vid hantering av en konkret konflikt.
            </seg>
          </u>
          <note type="speaker" xml:id="i-9c0195d755546b7d-0">
            Anf. 60 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-6f203ca578550b26-1">
            <seg xml:id="i-d4e42642811c4684-0">
              Fru talman! Att jag hänvisade till parterna handlar väldigt mycket
              om frågan om förhandlingsdelegationer. Det är parterna själva
              som utser dem.
            </seg>
            <seg xml:id="i-8991993614901011-0">
              Jag valde att berätta lite grann om vad Sverige gör genom att
              stötta till exempel nätverket Operation 1325 och Kvinna till Kvinna,
              som då blir andra aktörer, för att skapa en förutsättning för
              att det ska finnas utbildade kvinnor som är beredda att ta plats
              i förhandlingsdelegationerna.
            </seg>
            <seg xml:id="i-5936059d92ec60bf-0">
              I dag är det tyvärr så att jämställdhetsarbetet inte alls har
              kommit så långt som vi hade hoppats. Det är därför som det är
              så viktigt att göra det här grundligt. Det är därför vi jobbar
              väldigt mycket i utvecklingsländerna med att höja kapaciteten
              och förmågan men också med att driva på själva.
            </seg>
            <seg xml:id="i-0107fb03d639106f-0">
              Det handlar om att kräva mer av oss själv och att titta på hur
              vi i utrikesförvaltningen kan ha bättre genderutbildning och jobba
              på ett annat sätt med rapportering och inte bara med implementeringen
              av 1325 eller 1820. Det gäller också hur vi jobbar över huvud
              taget med kvinnor i utvecklingssamarbete i fred- och säkerhetsarbete
              och hur vi då kan lägga grunden för ökat välstånd.
            </seg>
            <seg xml:id="i-8f3496d32c98d1d7-0">
              När man talar om att Carl Bildt inte nämner kvinnor en enda gång
              undrar jag hur många gånger som han har nämnt män. Jag tror att
              väldigt mycket av det arbete som en utrikesminister har att göra
              handlar just om att skydda kvinnor. Vi vet, och det har också
              båda riksdagsledamöterna tagit upp, att det är kvinnor som i dag
              drabbas värst av konflikter.
            </seg>
            <seg xml:id="i-10a45327943e584e-0">
              Det är kvinnor och barn som ibland till och med blir måltavlor.
              Det är kvinnor som efter konflikter lider av att förfärliga beteenden
              har fått cementeras. Amineh Kakabaveh tog till exempel upp detta
              med hedersrelaterat våld och våld i familjer. I ett postkonfliktland
              som till exempel Liberia, där freden är vunnen, ökar våldet mot
              kvinnor i hemmet, kanske som en följd av att det har varit krig
              och konflikt.
            </seg>
            <seg xml:id="i-7832c1d077e8d326-0">
              Allt det arbete som vi nu ägnar oss åt för fred och säkerhet,
              och som är Carl Bildts viktigaste ansvar, handlar väldigt mycket
              om att just jobba för kvinnor. Det är därför han inte specifikt
              nämner det. Vi ser att det handlar om att skydda de mest utsatta,
              kvinnorna och barnen, varthelst vårt engagemang nu för oss.
            </seg>
            <seg xml:id="i-75750111676f93e8-0">
              Jag kan också säga att det inte är sant att han inte träffar
              kvinnor. Jag vet hur han var väldigt uppfylld av detta när han
              kom hem från sin senaste resa till Gaza. Han är en av de få ministrar
              som har vågat sig dit. Han hade sett hur barnen lider något fruktansvärt
              och hade träffat kvinnor.
            </seg>
            <seg xml:id="i-c98f3519ae88d9b4-0">
              I Afghanistan satt han och talade med kvinnor själva om hur kvinnor
              skulle drabbas om det skulle bli mer av återkomst av talibaner
              som inte erkänner kvinnors egna grundläggande rättigheter i samhället.
            </seg>
            <seg xml:id="i-88419ac2af9800fd-0">
              Där har interpellanten en väldigt viktig poäng. Vi måste jobba
              grundläggande med kvinnors rättigheter för att sedan se att vi
              av detta lyckas kräva att man får förhandlingsteam som är mycket
              mer representativa för att vinna den varaktiga freden.
            </seg>
            <seg xml:id="i-ba5540cf354d5301-0">
              Här är det långt att gå. Jag blir förtvivlad när jag ser många
              av de fredssamtal som förs. Det är de som har betett sig värst
              som ska tvingas till förhandlingsborden. Det är många gånger män
              som sitter och förhandlar om barns och kvinnors framtid.
            </seg>
            <seg xml:id="i-edb07c0c2d1f0542-0">
              Här finns massor att göra. Därför är resolution 1325 så viktig.
              Det är också viktigt att få andra att börja arbeta med den och
              genomföra handlingsplaner. Det är bara Sverige och ett fåtal andra
              länder som har börjat med detta.
            </seg>
            <seg xml:id="i-0e69871277075be1-0">
              Jag är precis som Carina Hägg glad för att så småningom kunna
              presentera den nya handlingsplanen för 1325. Jag tittar framför
              allt på hur vi kan stärka de konkreta kvalitativa och kvantitativa
              nationella målen gällande svenskt deltagande.
            </seg>
            <seg xml:id="i-a2a21923c7762bef-0">
              Det är faktiskt så, fru talman, att det jag har märkt är vikten
              av att vi har med oss kvinnor i både de civila och de militära
              fredsfrämjande insatserna. Där har vi i Sverige tidigare varit
              otroligt dåliga. Vi har inte varit så bra på att rekrytera kvinnliga
              militärer och poliser i olika fredsbevarande insatser.
            </seg>
            <seg xml:id="i-9ecf6d706585f94a-0">
              Vi vet att de också agerar som föredömen. De stärker på ett bra
              sätt beteenden som gynnar just kvinnors deltagande. Därför finns
              det en hel del kvar att göra.
            </seg>
          </u>
          <note type="speaker" xml:id="i-c7edc60fb2dff405-0">
            Anf. 61 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-860f6955c28f069f-1">
            <seg xml:id="i-6eed2ccd16740383-0">
              Fru talman! Jag är oerhört glad över debatten här i dag. Jag
              hoppas den kommer att fortsätta. Man kan inte prata så mycket
              på fyra eller åtta minuter. Man kan lyfta upp några frågor och
              några aspekter.
            </seg>
            <seg xml:id="i-18f7ec05ff819f00-0">
              Man lägger ansvaret på två parter som tidigare i år har varit
              i krig. Det är inte så svårt att se i tv-rutorna. Vilka som är
              med i fredsprocessen när ministrar från EU, USA och andra ministrar
              kommer till andra delar av världen? Jo, det är män. Det är män
              som skakar hand.
            </seg>
            <seg xml:id="i-5f82d1abf1c539e0-0">
              Där har vi också vår utrikesminister och Sveriges företrädare.
              Man glömmer bort det. Det är jätteviktigt att komma ihåg det.
              Var är kvinnorna när vi är vid sittande bord? Det behöver inte
              bara vara när man löser konflikter utan också när man kommer och
              träffar människor och frågar hur systemet fungerar.
            </seg>
            <seg xml:id="i-f5182cac58711095-0">
              Jag går tillbaka till det jag tidigare lyfte fram om olika delar
              i världen. Jag själv är från Mellanöstern. I de länderna föds
              man som kvinna tyvärr som halv människa. Det är lagligt. Du är
              aldrig som kvinna hel och fullständig eftersom du alltid har en
              överförmyndare över dig.
            </seg>
            <seg xml:id="i-eab228d21866d4ae-0">
              Hur skulle kvinnor kunna delta i en fredsprocess med en sådan
              attityd och sådana värderingar? Det handlar om politik och manliga
              arenor. Det är tyvärr så. Det är viktigt att ta på sig de feministiska
              glasögonen så fort man är ute ur landet så att man verkligen ser
              sin roll.
            </seg>
            <seg xml:id="i-e31f778ca1020588-0">
              Det handlar om de aspekter som ministern lyfter fram. Sverige
              har en jätteviktig roll med tanke på att regeringen har en konkret
              handlingsplan för genomförande av resolutionerna.
            </seg>
            <seg xml:id="i-c2c83ec8dd56908e-0">
              Man kan tala om resolutionerna i sig och säga att det finns det
              och det. Men det spelar ingen roll att det finns svart på vitt
              om man inte genomför dem. Det är det viktigaste. Det viktigaste
              är inte att de finns utan hur man i det praktiska arbetet ser
              till att det verkligen löser sig.
            </seg>
            <seg xml:id="i-d56b156b7c67a323-0">
              Jag själv tror på det civila samhället. Kvinnor är hälften av
              befolkningen i varje land. I många delar av världen är de i majoritet,
              eftersom männen dör i krig. I Gaza, Palestina, Iran och Irak och
              också i Afghanistan är kvinnor i majoritet. Men i de länderna
              hörs och syns de inte. De osynliggörs av sina regeringar.
            </seg>
            <seg xml:id="i-841b42ddaffd0a63-0">
              Det är därför som man ropar här: Tryck på! Tryck på när Carl
              Bildt, någon annan minister eller Fredrik Reinfeldt kommer! Tryck
              på när nu Sverige ska bli ordförande i EU! Tala om att det är
              viktigt med kvinnors röst i alla krigsdrabbade länder, och i det
              här fallet Gaza, Palestina och Israel. Det är det civila samhället
              som blir lidande.
            </seg>
            <seg xml:id="i-93b9e6e116f52855-0">
              Det går inte att tala om två parter eftersom de inte är jämbördiga.
              Palestina skyddar sig samtidigt som man förtrycker kvinnorna.
              Det handlar om Israel med sin makt och den struktur som också
              struntar totalt i kvinnorna. Det är väldigt ojämbördiga parter
              vi talar om.
            </seg>
            <seg xml:id="i-9e0b38c6bd0f4e30-0">
              Det är mycket olyckligt att man inte ser kvinnornas situation
              där, hur det är och i vilken utsträckning de själva är förtryckta.
            </seg>
          </u>
          <note type="speaker" xml:id="i-6239959d53a060c7-0">
            Anf. 62 CARINA HÄGG (s):
          </note>
          <u who="carina_hagg_fe9c1b" xml:id="i-9e6334a39a86ff75-5">
            <seg xml:id="i-8e9a830e5c284ecd-0">
              Fru talman! Det är som biståndsminister Gunilla Carlsson säger.
              Det är inte så många länder som aktivt har gått in i arbetet.
              Jag tror att det är sju eller möjligtvis åtta länder som så här
              långt har handlingsplan. Finlands brukar nämnas som det bästa
              exemplet, och något annat innehåller bara ett papper.
            </seg>
            <seg xml:id="i-ffc7dbe53ca2de5e-0">
              Vi kommer här i februari, som Gunilla Carlsson berättade, att
              få en ny handlingsplan, vilket jag välkomnar. Så långt som jag
              har kunnat läsa i den preliminära texten tycker jag att det ser
              mycket lovande ut. Jag hoppas att det kompletteras med mer konkreta
              mål hur man ska nå fram till det slutliga målet. Det handlar om
              både den militära och den civila sidan. Oftast glömmer man bort
              den civila sidan.
            </seg>
            <seg xml:id="i-900f90b3f737174d-0">
              Jag har en fråga. Det skulle upprättas ett register över namn
              på kvinnor som står till förfogande för insatser. Man har talat
              om att Raoul Wallenberg-institutet skulle vara ansvarigt för listan,
              eller kanske listorna om det ska vara mer korrekt. Jag är inte
              klar över om det har blivit på det sättet.
            </seg>
            <seg xml:id="i-7eaf7c7c2e609e88-0">
              Vi har också en möjlighet att under ordförandeskapet lyfta upp
              frågan. Det gäller inte minst med anledning av säkerhetsstrategin
              och över huvud taget vid till exempel toppmötet mellan EU och
              Indien.
            </seg>
            <seg xml:id="i-d945b27788f162cc-0">
              Jag var i Indien med några kolleger. I samtal med sådana som
              var väl insatta i problemen ute i den konkreta situationen var
              man ändå inte medveten och kände inte till att de två resolutionerna
              fanns. När jag talade om resolutionerna 1325 och 1820 visste man
              inte vad det var. Indien är ett land som ofta antalsmässigt är
              väl representerat i många av de FN-missioner som också Sverige
              tar del av.
            </seg>
            <seg xml:id="i-634cc27a97a12592-0">
              Det finns fortfarande väldigt lite kunskap runt om i vår värld
              om resolutionerna, även om grundproblematiken kan vara väl känd.
              Där har vi mycket att fortsätta att ta upp i våra dialoger. Jag
              förstår att Gunilla Carlsson som biståndsminister också känner
              ett stort ansvar för det.
            </seg>
            <seg xml:id="i-3d8365c7d4f882a5-0">
              Men hur går vi vidare när det gäller just Gaza? Vi måste ha in
              kvinnor från Gaza och från Israel mer aktivt i dialogen.
            </seg>
          </u>
          <note type="speaker" xml:id="i-848b32111c6a6948-0">
            Anf. 63 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-6f203ca578550b26-2">
            <seg xml:id="i-f564e2423d12804a-0">
              Fru talman! Jag ska först svara på Carina Häggs fråga om handlingsplanen
              och implementeringen. Det är viktigt att titta på vad vi gör lokalt,
              regionalt, nationellt och globalt. Det finns mycket kvar som vi
              kan göra i Sverige. Vi har bland annat pratat om listor och att
              upprätta möjligheter för att även här hemma synliggöra fler kvinnor
              som ska kunna delta på olika sätt i olika typer av insatser.
            </seg>
            <seg xml:id="i-a2ae170f7578f08c-0">
              Jag har ett exempel, nämligen den lastbilskonvoj som Räddningsverket,
              eller numera Myndigheten för samhällsskydd och beredskap, körde
              för att bistå i Sudan. Där hade man också att utbilda 25 lokala
              bussförare. Tack vare att det fanns svenska bilkårister med kunde
              man utbilda också kvinnor. Detta skapade förutsättningar för att
              bryta tabun kring att kvinnor inte kan köra lastbil eftersom de
              då inte kan bli gravida. Detta är ett litet, litet exempel som
              visar hur vi kan jobba konkret genom att implementera. Men det
              förutsätter också att vi har förebilderna i form av att vi kan
              sända ut kvinnor i olika typer av både civila och militära insatser.
            </seg>
            <seg xml:id="i-955c732283af5729-0">
              Där har det, vilket Carina Hägg nu också medger, brustit tidigare.
              Vi behöver tillsammans hjälpas åt. Det gäller inte bara kvinnor,
              utan kvinnor och män, i Sverige för att ta täten i arbetet med
              att implementera och utveckla 1325 och nu också 1820.
            </seg>
            <seg xml:id="i-27d41eafcf9553e9-0">
              Här har vi kommit en bra bit på väg. Det finns många engagerade
              människor i Sverige som jobbar med de frågorna. Men jag skulle
              också vilja framhålla att Försvarsmakten ligger jämförelsevis
              väldigt långt framme. Jag tror att vi har mycket att bidra med
              där, men det gäller också att se hur vi kan bli bättre.
            </seg>
            <seg xml:id="i-e1975471b42f7e9c-0">
              Det Amineh Kakabaveh så väl framhåller är att kvinnor inte synliggörs.
              Jag tror att ett av de värsta hoten mot att synliggöra kvinnor
              är just konflikter. Man skapar sig ibland då också förevändningar;
              eftersom det är en konflikt håller man också tillbaka kvinnors
              rättigheter. Man säger att de får komma sedan. Jag tror att de
              måste komma samtidigt.
            </seg>
            <seg xml:id="i-fcb00e66e8943eea-0">
              Det är därför det är så viktigt att synliggöra kvinnor. Det är
              också därför så mycket av arbetet för detta i regeringen konkret
              ligger på mig. Jag har utvecklingspengar för att jobba med att
              kvinnor ska få tillgång till politik och till makt. De ska kunna
              ha utbildning och hälsa, inte bara för att kunna föda barn på
              ett säkert sätt eller avstå från att föda barn utan också för
              att kvinnor ska kunna ha en egen ekonomisk kapacitet. De ska kunna
              kräva inte bara ekonomiskt inflytande utan också makt. Det är
              en fråga om demokrati och mänskliga rättigheter.
            </seg>
            <seg xml:id="i-dc42e913c49e4ecb-0">
              Det är där vi måste börja innan vi kräver att det ska finnas
              blandade förhandlingsdelegationer. Det är någonting som vi framhåller
              i dialogen med olika parter när vi träffas. Jag ska till exempel
              till Kairo på givarkonferensen för Palestina. Vi träffar företrädare
              för Israel och Palestina. Vi framhåller vikten av resolution 1325.
              Men den är inte alltid jättekänd där ute. Det är detta som är
              vårt gemensamma uppdrag, just därför att det är bästa sättet att
              lägga grunden för varaktig fred och att inte återfalla i konflikt,
              som så tydligt gör att kvinnor och barn drabbas så hårt.
            </seg>
          </u>
          <note type="speaker" xml:id="i-cbadbc3522c70439-0">
            Anf. 64 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-860f6955c28f069f-2">
            <seg xml:id="i-2010294454cf1db9-0">
              Fru talman! Det är roligt och framför allt viktigt att prata
              om kvinnors möjligheter att påverka sitt eget liv, sitt eget land
              och fred och säkerhet.
            </seg>
            <seg xml:id="i-f0ec9b1156d927d0-0">
              Jag tycker inte att man ska nöja sig med att utbilda kvinnor
              och skicka kvinnor som kör lastbil. Men självfallet är det viktiga
              exempel. Jag ska ta ett exempel när det gäller Irak och biståndet.
              Jag brukar åka till Irak några gånger om året, till den kurdiska
              delen. Där finns massor med organisationer från västvärlden som
              stöder kvinnoorganisationer. Men kvinnornas deltagande i politiken
              och i den demokratiska processen är tyvärr väldigt liten. Varför?
              Talabani, Barzani och den irakiska regeringen säger till kvinnorna:
              Nu har ni makt! Ni jobbar faktiskt. Ni jobbar inom de här kvinnoorganisationerna.
              Det är bara kvinnor som jobbar med det, och det ska man nöja sig
              med.
            </seg>
            <seg xml:id="i-2466f06afc4694c5-0">
              Man måste se det hela i det perspektivet. Det är inte bara en
              enda sak, utan man måste ha ett helhetsperspektiv på bistånd när
              det gäller kvinnor och det civila samhället. Det är viktigt. Det
              är likadant i Afghanistan och säkerligen också i Palestina. Där
              har jag inte varit, men jag hör ju att det finns så många starka
              kvinnor i Iran, Irak, Palestina, Israel och även i Afghanistan.
              Men när de inte får vara sig själva och inte får någon arena att
              träda fram på som representanter för starka kvinnor blir de passiva
              och ska skyddas. Då blir det som ministern lyfter fram Carl Bildt
              skyddar kvinnorna. Självfallet ska de som behöver skydd också
              skyddas, men kvinnor ska inte vara passivt agerande utan mer aktiva.
            </seg>
          </u>
          <note type="speaker" xml:id="i-fc9e32f50c36aef1-0">
            Anf. 65 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-6f203ca578550b26-3">
            <seg xml:id="i-0f69385831996024-0">
              Fru talman! Jag vill tacka Amineh Kakabaveh så mycket för interpellationen
              och för en bra diskussion. Det är ett utmärkt sätt att fira din
              ettårsdag i riksdagen!
            </seg>
            <seg xml:id="i-229333b3cf20155f-0">
              Vi måste tillsammans framhålla de här frågorna och jobba med
              dem, och jag är tacksam för kritisk granskning av hur regeringen
              implementerar och genomför 1325 och även 1820. Det handlar om
              hur vi påverkar inte minst i EU för att vi ska kunna få bra avkastning
              på det arbete som måste göras för att vi ska kunna ha en bättre
              varaktighet när det gäller fred och säkerhet.
            </seg>
            <seg xml:id="i-f7f336eac056fd75-0">
              Då handlar det mycket om männens roll. Det handlar mycket om
              att man ska ha medvetenhet och kunskap om olika processer. Det
              är det vi försöker bygga upp nu; vi jobbar mycket på det.
            </seg>
            <seg xml:id="i-1f8cc2300c18d931-0">
              Men vi ska inte heller underskatta att det handlar om makt. Det
              finns ett förtryck därute som handlar om att kvinnors rättigheter
              ständigt kränks. Det är därför vi inte bara kan jobba med detta
              utifrån hur förhandlingsdelegationer ser ut. Vi måste stödja alla
              de frön som finns för fred och försoning. Inte minst har det i
              den här debatten påtalats hur kvinnor i Israel och Palestina tillsammans
              vill göra gemensam sak för att hitta en varaktig fred och en tvåstatslösning
              där man kan leva tillsammans. Där finns också mycket kapacitet
              som ibland inte är synliggjord.
            </seg>
            <seg xml:id="i-72e949416accd69c-0">
              Hur kan vi uppmuntra detta? Jag tror att man måste jobba på bredden
              både som regering och med enskilda organisationer. Man måste också
              se på näringslivets möjligheter att skapa ekonomisk makt och inflytande
              för kvinnor.
            </seg>
            <seg xml:id="i-532ae76f5aadeaf4-0">
              På en mängd olika sätt måste vi se möjligheter att implementera
              jämställdhetsarbetet inte bara i utvecklingssamarbetet utan också
              i den svenska utrikespolitiken, naturligtvis. Det är det vi arbetar
              med, och det är det jag återkommer till hela tiden. Detta är faktiskt
              Carl Bildts viktigaste jobb som utrikesminister. Det blir mycket
              så att när man jobbar för fred så jobbar man också för att skydda
              kvinnor och barn. Det är därför vi nu tillsammans arbetar intensivt
              med den här typen av frågor. Men vi behöver också ha ytterligare
              diskussioner och debatter om de här frågorna, för jag vet att
              Sverige kan bli ännu bättre.
            </seg>
          </u>
          <note xml:id="i-7453196ff9cf2055-5">
            Överläggningen var härmed avslutad.
          </note>
          <note xml:id="i-51893df5b9a01eda-0">
            11 § Svar på interpellation 2008/09:304 om Sveriges glasskatter
          </note>
          <note type="speaker" xml:id="i-88c3bd2f9e4b0297-0">
            Anf. 66 Kulturminister LENA ADELSOHN LILJEROTH (m):
          </note>
          <u who="unknown" xml:id="i-7934cf6e9dbb5961-21">
            <seg xml:id="i-8bbe4c87bf84815c-0">
              Fru talman! Carina Adolfsson Elgestam har frågat mig vad jag
              är beredd att göra för att en stiftelse ska få möjlighet att ta
              över Orrefors Kosta Boda AB:s glassamlingar, samt vad jag i övrigt
              tänker göra för glaskulturen i Glasriket.
            </seg>
            <seg xml:id="i-74a43d314e932e5b-0">
              Jag har tidigare betonat, i svaret på en riksdagsfråga som Carina
              Adolfsson Elgestam ställde till mig i december förra året, att
              glasbrukstraditionen är viktig för Sverige och inte minst för
              regionen och bruksorterna i Småland. Glasbrukstraditionen skapar
              ett starkt identitetsvärde för regionen, som också lockar många
              besökare varje år. Jag har i samma svar tydliggjort min ståndpunkt
              att det vore orimligt om staten ensam skulle bära ansvar för samtliga
              samlingar av kulturföremål med nationellt intresse.
            </seg>
            <seg xml:id="i-5c944e2d115ffc90-0">
              Det är därför glädjande att de tre kommunerna Nybro, Emmaboda
              och Lessebo har bildat om än inte en stiftelse, som interpellanten
              menar, så en ekonomisk förening i syfte att ta över Orrefors och
              Kosta Bodas glassamlingar. Regionen har fortlöpande kontakter
              med Regeringskansliet angående glassamlingen.
            </seg>
            <seg xml:id="i-8c070e7d1e8fd215-0">
              Det är också viktigt att betona de betydande insatser på kulturområdet
              som redan görs från statens sida i regionen. Ett årligt bidrag
              om ca 18 miljoner kronor betalas ut av Statens kulturråd. Bidraget
              är riktat till de museer som finns i regionen. Smålands museum
              med sin betydande glassamling får bland annat ca 6 miljoner kronor.
              Museerna kan även söka årliga utvecklingsmedel.
            </seg>
            <seg xml:id="i-b85495363ab7bd1e-0">
              Vidare vill interpellanten veta vilka satsningar i övrigt som
              kan vara aktuella när det gäller glaskulturen i Glasriket. Jag
              delar Carina Adolfsson Elgestams engagemang för den svenska glaskulturen
              samtidigt som jag har respekt för att den rådande nedgången i
              den globala och svenska ekonomin i olika grad påverkar alla sektorer
              i samhället. De samlade satsningarna i statsbudgeten för 2009
              med reformer på 32 miljarder kronor är, med internationella mått
              mätt, mycket expansiv och skapar förutsättningar för investeringar
              nu och i framtiden. Regeringen har utöver de satsningar som omfattas
              av statsbudgeten för 2009 tillfört ytterligare resurser för att
              på olika sätt möta nedgången i ekonomin.
            </seg>
          </u>
          <note xml:id="i-035b5de4bbf33097-0">
            Då Carina Adolfsson Elgestam, som framställt interpellationen,
            anmält att hon var förhindrad att närvara vid sammanträdet medgav
            tredje vice talmannen att Krister Örnfjäder i stället fick delta
            i överläggningen.
          </note>
          <note type="speaker" xml:id="i-6fdd6d173ea268e9-0">
            Anf. 67 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-7b4df7d8d3ec35c5-0">
            <seg xml:id="i-54052c4a5c77e0c6-0">
              Fru talman! Tack för svaret! Tyvärr är Carina förhindrad att
              vara här. Eftersom vi har samma intresseområden både när det gäller
              näringsutskottet och när det gäller delar av Småland har jag erbjudit
              mig att ta emot svaret och delge en del synpunkter på det som
              jag kan utläsa av det svar som vi har fått.
            </seg>
            <seg xml:id="i-3dd959d47f013903-0">
              I sin argumentering har Carina skrivit: I dag, när vårt samhälle
              alltmer kännetecknas av varsel och nedläggningar, gäller det att
              finna nya och attraktiva former för att utveckla olika delar av
              vårt land. Det är viktigt att hela Sverige ska både leva och överleva
              omdaningen som nu sker i samhället.
            </seg>
            <seg xml:id="i-dca3949fa713df71-0">
              Besöksnäringen och upplevelseindustrin är två mycket sannolika
              framtidsbranscher där Sverige kan komma att framgångsrikt konkurrera
              med övriga länder. Då gäller det att redan nu bygga stabila och
              attraktiva koncept för dessa branscher.
            </seg>
            <seg xml:id="i-cdcf2f4f67d940a2-0">
              Det så kallade Glasriket, som omfattar fyra kommuner i Kronobergs
              och Kalmar län, har länge varit ett mycket omtyckt turistmål,
              både för svenskar och för turister från andra länder. Antalet
              besökare varierar mellan en och en och en halv miljon varje år
              varav många återvänder regelbundet. I Glasriket finner man både
              glaset och dess kulturhistoria men också rika naturupplevelser.
              Glasriket är viktigt för glesbygden och dess invånare som kämpar
              för sin överlevnad.
            </seg>
            <seg xml:id="i-be62b850392fc7f6-0">
              Glaskoncernen Orrefors Kosta Boda AB är välkänd för sin design,
              och man gör det mesta i glas, från tung kristall till skira skapelser.
              Många företag använder det svenska glaset vid representation.
              Det svenska konstglaset är ett starkt varumärke. Orrefors Kosta
              Boda AB har ett eget museum som visar glas från olika tidsepoker
              och av olika glaskonstnärer.
            </seg>
            <seg xml:id="i-fb07356b308f3541-0">
              Glasriket erbjuder även såväl matupplevelser som övernattningar,
              guidade visningar och möjlighet att prova på att själv blåsa glas.
            </seg>
            <seg xml:id="i-cfcf509ac4938116-0">
              Den nuvarande ägaren av Orrefors Kosta Boda AB har beslutat sig
              för att sälja de konstföremål som finns i glasbrukets museum.
              Detta har fått såväl kommunerna i Glasriket som regionförbunden
              i både Kalmar och Kronoberg att diskutera bildandet av en stiftelse
              för att kunna bevara glassamlingarna.
            </seg>
            <seg xml:id="i-4afffa390a0dbb6e-0">
              Det är angeläget att samlingarna även fortsättningsvis kommer
              att finnas just i Glasriket för att vara en aktiv och attraktiv
              del i satsningarna inom turist- och upplevelseindustrin. Det är
              en viktig ingrediens för turisterna att det på plats bland glasbruken
              finns en samling konstglas som visar på glasbrukens historiska
              utveckling och på vilka konstnärer som verkat och verkar där.
              Glasbruken har i sina arkiv bevarat glasföremål av några av våra
              mest förnäma formgivare inom glaskonsten.
            </seg>
            <seg xml:id="i-d304e0c7bb10897f-0">
              Bildandet av en stiftelse för att behålla glaset i regionen är
              angeläget. Dock behöver en stiftelse visst stöd med nationell
              finansiering för att i inledningsskedet kunna ta vara på denna
              kulturskatt i den bygd där den hör hemma. Det svenska konstglaset
              är en nationell angelägenhet, inte bara ett regionalt ansvar.
            </seg>
            <seg xml:id="i-6e12f814872c3ccf-0">
              Hon har därför frågat kulturministern vilka åtgärder som kulturministern
              avser att vidta.
            </seg>
            <seg xml:id="i-ac4cd8bbdbd7bd74-0">
              I svaret pekas det på att man redan får 18 miljoner till kulturverksamhet,
              men de är ju redan uppknutna till andra verksamheter. I slutet
              av svaret pekar ministern på att det avsätts 32 miljarder kronor
              i budgeten. På vilket sätt kan man se att Glasriket kan få del
              av dessa 32 miljarder?
            </seg>
          </u>
          <note type="speaker" xml:id="i-5b53b752f8cae255-0">
            Anf. 68 CARINA HÄGG (s):
          </note>
          <u who="carina_hagg_fe9c1b" xml:id="i-9e6334a39a86ff75-6">
            <seg xml:id="i-f6817e51eef1b9df-0">
              Fru talman! Jag kommer från ett grannlän till Kronobergs län,
              nämligen Jönköpings län. Där har vi ambitioner och förutsättningar
              för att tillsammans med våra grannlän i Småland kunna utveckla
              turistindustrin. Det finns en allmän bedömning att det finns stora
              och goda förutsättningar för att utveckla den för invånarna i
              den här regionen och för Sverige som helhet, och vi kan kanske
              också bjuda på att utveckla den för våra europeiska grannländer.
              Jag tror att många i framtiden kommer att uppskatta att komma
              till Småland av olika skäl, bland annat för att titta på vår glaskultur
              och uppleva Glasrikets förutsättningar för att erbjuda shopping
              och kulturupplevelser.
            </seg>
            <seg xml:id="i-d791092961a79b0e-0">
              Jag är väldigt bekymrad över den situation som den här näringen
              i dag befinner sig i. Jag är också bekymrad över att jag inte
              kan utläsa något konkret svar mer än att man välkomnar att de
              här tre kommunerna, Nybro, Emmaboda och Lessebo, själva har tagit
              tag i detta. Detta gör man bland annat genom att initiera en stiftelse.
              Det finns inget annat konkret i svaret.
            </seg>
            <seg xml:id="i-e7c20a161f8e7585-0">
              Jag kan se att det är en trend över flera näringar. Som socialdemokratisk
              riksdagsledamot är det självklart för mig att vara ute och följa
              näringslivet i dag. Jag möter många företagare som är djupt bekymrade
              över att inte få hjälp att ordna likviditeten, lån, stöd och insatser
              som gör att de klarar omställningen i företagen från en dramatisk
              situation till en nivå där de kan överleva. De har förutsättningar,
              men de måste också få hjälp utifrån för att hantera den förändrade
              situationen. Vi vet att det är en efterfrågandekris och en nationell
              kris. Det är ett nationellt nödläge, säger finansministern. Det
              är påtagligt för många anställda och företagare.
            </seg>
            <seg xml:id="i-d682a8b9eb02e563-0">
              I går när jag var i Vetlanda sade Greta Krieg, en s-kvinna, till
              oss s-ledamöter att det var en viktig fråga hon ville skicka med
              oss. Greta Krieg är känd i den här bygden som den som alltid talar
              för kulturen. Nu talade hon med varmt hjärta och stort engagemang
              för glaskulturen och hur viktigt det är att vi tänker på den och
              gör insatser för att rädda den här nationella glasskatten från
              att skingras. Det är viktigt att vi skapar förutsättningar för
              att glastraditionen ska kunna leva vidare i Sverige och i Glasriket.
            </seg>
            <seg xml:id="i-2cda7de88dba12de-0">
              Jag hoppas att jag ska kunna ringa tillbaka till Greta Krieg
              efter den här interpellationsdebatten och säga att regeringen
              har lyssnat. Vi har varit oroliga, men man har nu förstått att
              det här är en del av vårt nationella kulturarv som vi inte har
              råd, vare sig ekonomiskt eller kulturellt, att inte ta ansvar
              för. Jag tror att det finns goda förutsättningar för att de här
              kommunerna som är primärt berörda, länet och regionen som helhet
              kan göra stödjande insatser framöver. Men nu befinner vi oss i
              ett nationellt nödläge. Jag vill upprepa att det är så pass illa
              enligt vår finansminister. Då krävs extraordinära insatser för
              att man ska kunna hitta lösningar som bär in i framtiden. Vi kan
              inte låta glaset gå i kras. Vi måste hitta lösningar, förutsättningar
              och vägar framåt tillsammans.
            </seg>
            <seg xml:id="i-214dc56e75fcafa9-0">
              Även om svaret är skrivet i Helsingfors långt ifrån Glasriket
              borde ändå Glasrikets betydelse vara känd ända upp till Kulturdepartementet
              och till kulturministern i Helsingfors. Jag ser ingenting av detta
              i svaret. Det är lite allmänt hållet. Man talar om resurser, men
              det står ingenting konkret. Det här kan vara brådskande. På många
              företag möter jag en akut situation. Man säger att man kanske
              klarar detta någon enstaka månad. Sedan behöver man stöd. Då talar
              jag om livskraftiga företag. Så måste man nog se detta. Det kan
              vara väldigt bråttom, och då kan man inte vänta. Då krävs det
              svar i dag.
            </seg>
          </u>
          <note type="speaker" xml:id="i-3b90b13b321c6be7-0">
            Anf. 69 Kulturminister LENA ADELSOHN LILJEROTH (m):
          </note>
          <u who="unknown" xml:id="i-7934cf6e9dbb5961-22">
            <seg xml:id="i-98a28c4c1ad9684b-0">
              Fru talman! Som framgår av det som har sagts hittills är det
              här en gemensam fråga för såväl Kulturdepartement som Näringsdepartementet.
              Det har även ställts interpellationer till näringsminister Maud
              Olofsson. Svaren vad gäller regional utveckling och vad de nationella
              samordnarna i flera fall landshövdingen kommer att göra kommer
              hon säkert att återkomma till. Men jag skulle ändå vilja fördjupa
              mig i det som är Kulturdepartementets engagemang, det vill säga
              den glassamling som finns på Orrefors Kosta Boda bruk och som
              värderas till drygt 30 miljoner. Skälet till att ägaren New Wave
              Group nu vill sälja är uppenbarligen likvida problem. Sedan kan
              man fråga sig om den här eventuella försäljningen skulle lösa
              problemen. Jag tror i och för sig inte det. Behoven är nog större
              än så.
            </seg>
            <seg xml:id="i-ff99b75e2c7d207c-0">
              Sedan kan man alltid fråga sig om det är så begåvat. Precis som
              Carina Hägg, Krister Örnfjäder och interpellanten har varit inne
              på är samlingen också betydelsefull för att locka turister till
              själva bruket. Då skulle väl inte ett införlivande med glassamlingen
              på något annat museum stödja verksamheten vid Kosta Boda.
            </seg>
            <seg xml:id="i-ddd90b33e6ef6926-0">
              Jag har också på de skriftliga frågor jag har fått från bland
              annat Carina Adolfsson Elgestam svarat att staten inte kan ta
              ansvar för alla samlingar. Det går inte. Det finns inga möjligheter.
              Det tror jag att till och med Socialdemokraterna inser.
            </seg>
            <seg xml:id="i-17fe37b65a945e4b-0">
              Vi kan tala lite grann om de samlingar som finns i dag på det
              statliga området. Nordiska museet har i dag den största samlingen
              av svenskt konstglas. Även Nationalmuseum har stora samlingar
              av svensk konstglas. Många av samlingarna är förvisso magasinerade
              men möjliga att ställa ut på andra håll i landet. På Smålands
              museum också kallat Sveriges glasmuseum i Växjö finns en samling
              som består av 30 000 föremål. Det är mycket. Det är en rik och
              viktig samling. Röhsska museet i Göteborg har också en stor glassamling.
              Dessutom finns privata samlingar, bland annat Hellnerska samlingen
              i Helsingfors som förvaltas av Helsingforss universitet. Kulturarvet
              är väl tillgodosett.
            </seg>
            <seg xml:id="i-304b7d5b5f78d901-0">
              Frågan är vad som händer med den samling vi talar om, om det
              skulle bli så att ägaren New Wave Group inte vill behålla den.
              Det finns dokument som inte är värda så mycket på marknaden men
              som har ett kulturhistoriskt värde som Designarkivet i Pukeberg
              kan ta vara på.
            </seg>
            <seg xml:id="i-4c400d0f6a5be2a6-0">
              Många har fört fram en oro för att samlingen ska skingras. Det
              finns ett utförselförbud, dock inte för hela samlingen eftersom
              alla föremål inte är lika värdefulla. Risken för att den skulle
              skingras i den delen och försvinna ur landet betraktar jag ändå
              som minimal.
            </seg>
            <seg xml:id="i-0aa7682c8de01aab-0">
              Sedan finns det ytterligare en komplikation, och den lär vi knappast
              lösa i dag. Samlingen består av föremål av allt som har producerats
              vid glasbruken sedan starten. Vad gör man framdeles? En samling
              växer med tiden, antingen genom att nya föremål införlivas eller
              genom inköp för att komplettera samlingen. Det är ytterligare
              en fråga.
            </seg>
          </u>
          <note type="speaker" xml:id="i-3a4ea9d5c591bdac-0">
            Anf. 70 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-7b4df7d8d3ec35c5-1">
            <seg xml:id="i-76549bef8786729e-0">
              Fru talman! Det som jag har fått berättat för mig om den här
              samlingen är att den är unik även i jämförelse med andra samlingar.
              Den förklaring som jag har fått jag har haft förmånen att titta
              på samlingen, med en amatörs ögon är att på plats finns ett exemplar
              av i princip samtliga föremål som har tillverkats. Inte nog med
              det; tillsammans med dem finns ritningarna till föremålen. Just
              kombinationen av att de är kompletta är tydligen något som inget
              annat glasbruk i Sverige kan redovisa.
            </seg>
            <seg xml:id="i-04e8dee94af730e6-0">
              Ministern nämnde att det här även har att göra med andra områden.
              Det är riktigt. Samordnarna som regeringen har utsett har själva
              lagt fram ett fyrapunktsprogram, där det här är den första punkten
              i ett upplägg för att göra det möjligt att värna den svenska glasindustrin
              på lång sikt. Själva syftet med att ta fram just glassamlingen
              är inte försäljningen. Man ser en möjlighet att synliggöra samlingen
              på ett helt annat sätt än i dag. I dag plockar man ut en del åt
              gången av samlingen för de besökare som kommer dit, det vill säga
              de en till en och en halv miljon människorna som kommer varje
              år. Det skulle i sin tur vara en del av attraktionskraften för
              att göra Glasriket även i framtiden till förhoppningsvis en ännu
              bättre turistmagnet. Det skulle gynna två syften, nämligen att
              göra regionen starkare och glasbruken ännu mer ekonomiskt starka.
            </seg>
            <seg xml:id="i-6e13b4a480156251-0">
              Alla vi som har möjlighet att åka till området vet att ett besök
              oftast inte innebär bara ett besök utan också ett inköpstillfälle.
              Det gynnar den direkta produktionen.
            </seg>
            <seg xml:id="i-a5fb95bdf6f98cd2-0">
              Jag vill att vi ska gå från en defensiv till en offensiv linje.
              Dagens ägare har enligt uppgift, man får gå på andrahandsuppgifter
              gjort stora satsningar. Som i så många andra branscher finns alltid
              en gräns för vad de egna ekonomiska möjligheterna kan orka med.
              Då försöker man hitta andra lösningar. Det finns många exempel,
              till exempel bilbranschen, där regeringen redan har engagerat
              sig. Här försöker man göra något motsvarande i en annan del av
              landet som är minst lika angeläget som i de andra områden där
              regeringen har gjort någon form av insats, eller vill göra någon
              form av insats.
            </seg>
            <seg xml:id="i-9fae067a106ec384-0">
              Jag utläser av det svar som ministern ger att man pratar om att
              det finns ett utrymme på 32 miljarder för reformer. Då vill jag
              gärna se om det finns ett utrymme för den här verksamheten inom
              ramen för de 32 miljarderna så att det går att vara aktiv och
              hitta lösningar.
            </seg>
            <seg xml:id="i-e1808b4d172a3eaf-0">
              Ministern har också sagt: Regeringen har utöver de satsningar
              som omfattas av statsbudgeten för 2009 tillfört ytterligare resurser
              för att på olika sätt möta nedgången i ekonomin. På vilket sätt
              kan just glasindustrin komma i fråga för de pengarna?
            </seg>
          </u>
          <note type="speaker" xml:id="i-499d9676e3aee5ee-0">
            Anf. 71 CARINA HÄGG (s):
          </note>
          <u who="carina_hagg_fe9c1b" xml:id="i-9e6334a39a86ff75-7">
            <seg xml:id="i-9c880db1ba767ed2-0">
              Fru talman! Så här långt i debatten känner jag inte att vi har
              fått svar på frågorna. Inte heller har jag fått svar på frågan
              om den dialog som kulturministern hänvisar till som fortgår mellan
              de aktuella kommunerna och regeringen. Vad är det i de dialogerna
              som kulturministern är beredd att omsätta i konkret handling?
              Det skulle vara ett viktigt besked som kan komma ut ur den här
              interpellationsdebatten.
            </seg>
            <seg xml:id="i-31d1817aada38b44-0">
              Likaså skulle det vara intressant att få veta om ministern ser
              en möjlighet att konkret stödja ekonomiska insatser till den ekonomiska
              förening som kommunerna har aviserat att de ska sätta i sjön.
              Här kommer att krävas insatser.
            </seg>
            <seg xml:id="i-2969a3c41ebff5bc-0">
              Jag vill understryka att det nu är ett mycket speciellt läge.
              Det är bråttom. Därför krävs det att man agerar och lyssnar på
              varselsamordnarna i regionerna. Nu har regeringen tillsatt dem.
              Även om det inte här är fråga om enbart kulturministern agerar
              regeringen som en helhet. Ska man inte lyssna på dem? Varför har
              dessa personer tillsatts? Varför har man efterfrågat förslag från
              dem om de inte kommer att tas till vara? Dessa frågor vävs samman.
              Det gäller näringspolitik, arbetslöshetsproblem och den finansiella
              krisen när det är svårt att få de bankkontakter som kan finnas
              i andra situationer. Det handlar om näringslivsutveckling, turistindustrin
              och inte minst den primära frågan här i dag, kulturfrågan.
            </seg>
            <seg xml:id="i-404ed754e8a54984-0">
              Så sent som i söndags var jag själv på Nordiska museet och hade
              möjlighet att titta på de samlingar som finns där. Jag har självfallet
              också varit på Smålands museum ett flertal gånger och inte minst
              tagit del av glasutställningarna. Jag ser att dessa samlingar
              kompletterar varandra. Man kan inte säga att de här två glassamlingarna
              ersätter det som finns i Glasriket, utan de kompletterar varandra.
              Konkreta svar, kulturministern!
            </seg>
          </u>
          <note type="speaker" xml:id="i-75f24f67a6ea1b79-0">
            Anf. 72 Kulturminister LENA ADELSOHN LILJEROTH (m):
          </note>
          <u who="unknown" xml:id="i-7934cf6e9dbb5961-23">
            <seg xml:id="i-18dca4f50ba797ee-0">
              Fru talman! Det är på sätt och vis lite olyckligt att Maud Olofsson
              inte är här. Frågorna berör ju oss båda, som jag sade i mitt förra
              inlägg, och det blir följdfrågor.
            </seg>
            <seg xml:id="i-fe36e5fc891b2ae1-0">
              Vi har varit inne på det regionala uppdrag som de regionala samordnarna
              har haft, och de har också kommit in med ett antal förslag till
              Näringsdepartementet. En del av förslagen har gått vidare till
              andra departement. Det här är någonting som man naturligtvis arbetar
              med.
            </seg>
            <seg xml:id="i-e600a0f1ab3d896c-0">
              När det gäller det som fanns som en punkt här, lånegarantin,
              har de tre kommunerna som har gått in tillsammans och också engagerat
              sina landshövdingar fått besked via Näringsdepartementet att det
              inte kommer att bli aktuellt i det här fallet.
            </seg>
            <seg xml:id="i-be2ec8cc98b447e8-0">
              Då är vi inne på det som Krister Örnfjäder tog upp, det vill
              säga den nationella kris som landet befinner sig i och de 32 miljarder
              som har satsats. För att man ska kunna få någon reell utväxling
              på det här är man naturligtvis tvungen att koncentrera sina insatser.
              De kommer bland annat att gå till forskning och utveckling, stöd
              till företag inom exempelvis fordonsindustrin med likvida problem,
              men inte i det här fallet till just inköp av ett kulturarv. Det
              får i så fall bli föremål för någonting annat.
            </seg>
            <seg xml:id="i-5f2974b58d1c35e5-0">
              Som jag var inne på tidigare bidrar man från kultursektorn, via
              till exempel Kulturrådet. Det har också gått ut accessmedel, och
              gör det till och med i år en satsning som den här regeringen förlängde
              under 2008 och 2009. Flera av verksamheterna, såväl Smålands museum
              som Konstmuseet och Designarkivet i Pukeberg, har fått accessmedel
              för att ta vara på bland annat de dokument som finns från verksamheter
              i Glasriket.
            </seg>
            <seg xml:id="i-55cae7af0920a0a4-0">
              Vi kan önska väldigt mycket. Naturligtvis kommer krisen förr
              eller senare att klinga av, och vi kommer förhoppningsvis att
              få se en normalisering. Därmed återvänder turisterna, för en stor
              del av svårigheterna för glasbruken och för New Wave Group är
              att många av de utländska turisterna har uteblivit. De stod för
              åtskilliga av hotellnätterna, resandet och inköpen på glasbruken,
              så det är givetvis ett otroligt avbräck.
            </seg>
            <seg xml:id="i-dfc1ebf9d1f82f11-0">
              De regionala samordnarna återkommer också med eventuella förslag
              som kan röra oss på Kulturdepartementet. Men det här är ett arbete
              som pågår mellan departementen. Även om det inte blir någon lånegaranti,
              vilket var ett av förslagen, innebär inte det att dialogen, som
              Carina Hägg var inne på, har upphört mellan Kulturdepartementet
              och de tre kommunerna. Den fortsätter, även om det inte kommer
              att bli den lösning som man hade hoppats på där nere.
            </seg>
          </u>
          <note type="speaker" xml:id="i-7d13fe6a215ec5c7-0">
            Anf. 73 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-7b4df7d8d3ec35c5-2">
            <seg xml:id="i-0aff582034a96478-0">
              Fru talman! Jag fick en idé om hur vi skulle kunna utveckla de
              här diskussionerna. Det är att man på samma sätt som man låter
              fler från riksdagens sida vara med kanske skulle tillåta ett par
              av ministrarna att vara med i samma diskussion, så att man klarade
              av flera på en gång. Nu löser vi det på ett annat sätt, och jag
              ska prata med Maud Olofsson om just den här frågan på fredag.
              Vi får alltså ta det vid två olika tillfällen i stället.
            </seg>
            <seg xml:id="i-b5e4008aaee66934-0">
              Jag tycker att vi kan vara överens om ett par saker i alla fall.
              En av dem är att vi är i en kris och att vi borde gå ur den krisen
              starkare än vi gick in i den. Om vi ska göra det tycker jag att
              man ska använda exempelvis de förslag och idéer som samordnarna
              i Kalmar län har tagit fram. En av de idéerna är just satsningen
              på ett museum för att göra glasindustrin och Glasriket attraktivare.
            </seg>
            <seg xml:id="i-6792ee22f489c0d6-0">
              Vi är naturligtvis som smålänningar glada för varje krona vi
              kan få som någon annan ger oss utan att vi ska behöva tjäna ihop
              den själva. Där finns det också ett rimlighetsresonemang. Vi är
              inte så vana i Småland att få så mycket statliga pengar. Det är
              faktiskt vanligare att de pengarna, inte minst till kulturändamål,
              går i mycket större utsträckning till andra delar av landet. Jag
              missunnar inte andra delar de pengarna jag vill bara att vi skulle
              kunna få lite till.
            </seg>
            <seg xml:id="i-61a5086af55ba2c3-0">
              Det här är ett bra projekt, och det har alla förutsättningar
              att bli en lyckad satsning. Jag tycker att det borde vara i regeringens
              intresse att ta ytterligare ett steg på den här vägen och se om
              det inte finns några kronor till bland de 32 miljarderna till
              den här satsningen. Jag tror att det skulle vara väl investerade
              pengar.
            </seg>
          </u>
          <note type="speaker" xml:id="i-218f3b8ccaa2d4db-0">
            Anf. 74 Kulturminister LENA ADELSOHN LILJEROTH (m):
          </note>
          <u who="unknown" xml:id="i-7934cf6e9dbb5961-24">
            <seg xml:id="i-cc89f61bb9830c5d-0">
              Fru talman! Även jag kommer naturligtvis att med stort intresse
              ta del av den diskussion som Krister Örnfjäder uppenbarligen ska
              ha med näringsministern på fredag när det gäller bland annat strukturbidrag.
              Det kan väl hända att någonting kan ske också vad gäller Glasriket.
              Det kan jag inte uttala mig om.
            </seg>
            <seg xml:id="i-b809818575dbebe5-0">
              Där vi har varit inblandade handlar det just om möjligheterna
              att ta över själva glassamlingen, vilket vi i dag inte har några
              möjligheter att göra. En orsak är naturligtvis att det redan finns
              stora glassamlingar vid våra museer. Det finns också möjlighet
              att söka utvecklingsbidrag. Det är någonting som beslutas under
              våren 2009 för bland annat Glasmuseet i Växjö. Den dialogen är
              heller inte färdig än.
            </seg>
            <seg xml:id="i-b9280d65aa140427-0">
              Sedan finns det pengar att söka från någonting som kallas det
              regionala strukturfondsprogrammet. Det är Krister Örnfjäder säkert
              bekant med. Det handlar om 600 miljoner från EU under 20072013
              för Småland och öarna. Vilka som ska få det är någonting som man
              har en gemensam diskussion om och som beslutas av Nutek.
            </seg>
            <seg xml:id="i-769e8667ac3a6e8b-0">
              Jag önskar att jag hade möjlighet att ha synpunkter på hur man
              kommer att prioritera, för det vet jag ingenting om. Men jag är
              säker på att de förslag som har kommit in från den regionala samordnaren
              tas med i den diskussionen.
            </seg>
            <seg xml:id="i-61528fd96fad0e80-0">
              Vi kan vara eniga om att den här glassamlingen absolut är värdefull
              och att den är mest värdefull om den blir kvar så nära produktionen
              som möjligt, inte att den införlivas med museet i Växjö man vill
              ju se den nära. Det är en komplikation att det kommer ny produktion,
              utgår jag från, vid de här tre glasbruken även framdeles, så i
              någon mening kommer man att bygga upp en ny samling. Jag tror
              att det är väldigt kortsiktigt av ägaren att vilja sälja samlingen,
              och jag tror inte heller att det är lösningen på företagets problem.
            </seg>
          </u>
          <note xml:id="i-7453196ff9cf2055-6">
            Överläggningen var härmed avslutad.
          </note>
          <note xml:id="i-49868b741bba44bb-0">
            12 § Svar på interpellation 2008/09:311 om en nära militär flygplats
            för försvaret av huvudstaden
          </note>
          <note type="speaker" xml:id="i-aedd86c2e9d999ea-0">
            Anf. 75 Försvarsminister STEN TOLGFORS (m):
          </note>
          <u who="unknown" xml:id="i-7934cf6e9dbb5961-25">
            <seg xml:id="i-840a34505607128e-0">
              Fru talman! Mikael Oscarsson har frågat mig:
            </seg>
            <seg xml:id="i-763198cb54d5d020-0">
              Regeringen avser att i mitten av mars lämna en proposition till
              riksdagen om inriktningen av försvaret för 20102014. I propositionen
              kommer regeringen att redovisa en säkerhetspolitisk och försvarspolitisk
              inriktning. Med utgångspunkt i detta kommer förslag till utformning
              av försvaret att redovisas. Ledord vid utformningen av det förändrade
              försvaret är användbarhet, tillgänglighet och flexibilitet.
            </seg>
            <seg xml:id="i-067af43ec7fa3c23-0">
              Georgienkriget utspelade sig i augusti 2008. Med anledning av
              kriget genomfördes en uppdatering och fördjupning av den säkerhetspolitiska
              analysen, som Försvarsberedningen lämnat i juni 2008. Analysen
              genomfördes av Regeringskansliet Utrikesdepartementet och Försvarsdepartementet
              med underlag från bland annat Försvarsmaktens militära underrättelse-
              och säkerhetstjänst, Must, och Försvarets radioanstalt. Det faktum
              att ett krig kan utspela sig på bara en vecka understryker behovet
              av ett tillgängligt och flexibelt försvar.
            </seg>
            <seg xml:id="i-fc52e2314ecdbcd6-0">
              Riksdag och regering ställer krav på att Försvarsmakten ska ha
              en viss operativ militär förmåga. Vidare anges vilka förband som
              ska ingå i insatsorganisationen samt deras beredskap. Det är sedan
              Försvarsmakten som bestämmer om den närmare utformningen av insatsorganisationen.
              Myndigheten ansvarar för att de ålagda uppgifterna kan genomföras.
              Försvarsmakten ska sålunda kunna försvara Sverige mot väpnat angrepp
              var det än kommer ifrån. Hela Sverige ska kunna försvaras. Försvarsmakten
              ska också hävda Sveriges territoriella integritet. Det innebär
              att Försvarsmakten kontinuerligt ska ha beredskap för att lösa
              övervakningsuppgifter och ingripa mot kränkningar.
            </seg>
            <seg xml:id="i-248f96c0e23b4c26-0">
              Riksdagen beslutar om huvuddelen av Försvarsmaktens grundorganisation.
              Övriga organisationsenheter beslutar regeringen om. Organisationsenheterna
              anges i bilaga till förordningen (2007:1266) med instruktion för
              Försvarsmakten. Myndigheten beslutar själv om övriga delar av
              grundorganisationen. I Uppsala finns organisationsenheterna Luftstridsskolan,
              som beslutas av riksdagen, och Försvarsmaktens underrättelse-
              och säkerhetscentrum, som beslutas av regeringen. Försvarsmakten
              har inte redovisat något förslag till regeringen att Luftstridsskolan
              eller Försvarsmaktens underrättelse- och säkerhetscentrum ska
              läggas ned.
            </seg>
            <seg xml:id="i-6ac634e76015b2c1-0">
              Försvarsmaktens ledning ansvarar inför regeringen för att de
              krav och den verksamhet statsmakterna har beslutat genomförs.
              Med detta, fru talman, har jag besvarat Mikael Oscarssons tre
              frågor.
            </seg>
          </u>
          <note type="speaker" xml:id="i-24d348d27f05f300-0">
            Anf. 76 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-4125f9fcdb211451-0">
            <seg xml:id="i-bd8bc89692c4d511-0">
              Fru talman! Jag vill tacka försvarsministern för hans svar. Dock
              har försvarsministerns svar gett mig nya frågor.
            </seg>
            <seg xml:id="i-2e1ee2b40e0658f6-0">
              Men först vill jag säga att det här inte är någon regionalpolitisk
              debatt eller fråga. De 550 jobben i Uppsala är värdefulla, men
              Uppsala ligger faktiskt bäst till enligt de senaste siffrorna
              från Arbetsmarknadsverket när det gäller arbetslöshet.
            </seg>
            <seg xml:id="i-14f7af7c29d27461-0">
              Jag har begärt den här debatten därför att jag anser att detta
              rör rikets säkerhet. Vad frågan gäller är om vi ska behålla en
              militär flygbas med omedelbar luftförsvarsförmåga över Mälardalen.
            </seg>
            <seg xml:id="i-38228d3417d25d11-0">
              Vad vi egentligen pratar om är att vi har ett flygförsvar som
              i dag består av insatsförband på två platser, Blekinge i söder
              och Norrbotten i norr. Sedan har vi Såtenäs där man har utbildning
              när det gäller JAS.
            </seg>
            <seg xml:id="i-fc1f06046742018d-0">
              Fru talman! Lite av kärnfrågan, vad jag vill föra fram med den
              här diskussionen, är att det är en väldig skillnad med att ha
              Uppsala kvar. Vi vet alla här hur Sveriges karta ser ut. Vi har
              då möjlighet till nära luftförsvar i norr, i söder och i Västra
              Götaland. Men försvaret över landets huvudstad, där flest människor
              bor, där vi har ledningen för landet, är vi nu på väg att överge.
              Det tycker inte jag är rimligt.
            </seg>
            <seg xml:id="i-222e8fd098bd2bae-0">
              Nu till svaret. Tillgängligt och flexibelt, säger försvarsministern.
              Det instämmer jag i. Men gäller inte det luftförsvaret? Hur blir
              luftförsvaret av Helsingfors och Mälardalen mer tillgängligt och
              flexibelt om den enda befintliga militära flygbasen i området
              läggs ned? Den frågan vill jag gärna ha svar på.
            </seg>
            <seg xml:id="i-b7eee1db07aea3c8-0">
              Kriget i Georgien var försvarsministern inne på i sitt svar.
              Ja, det tycker jag är en väldigt viktig påminnelse om att historien
              inte har tagit slut. Jag tror inte att det finns någon här i kammaren
              som trodde det. Men det är i alla fall en påminnelse om att historien
              inte har tagit slut.
            </seg>
            <seg xml:id="i-0b274cbe436271fd-0">
              Det var också i samband med kriget, vill jag påminna försvarsministern
              om, som allianspartiledarna i en debattartikel i Svenska Dagbladet
              sade: Därför kan vi konstatera att förändringar i grundorganisationen
              inte kommer att behöva genomföras.
            </seg>
            <seg xml:id="i-436bc4709aa1dba3-0">
              I svaret är försvarsministern på något vis inne på att det skulle
              vara försvarets ensak om man vill lägga ned den militära flygbasen
              i Uppsala. Det tycker jag är mycket märkligt. Försvarsministern
              kan inte mena allvar med att han friskriver sig från sitt ansvar
              som ansvarig minister.
            </seg>
            <seg xml:id="i-c247fe02c71a1ff1-0">
              Jag har fått ta del av internutredningar från Försvarsmakten
              det är jag säker på att försvarsministern också har gjort. Det
              finns inga realistiska alternativ till Uppsala.
            </seg>
            <seg xml:id="i-03918ffc2c28ff7a-0">
              Och det här är inte fråga om några smärre organisatoriska förändringar.
              Det handlar, fru talman, om att vi lägger ned uppemot 70 procent
              av vår verksamhet i Uppsala. 70 procent av personalen kommer att
              flyttas. Man lägger ned flygplatsen. Sedan lägger man ned övrig
              verksamhet, flyttar över den till Enköping. Då är det 70 procent
              av personalen.
            </seg>
            <seg xml:id="i-4abf0941929c0ffa-0">
              Det blir på något vis ett fullbordat faktum som vi ställs inför
              2011. Det finns ju då naturligtvis inget alternativ till att lägga
              ned Uppsala.
            </seg>
            <seg xml:id="i-d1e7cb603839f73f-0">
              Under de sista sekunderna som jag nu har på mig skulle jag vilja
              skicka med en fråga: Hur mycket kommer det att kosta att göra
              alla de nya investeringar som krävs för att flytta över verksamheten
              till Enköping?
            </seg>
          </u>
          <note type="speaker" xml:id="i-ac5a31f99bcef6dc-0">
            Anf. 77 MATS BERGLIND (s):
          </note>
          <u who="mats_berglind_b65f78" xml:id="i-5724fe50208f9134-0">
            <seg xml:id="i-ce2a76286caf4c9e-0">
              Fru talman! Jag får börja med att tacka Mikael Oscarsson för
              en bra ställd interpellation den kom, så att säga, i rättan tid.
              Jag vill också rikta ett tack till försvarsministern som har besvarat
              interpellationen.
            </seg>
            <seg xml:id="i-dfdeaf658a441d9d-0">
              När det kommer upp sådana här diskussioner skapas det det vet
              vi av erfarenhet en väldig oro hos de direkt berörda som är anställda
              men också hos andra som inser att en förändring eller nedläggning
              av en garnison av Uppsalas storlek får ganska ordentliga konsekvenser,
              både för allmänheten och för kommunen och för kringverksamheten.
            </seg>
            <seg xml:id="i-0f1bdd061e2c89e4-0">
              Det är naturligt att det skapar en väldig oro.
            </seg>
            <seg xml:id="i-3fd5f46b8a5de26f-0">
              Jag hoppas att försvarsministern förstår att det nog är många
              som hade önskat att svaren på interpellationen hade varit mycket
              mer konkreta och handfasta. Det är inte så långt till den 17 mars,
              när propositionen kommer. Men jag tror att det är många som skulle
              vilja ventilera de här frågorna lite grann innan dess.
            </seg>
            <seg xml:id="i-7a9ddd8676aa1ce5-0">
              Jag tänker inte gå in på flygsäkerhet det har ju Mikael Oscarsson
              gått igenom. Men ministern skriver att Försvarsmakten inte har
              redovisat något förslag om att det ska läggas ned. Nej, det är
              i och för sig sant, enligt det jag har kunnat läsa mig till. Men
              samtidigt har garnisonschefen fått i utredningsuppdrag att titta
              på vad det skulle innebära och vilka kostnader det skulle föra
              med sig.
            </seg>
            <seg xml:id="i-b385362b81ecaa0b-0">
              Då känns det som att vi inte pratar om samma sak. Varför får
              man ett sådant utredningsuppdrag om det nu sägs att det inte föreligger
              något förslag?
            </seg>
            <seg xml:id="i-02a103d575fea934-0">
              Försvarsmakten har inte redovisat att det ska läggas ned. Men
              ska verksamheten flytta? Det här blir ju lite grann av en tolkning.
              Jag skulle gärna vilja ha ett litet förtydligande. Ministern skriver
              att själva Luftstridsskolan och Försvarsmaktens underrättelse-
              och säkerhetscentrum inte ska läggas ned. Om verksamheten flyttar
              läggs den ju inte ned, men den försvinner från Uppsala. Då kommer
              naturligtvis också alla dessa arbetstillfällen som berörs in.
            </seg>
            <seg xml:id="i-6b77d9b73ecef406-0">
              Jag skulle vilja att det skulle vara lite mer tydligt vad det
              handlar om.
            </seg>
            <seg xml:id="i-e91d1d48f3b3edbb-0">
              Det finns en annan fråga som jag tycker är ganska väsentlig.
              Jag förstår att försvarsministern inte tänker säga vare sig bu
              eller bä. Men om garnisonen det är en arbetshypotes läggs ned,
              blir det då en fråga för riksdagen? Jag tror att det är fler än
              vi som deltar i den här debatten som är intresserade av hur Försvarsmaktens
              organisation kommer att se ut i framtiden.
            </seg>
            <seg xml:id="i-c93f81df8232fc38-0">
              Sedan undrar jag naturligtvis: Vad ser försvarsministern för
              ekonomiska vinningar med att flytta delar av eller hela verksamheten
              från Uppsala garnison?
            </seg>
          </u>
          <note type="speaker" xml:id="i-29c64c0a6534f4d3-0">
            Anf. 78 SOLVEIG ZANDER (c):
          </note>
          <u who="solveig_zander_510ef4" next="cont" xml:id="i-4940377374ce8a4c-0">
            <seg xml:id="i-ef3eeaf49e4413ba-0">
              Fru talman! Mikael Oscarsson har som sagt skrivit en mycket bra
              interpellation. Det gäller väl att inleda det här anförandet med
              att säga att jag verkligen är lokalpatriot i det här sammanhanget.
              Jag har ju mitt hemvist i Enköping, Sveriges närmaste stad. Men
              i det här sammanhanget vill inte jag att Enköping ånyo ska bli
              vinnare i en försvarsproposition och en försvarsförändring.
            </seg>
            <seg xml:id="i-796a5b36f0408f1a-0">
              Jag vill, precis som Mikael sade, att det ska handla om Sveriges
              bästa i det här sammanhanget. Det är oerhört viktigt att poängtera.
            </seg>
            <seg xml:id="i-36f0e14599b64004-0">
              Därför har jag fem konkreta frågor som jag skulle vilja ställa
              till försvarsministern och som handlar om Uppsala garnisons framtid.
            </seg>
            <seg xml:id="i-d9128e560a53fa07-0">
              Den första handlar om den försvarsproposition som vi ska ta ställning
              till och som kommer i mars. Uppfattade jag det rätt när försvarsministern
              sade att den ska vara en inriktning av försvaret och inte i detalj
              gå in på hur, var och när angående vad man ska göra med de olika
              garnisonerna eller grenarna? Det handlar alltså inte om att förändra
              Uppsala garnison, utan det skulle vara en inriktning av hela försvaret.
            </seg>
            <seg xml:id="i-e272a3c495f583cc-0">
              Den andra är: Om man nu flyttar verksamheten eller lägger ned
              den och bygger upp den på andra ställen, vilket man har gjort
              flera gånger när det gäller flyget, tycker jag som ansvarsfull
              skattebetalare och riksdagsledamot att vi måste titta på pengarna.
              Det är ett huvudlöst slöseri att hålla på och bygga nya lokaler
              och nya anläggningar. Därför undrar jag: Vad kostar en flytt av
              Uppsala till Enköping?
            </seg>
            <seg xml:id="i-01d6eb0b2360c0a2-0">
              Den tredje frågan gäller den artikel som våra partiledare skrev
              i Dagens Nyheter i september där de tydligt slog fast att grundorganisationen
              i försvaret ska ligga fast under den här mandatperioden. Stämmer
              det?
            </seg>
            <seg xml:id="i-6f89101d6942318c-0">
              Då kommer jag in på min fjärde fråga. Vad jag har förstått, och
              precis som Mats Berglind sade här, förväntar sig Uppsala garnison
              att få direktiv från försvarsledningen om hur Uppsala garnison
              ska kunna förbereda en nedläggning. Man skulle alltså, om jag
              har förstått det hela rätt, kunna fasa ut Uppsala garnison köksvägen,
              om man säger så, innan vi har fattat något beslut här i riksdagen.
              Om jag förstår det hela rätt måste vi, om det ska hända något
              med Uppsala garnison, endera fatta beslut i regeringen eller här
              i riksdagen. Har jag uppfattat det rätt?
            </seg>
            <seg xml:id="i-4420d7a54b9a541f-0">
              Den femte frågan handlar om detta: Om det nu är så att vi måste
              fatta beslut här i riksdagen eller i regeringen betyder det att
              det kommer att ta en längre tid än när vi ska besluta om inriktningspropositionen.
              Då förstår jag att då kan försvarsministern och alla andra som
              är inblandade i detta ha god tid på sig att inse betydelsen av
              att man får bevara flyget i Uppsala för att försvara huvudstaden,
              riksdag, regering och kungamakten. Det är oerhört viktigt.
            </seg>
          </u>
          <note xml:id="i-b624e6e34d153c44-0">
            Anf. 79 CECILIA WIKSTRÖM i Uppsala (fp):
          </note>
          <u who="solveig_zander_510ef4" prev="cont" xml:id="i-00200124a9bd2a60-0">
            <seg xml:id="i-2fc6974cc0406766-0">
              Fru talman! Jag vill också tacka min kollega Mikael Oscarsson
              för att han har ställt den här principiellt mycket viktiga interpellationen
              till försvarsministern, och jag också tackar för svaret. Jag hoppas
              att vi kan ha en kreativ och konstruktiv diskussion här i kammaren
              i kväll.
            </seg>
            <seg xml:id="i-9b4c89b8fa5dfff3-0">
              Jag vill inte börja med att ställa ytterligare frågor, för jag
              inser att försvarsministern har fått ett antal redan att besvara
              från de tre tidigare talarna. Jag vill snarare ge en glimt av
              den omvärldsanalys som är relevant i sammanhanget, där vi kan
              konstatera att en av Sveriges geografiska förutsättningar är vår
              närhet till en stormakt med över 140 miljoner invånare, nämligen
              Ryssland.
            </seg>
            <seg xml:id="i-8a0ac0a2786e412d-0">
              Det räcker inte att enbart se Ryssland ur säkerhetspolitiska
              aspekter. Landet är mycket diversifierat. Vi ser hur medborgerliga
              fri- och rättigheter kränks dagligen. Det fria ordet är satt på
              undantag. Journalister förföljs och mördas. Oppositionspolitiker
              kastas i fängelse utan rättegång, och människorättsorganisationer
              kastas ut ur landet.
            </seg>
            <seg xml:id="i-b55f5ed77025550c-0">
              Utvecklingen i Ryssland ställdes, fru talman, enligt min mening
              på sin spets i augusti när Ryssland trängde in i Georgien efter
              en konflikt om utbrytarrepubliken Sydossetien. Svallvågorna gick
              höga genom Sverige. Den ökade hotbilden i Sveriges närområde,
              inte minst i Östersjöområdet, gjorde att alliansregeringen tvingades
              att tänka igenom de nedläggningar av förband som tidigare diskuterades.
            </seg>
            <seg xml:id="i-8ced7f2cf6967696-0">
              Och så har det kommit knall efter knall, för att använda försvarstermer.
              Det har bullrat ordentligt i Försvarssverige. Jag menar att Sverige
              nu måste åstadkomma en förnyad Rysslandspolitik som bygger på
              ett aktivare stöd till demokratiska rörelser i Ryssland och i
              de länder i Rysslands närhet som utvecklas i demokratisk riktning.
              Samtidigt måste vi ta intryck av aggressionshandlingarna och den
              aggressiva politik som Putin och Medvedev driver konsekvent och
              vara tydliga med att konsekvenserna av en rysk militär upptrappning
              är en gällande verklighet för oss som lever i Sverige här och
              nu.
            </seg>
            <seg xml:id="i-cfffd5dca3ba26d6-0">
              I det här läget som har uppkommit vore det, enligt min mening,
              oerhört oklokt att inte upprätthålla flygkapaciteten vid F 16
              i Uppsala som ligger i Sveriges mest tätbefolkade region. Mina
              kolleger har redan påtalat detta med statsmakterna, de folkvalda
              och den folktätaste regionen.
            </seg>
            <seg xml:id="i-02d6eadf29eb1481-0">
              Ett ryskt angrepp mot oss eller mot ett annat EU-land känns osannolikt
              inom överskådlig tid. Men vi måste vänja oss vid tanken på att
              detta inte är hugget i sten utan kan komma att förändras.
            </seg>
            <seg xml:id="i-6f970fb415a2ee45-0">
              Rysslands aggressivitet och agerande i Georgien lämnar enligt
              min mening inget utrymme för önsketänkande. Därför är det viktigt
              att säkerställa ett flygförsvar i Mälardalen med start- och landningskapacitet,
              att svenska flygförband övar i olika delar av Sverige och att
              flygvapnets flygförband som i dag är i Blekinge och i Norrbotten
              också regelbundet baseras på flygplatser i Mälardalsregionen,
              företrädesvis vid F 16 i Uppsala.
            </seg>
            <seg xml:id="i-1d9980243696e435-0">
              Fru talman! I morgon bitti kl. 8.30 ska jag göra ett besök vid
              F 16 tillsammans med våra landstingsråd och kommunalråd. Det ska
              bli oerhört intressant att ta del av den omvärldsanalys som man
              där har att delge en intresserad allmänhet, varav jag är en representant
              i denna kammare.
            </seg>
            <seg xml:id="i-7640eb0f380ff918-0">
              Fru talman! Sammantaget menar jag att vi bör göra en adekvat
              omvärldsanalys och reflektera över klokheten och det rimliga i
              att lägga ned något som bevisligen fungerar väl. Jag tar igen
              orden i min mun: If something aint broken, dont fix it! Om någonting
              fungerar, ändra då inte omständigheterna!
            </seg>
          </u>
          <note type="speaker" xml:id="i-b626eb1df2039747-0">
            Anf. 80 LENNART HEDQUIST (m):
          </note>
          <u who="lennart_hedquist_ab2f85" xml:id="i-9e5b939d53aaa762-0">
            <seg xml:id="i-65001117f9d4a2ee-0">
              Fru talman! Jag tycker att det är viktigt med de ledord som försvarsministern
              tydligt åberopar för den framtida utformningen av försvaret, nämligen
              tillgänglighet och flexibilitet. Det andra som jag tycker är viktigt
              i försvarsministerns svar är betydelsen av att ha en tydlig beslutsordning
              så att man vet vad riksdagen fattar beslut om, vad regeringen
              fattar beslut om och vad myndigheten, i det här fallet närmast
              Försvarsmakten, kan fatta beslut om.
            </seg>
            <seg xml:id="i-0db7318f1e41d295-0">
              När jag har sagt detta vill jag ta upp just den fråga som Försvarsmakten
              har tagit upp angående flygplatsområden. Jag talar inte mot bakgrund
              av några förmodanden om den framtida utvecklingen i Ryssland.
              Jag talar om de erfarenheter man fick av händelser som den elfte
              september och tsunamikatastrofen, om betydelsen av att kunna ta
              hem svenska soldater från olika håll i världen på ett bra sätt
              och en tillgänglighet till bra sjukvård väldigt snabbt och om
              att kunna ta emot vipbesök till Helsingfors med en avskärmad flygplats.
            </seg>
            <seg xml:id="i-d830d0f9f710932f-0">
              Alla de erfarenheterna visar vilken betydelse det hade att ha
              Uppsala garnisons flygplats tillgänglig för försvaret.
            </seg>
            <seg xml:id="i-b14778804ac1e75a-0">
              Därför är det med stor förvåning jag upplever att Försvarsmakten
              nu tycks föreslå att man inte längre behöver den flygplatsen.
              Jag vet att överbefälhavaren har sagt att man i den mån det behövs
              en incidensberedskap eller motsvarande ska kunna hänvisas till
              exempel till Västerås flygplats. Jag vet att han samtidigt har
              sagt att det tar ungefär en till två veckor innan man i så fall
              har den tillgänglig för ändamålet.
            </seg>
            <seg xml:id="i-39fbdeac9b16c03d-0">
              Min fråga utifrån det här med tillgänglighet och flexibilitet
              är: Kan det verkligen vara rimligt att inte ha en för Försvaret
              tillgänglig flygplats i huvudstadens närhet? Ska man vara hänvisad
              till till exempel Västerås, Örebro eller Visby flygplats? Det
              tycker jag är en viktig fråga.
            </seg>
            <seg xml:id="i-a9ed70668dbb83d4-0">
              Det andra jag vill ta upp är just det försvarsministern skriver
              om att Försvarsmakten inte har redovisat något förslag till regeringen
              att Luftstridsskolan eller Försvarsmaktens underrättelse- och
              säkerhetscentrum ska läggas ned. Nej, det har de inte gjort, men
              de föreslår att dessa enheter ska flyttas.
            </seg>
            <seg xml:id="i-5305ebe27c14cf10-0">
              Jag har genom åren upplevt hur försvaret kommer med omflyttningsförslag
              som innebär väldigt stora kostnader, där man teoretiskt kan säga
              att det skulle ge en besparing om man skalar bort alla kostnader
              som till exempel Fortifikationsverket eller byggnationen. Men
              i själva verket är den typen av förslag till omflyttningar av
              verksamhet mycket orationella och mycket oekonomiska, och jag
              hoppas att regeringen, när man granskar Försvarsmaktens förslag
              i det hänseendet, gör en kvalitetssäkring av om detta håller.
            </seg>
          </u>
          <note type="speaker" xml:id="i-85322c0dfc8a5432-0">
            Anf. 81 Försvarsminister STEN TOLGFORS (m):
          </note>
          <u who="unknown" xml:id="i-7934cf6e9dbb5961-26">
            <seg xml:id="i-2aa30c7e2d0e54ad-0">
              Fru talman! Nej, Cecilia alliansregeringen har inte alls haft
              några förslag om förbandsnedläggningar över huvud taget. Däremot
              lade den tidigare regeringen ned 60 förband under sina år vid
              makten.
            </seg>
            <seg xml:id="i-5e3e33797d534930-0">
              Det är heller inte så som det står i interpellationen, att det
              bedrivs en besparingspolitik, utan hela planeringen ligger kvar
              med oförändrade anslag. Däremot vill Socialdemokraterna skära
              5 miljarder på försvaret de kommande åren.
            </seg>
            <seg xml:id="i-a6352ebb6b4ce443-0">
              Det är också så, Cecilia, att det du efterlyser i form av en
              adekvat omvärldsanalys är gjort icke bara två gånger utan tre
              gånger först av två sjupartieniga försvarsberedningar, där ditt
              eget parti ingår. Därefter har vi gjort en uppdatering och fördjupning
              av den säkerhetspolitiska analysen inom Regeringskansliet, i UD
              och Försvarsdepartementet, efter Georgienkonflikten och innan
              planeringsanvisningar lades till Försvarsmakten.
            </seg>
            <seg xml:id="i-6b21ddd1e05df474-0">
              Det här är inte en fråga som kommer att förekomma i inriktningspropositionen.
              Där kommer över huvud taget inte grundorganisationen att beröras,
              och det känner ni alliansledamöter till från era riksdagsgrupper,
              från samordningen i Statsrådsberedningen med fyra allianspartier,
              från regeringsbeslut om planeringsanvisningar, från budgeten,
              från era partiledare. Det är icke en politisk fråga vi nu talar
              om, utan det är på det sättet att Försvarsmakten som myndighet
              har ansvar för delar inom grundorganisationen.
            </seg>
            <seg xml:id="i-fa895a6d29c2d714-0">
              Det är vidare inte heller så att något parti har mer pengar än
              något annat parti, och det är definitivt så att varje krona som
              tas från operativ nytta sänker Sveriges försvarsförmåga.
            </seg>
            <seg xml:id="i-e0a80b6e40f1ac7d-0">
              Det här är inte en fråga som riksdagen kommer att behandla. Detta
              kommer inte att ingå i inriktningspropositionen. Det är inte en
              fråga som regeringen har att behandla; det ligger inte på regeringens
              bord.
            </seg>
            <seg xml:id="i-af897ac7599fe9af-0">
              Det här ni nu talar om är en delmängd inom Uppsala garnison.
              Skulle Uppsala garnison komma att påverkas av något förändringsförslag
              eller nedläggningsförslag är det en fråga som kommer att underställas
              riksdagen för beslut. Däremot ligger flygplatsdelen, rullbanan,
              med kringområde på Försvarsmaktens eget ansvar.
            </seg>
            <seg xml:id="i-3478835e12d52968-0">
              Utgångspunkten i deras resonemang är följande: Det flygs i mycket
              liten utsträckning från Uppsala. I fjol var det 838 militära flygrörelser
              i Uppsala. Det är 2 ½ per dag. Det är drygt en start och drygt
              en landning per dag. Det finns en Saab 340 stationerad där. Försvarsmaktens
              bedömning är att 40 miljoner kronor är mycket för det.
            </seg>
            <seg xml:id="i-5ed12def88ee29fd-0">
              När det gäller försvaret av Helsingfors pekar Försvarsmakten
              på att flygplatserna i Linköping, Skavsta, Visby och Västerås
              kan användas för detta, vidare i ett utsatt läge Arlanda och kanske
              till och med Bromma. Gripensystemet är gjort så att det ska vara
              just flexibelt och tillgängligt. Man kan till och med starta från
              vägsträckningar, även om man så klart kan behöva tillföra möjligheter
              för underhåll, service och liknande.
            </seg>
            <seg xml:id="i-3eb324981dad8096-0">
              En utveckling som har skett genomgående i Sverige är civilmilitär
              samverkan på flygplatser, alltså där den militära och civila verksamheten
              samsas. Så är det i Ronneby. Så är det i Luleå. Så är det i Visby.
            </seg>
            <seg xml:id="i-714a05f75296e842-0">
              Jag har nu sett, bland annat i UNT men också på annat håll, att
              det civila flyget, som nu är dubbelt så stort som det militära
              flyget om vi ser till antalet flygrörelser i Uppsala, är intresserat
              av att vara med och hitta en annan lösning för flygplatsen i Uppsala.
              Det tycker jag är intressant, och jag hoppas att det är någonting
              som man kommer att titta vidare på också från Försvarsmakten.
            </seg>
            <seg xml:id="i-ba86a9aa09a4191f-0">
              Jag vill avsluta med att understryka att det här är ett beslut
              som ligger inom Försvarsmakten. Det förs inte upp till regeringen.
              Det förs heller inte in till riksdagen. Det kommer icke att ingå
              några grundorganisationsförändringar i inriktningspropositionen
              som läggs fram i riksdagen i mitten av mars. Där gäller partiledarnas
              beslut som alla alliansledamöter känner väl: Det blir icke några
              grundorganisationsförändringar eller förbandsnedläggningar denna
              mandatperiod.
            </seg>
          </u>
          <note type="speaker" xml:id="i-a8754a4ef509c1cc-0">
            Anf. 82 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-4125f9fcdb211451-1">
            <seg xml:id="i-808f818b5e9c4fc2-0">
              Fru talman! Försvarsministern säger att det inte blir några förändringar
              i grundorganisationen. Han säger också att det inte är någon politisk
              fråga.
            </seg>
            <seg xml:id="i-4ea9b2e413106240-0">
              Men är inte detta en lek med ord, försvarsministern? Redan i
              går var chefen för Luftstridsskolan i Uppsala hos Försvarsmakten
              och fick där lägga fram förslag på hur man snabbt skulle lägga
              ned flygplatsen och också att man skulle överföra stridsledningen,
              utbildningsenheten, stridsledningsbataljonen och halva utvecklingsenheten.
            </seg>
            <seg xml:id="i-75450e14af6d4d0c-0">
              Då, försvarsministern, är ju 70 procent borta. Kvar blir lite
              av staben och Försvarshälsan. När vi kommer fram till 2011 är
              beslutet redan taget. Det finns inget alternativ.
            </seg>
            <seg xml:id="i-1fc9baac64449b28-0">
              Det är alltså bra med det besked vi får här nu, att om det är
              den typ av förändringar som jag nu kan påvisa så måste det här
              upp i riksdagen och regeringen. Då kan vi inte låta det ske utan
              att ha en rejäl debatt.
            </seg>
            <seg xml:id="i-f4c5d3aedfbe1be9-0">
              I första omgången ställde jag frågan om vad det jag nyss räknade
              upp kommer att kosta. Vad kommer det att kosta att uppföra Enköping?
              Redan nu är det fullt på garnisonen. Man hyr lokaler på stan.
              Enligt de uppgifter jag har är det fråga om investeringar i miljardklassen.
            </seg>
            <seg xml:id="i-8c60547ca41c280b-0">
              Det vore bra om försvarsministern kunde kommentera detta.
            </seg>
            <seg xml:id="i-abf2642e94cb9646-0">
              När det gäller berghangaren tycker jag också att det är viktigt
              att påpeka att det är där vi kan få ned 40 av våra JAS-kärror.
              Det är ett fortifikationsskydd som vi kan behöva i framtiden.
              Ingen av oss vet hur framtiden ser ut. Hur ser det ut om 15 år,
              20 år, 25 år? Hur är det med efterfrågan på råvaror? Hur är det
              med Ryssland? Det är dumt att tänka sig att det utan det här skulle
              räcka med tre missiler och vårt luftförsvar är borta innan det
              ens har börjat.
            </seg>
            <seg xml:id="i-76480cfad028bc7b-0">
              När det gäller det här med att lägga ned flygplatsen kostade
              det, enligt uppgifter som jag har tagit del av, förra året 50,8
              miljoner att driva den militära flygplatsen i Uppsala. Som försvarsministern
              mycket riktigt var inne på finns det planer på en civil aktör
              som skulle vilja gå in där, och i så fall ska man ju dela på den
              kostnaden så att det blir halva summan.
            </seg>
            <seg xml:id="i-dd71d298c1b12d88-0">
              Nu vill jag ställa en fråga: Hur är det möjligt att man inte
              ser att det blir en orimlig besparing? Förra året satsade vi 39
              miljarder på försvaret. Nu har vi en sådan här summa och så frånsäger
              vi oss möjligheten att ha en militär bas, den enda flygplats vi
              har tillgänglig nära vår huvudstad och därmed möjligheten till
              ett uthålligt luftförsvar.
            </seg>
            <seg xml:id="i-b71683c5ab0ad72b-0">
              Det här är för mig en hjärtefråga som jag nu vill framföra. Försvaret
              är som jag ser det en försäkring. Som villaägare är vi skyldiga
              att ha hemförsäkring fast vi hoppas att det aldrig brinner. Det
              är vi inte som land, men vi måste ha ett försvar som fungerar.
            </seg>
            <seg xml:id="i-e695d29d5163a257-0">
              Väldigt många här i kammaren och ute i landet var mycket frågande
              inför att vi avmilitariserade Gotland. Men nu kommer nästa fråga.
              Ska vi frånsäga oss möjligheten för framtiden, för kommande generationer?
              Det är vad som händer. Har man en gång lagt ned flygplatsen i
              Uppsala vet vi alla att den aldrig går att ersätta. Vi kan aldrig
              köpa upp marken och få möjlighet att bygga upp den igen. Det är
              oåterkalleligt. Det är därför detta är så viktigt. Det är därför
              vi måste ha en debatt. Det är därför vi måste ha ett underlag
              för vad det här kommer att kosta.
            </seg>
          </u>
          <note type="speaker" xml:id="i-5a7c80829b691b44-0">
            Anf. 83 MATS BERGLIND (s):
          </note>
          <u who="mats_berglind_b65f78" xml:id="i-5724fe50208f9134-1">
            <seg xml:id="i-3155a436e9f71c5a-0">
              Fru talman! Jag tycker faktiskt att man kan göra en liten honnör,
              om man får uttrycka sig så i en försvarspolitisk debatt, för försvarsministern
              som var väldigt tydlig med att om frågan skulle komma upp om en
              nedläggning av Uppsala garnison är det en fråga för regering och
              riksdag i slutändan. Det var ett klargörande som jag tycker var
              väldigt bra. Det tackar jag för.
            </seg>
            <seg xml:id="i-d9f53567af7bf93c-0">
              Sedan är det ju, som jag sade, en del annat som jag känner har
              skapat en hel del oro för dem som är indirekt berörda och direkt
              berörda av det som kommer att hända här. Jag känner mig lite orolig
              över att försvarsministern backar undan och säger att det här
              inte är någon fråga för regeringen. Det här är ingenting som ska
              beslutas, utan här får Försvarsmakten göra som man vill.
            </seg>
            <seg xml:id="i-b6ed6c3d53480f3a-0">
              Då blir jag inte lika nöjd med svaret. Jag tycker att det här
              är så pass viktiga frågor att de borde komma upp åtminstone i
              en politisk diskussion om hur det här ska hanteras och vilka förutsättningar
              som gäller. Och som flera av oss har varit inne på: Vad är kostnaderna
              om man gör sådana här förändringar?
            </seg>
            <seg xml:id="i-f11d492d2503fbb8-0">
              Precis som Solveig Zander är jag Enköpingsbo, så att flytta över
              verksamhet dit skulle kanske vara i vårt intresse. Men i den här
              frågan tror jag att vi kan vara överens om att det är så fullt
              ändå på garnisonen. Vi måste ta försvarspolitisk hänsyn och se
              till hur rikets säkerhet ska skötas. Inte minst ska det vara en
              ekonomi som är försvarbar om det tas några andra beslut.
            </seg>
            <seg xml:id="i-3f8f2166c89dd593-0">
              Jag räknar med att vi kommer att behöva diskutera den här frågan
              flera gånger och få ett förtydligande. Trots att försvarsministern
              säger att detta inte finns med i inriktningspropositionen tror
              jag att den här debatten kommer att leva vidare med olika förslag
              som dyker upp från Försvarsmaktens sida.
            </seg>
          </u>
          <note type="speaker" xml:id="i-ca3331629ac3a15f-0">
            Anf. 84 SOLVEIG ZANDER (c):
          </note>
          <u who="solveig_zander_510ef4" next="cont" xml:id="i-4940377374ce8a4c-1">
            <seg xml:id="i-63e23278e5c9510c-0">
              Fru talman! Det har varit en intressant debatt, och det har varit
              mycket intressant att lyssna på försvarsministern. Jag tycker
              att vi får tvetydiga svar på de frågor vi har ställt. Att flytta
              delar av flyget till Västerås eller Skavsta inte blir det samma
              sak som det är i Uppsala. Det är ju helt klart. De flygfälten
              har inte alls samma funktion som de i Uppsala har. Det kan vi
              lugnt vara överens om.
            </seg>
            <seg xml:id="i-e40791ee365c355a-0">
              Det skedde en omorganisation av försvaret i början av 2000-talet,
              2004 tror jag att det var. Det väckte oerhört upprörda känslor
              i vårt land. Det börjar lägga sig nu. Varför då oroa igen med
              att ha en diskussion om att vissa verksamheter kan läggas ned
              utan att vi i riksdagen eller i regeringen får vara med och ta
              den debatten och fatta de besluten?
            </seg>
            <seg xml:id="i-44cef344f0da6787-0">
              Om det nu är så att försvarsledningen själv får bestämma över
              vissa saker som har att göra med att flyget ska förändras i Uppsala
              måste jag ju ställa frågan: Vad kan försvarsministern göra åt
              den saken så att vi får vara med och tycka till om det? Det har
              ju oerhört stor betydelse för oss.
            </seg>
            <seg xml:id="i-4d88b8cf8765f30f-0">
              Jag har besökt flyget i Uppsala vid ett par tillfällen. Varje
              gång jag har varit där har jag blivit mer och mer övertygad om
              att det fyller en oerhört viktig funktion för Sverige. När det
              gör det måste vi i vår riksdag också få vara med och tycka till
              om det ska förändras. Vad kan försvarsministern göra för att möjliggöra
              detta?
            </seg>
          </u>
          <note xml:id="i-725237fda240563e-0">
            Anf. 85 CECILIA WIKSTRÖM i Uppsala (fp):
          </note>
          <u who="solveig_zander_510ef4" prev="cont" xml:id="i-00200124a9bd2a60-1">
            <seg xml:id="i-0f184ed2049a261a-0">
              Fru talman! Vi står inför ett oåterkalleligt beslut. Konsekvenserna
              av en nedläggning av F 16 är irreversibla. Att frånhända sig ansvaret
              för att kunna starta och landa den kapaciteten är inte som att
              en dag när så skulle vara påkallat på nytt rulla ut en färdig
              gräsmatta. Det här kräver ett ordentligt underhåll och en god
              satsning hela tiden.
            </seg>
            <seg xml:id="i-722ada18de543016-0">
              Ärna flygplats i Uppsala har ingen fast basering av stridsflygplan
              i fredstid. Möjligheten att landa och klargöra där har emellertid
              mycket stor betydelse för den svenska beredskapen, så som det
              har berättats för oss fram tills i dag. Det är den enda militära
              flygbasen i omedelbar anslutning till den folkrikaste regionen
              i landet. Berghangarerna, som min kollega Mikael Oscarsson har
              lyft fram, representerar också ett skydd för våra luftstridskrafter
              som den svenska staten knappast någonsin kommer att ha råd att
              bygga upp på nytt.
            </seg>
            <seg xml:id="i-b7ee25b04070033b-0">
              Historien visar, fru talman, att man så långt som möjligt bör
              undvika att flytta militära verksamheter. Det kostar mer än det
              smakar. Gjorda investeringar kastas bort och nya blir nödvändiga
              på annan ort. Utan egentliga besparingar tappar man dessutom värdefull
              kompetens. I fallet Uppsala är dessa konsekvenser alldeles uppenbara.
            </seg>
            <seg xml:id="i-d6445b745540e8ed-0">
              Det känns också, fru talman, rätt märkligt märkligt, säger jag,
              inte oansvarigt att höra försvarsministern berätta att hela denna
              underhållskapacitet, hela detta ansvar överlåts till en civil
              aktör, Uppsala Air, som ännu inte ens är i full verksamhet. Man
              förbereder ett civilt flyg i Uppsala. Det är riktigt, och jag
              är den första att tillskynda detta och har varit det sedan första
              minuten bolaget startades. Men det är en helt annan sak än att
              frånhända sig ansvaret för militär landnings- och klargöringskapacitet.
            </seg>
          </u>
          <note type="speaker" xml:id="i-19bc3a6a43be3197-0">
            Anf. 86 LENNART HEDQUIST (m):
          </note>
          <u who="lennart_hedquist_ab2f85" xml:id="i-9e5b939d53aaa762-1">
            <seg xml:id="i-ab7775404a4f894c-0">
              Fru talman! Det är lite gåtfullt att Försvarsmakten utifrån ledorden
              tillgänglighet och flexibilitet har kommit med det här förslaget.
              Det är väl tveklöst så att försvaret självt borde ha upplevt att
              såväl tillgänglighet som flexibilitet har varit viktiga under
              de gångna åren i samband med att man för viktiga uppdrag har behövt
              utnyttja flygplatsen vid tidigare F 16.
            </seg>
            <seg xml:id="i-8f3bdd9315e0c74e-0">
              Jag har den största respekt för att försvaret måste se till varje
              möjlighet att spara pengar. Här är det klart att man har försökt
              räkna fram att skulle man genomföra detta skulle det vara möjligt
              att spara 50 miljoner kronor. Det kan i olika sammanhang vara
              en icke föraktfull summa. Men innan man går vidare med den här
              typen av beslut, oavsett var de ligger, tycker jag att man bör
              kvalitetssäkra den kalkyl som är gjord.
            </seg>
            <seg xml:id="i-f22a29be9ff2eb5f-0">
              Det är väldigt enkelt att få fram en sådan besparing på myndigheten
              Försvarsmakten om man samtidigt skyfflar över en stor del av kostnaden
              till någon annan myndighet. Ur statens synpunkt bör man se hur
              kassaflödet för de tänkta förändringarna ser ut. Oavsett om ärendet
              ska till riksdagen eller inte det mesta ska uppenbarligen inte
              till riksdagen har ju regeringen ett ansvar för att se till att
              det blir ett rationellt och riktigt beslutsfattande i det här
              ärendet.
            </seg>
            <seg xml:id="i-a3594a430be3151e-0">
              Beträffande Luftstridsskolan är det uppenbart för oss alla att
              avsikten är att den ska flyttas till Enköping och att avsikten
              i övrigt är att den verksamhet som finns vid Uppsala garnison
              också ska försvinna. Det som är kvar är egentligen då Försvarshälsan,
              och jag tror inte att man kan motivera att Uppsala garnison finns
              kvar bara för den verksamheten.
            </seg>
          </u>
          <note type="speaker" xml:id="i-a205ba7842ccad3a-0">
            Anf. 87 Försvarsminister STEN TOLGFORS (m):
          </note>
          <u who="unknown" xml:id="i-7934cf6e9dbb5961-27">
            <seg xml:id="i-28f1d3d3296af55d-0">
              Fru talman! Jag repeterar: Detta är inte ett beslut som riksdagen
              fattar. Detta är inte en sak som kommer att ingå i inriktningspropositionen.
              Det är entydigt från fyra allianspartier att grundorganisationen
              inte kommer att förändras under denna mandatperiod.
            </seg>
            <seg xml:id="i-bf05a14530492c80-0">
              Uppsala garnison är en verksamhet som skulle omfattas av ett
              riksdagsbeslut. Det kan inte fattas av myndigheten själv. Däremot
              är själva flygplatsverksamheten, de 70 procent av ytan som det
              refererades till här tidigare, något som myndigheten, Försvarsmakten,
              själv ansvarar för.
            </seg>
            <seg xml:id="i-a160af53428c388c-0">
              Jag tror att vi gör allra bäst i att överlåta militära bedömningar
              till Försvarsmakten och inte politisera dem. Det är alldeles entydigt
              så att det inte är grundorganisationen som försvarar Sverige,
              utan det är försvarsförmågan, de tillgängliga, användbara, effektiva,
              övade och erfarna förbanden, och det är det som vi prioriterar
              resurserna till.
            </seg>
            <seg xml:id="i-a5565a6c2a078735-0">
              Flygplatsen är alltså Försvarsmaktens beslut. Försvarsmakten
              är en självständig myndighet. Man har en viss organisatorisk frihet,
              det vill säga riksdagen beslutar om grunderna för grundorganisationen,
              och regeringen styr upp en del av organisationen, men Försvarsmakten
              har inom ramen för de besluten att själv utforma verksamheten
              så effektivt som möjligt. Det är de och inte jag som svarar för
              att räkna på sina förslag och sin egen budget för att använda
              varje krona de har på effektivast möjliga sätt.
            </seg>
            <seg xml:id="i-776b611dfa192c95-0">
              Jag tror att Cecilia möjligen gjorde en felsägning när hon började
              prata om nedläggning av F 16. Jag tror att man kan konstatera
              följande: Detta lades ned av den tidigare regeringen och Socialdemokraterna,
              och man kan ha synpunkter i dag på om det var rätt eller om det
              var fel. Mycket talar för att det inte var rätt, men beslutet
              är likväl fattat, det är verkställt, och man har gjort investeringar
              på andra håll. Där lider vi möjligen av att vi kommer ett antal
              år i efterhand med delar av den här debatten, Cecilia.
            </seg>
            <seg xml:id="i-faa5968182778aed-0">
              Det är inte alls på det sättet som Mikael Oscarsson säger, att
              tre missiler gör att vi inte har något svenskt flygvapen. Det
              är inte heller på det sättet som han beskriver i sin interpellation,
              att flygvapnet är starkt försvagat. Sverige har ett dubbelt så
              stort flygvapen som våra grannländer har. Det är inte heller på
              det sättet som han hävdar, att detta är spiken i kistan för att
              försvara luftrummet kring huvudstaden. Jag har redogjort för de
              bedömningar Försvarsmaktens högkvarter gör kring användning av
              andra flygplatser som ligger mycket nära Helsingfors och som kan
              vara tillgängliga för att värna luftrummet här.
            </seg>
            <seg xml:id="i-4e707928c26f8c6b-0">
              Solveig använde formuleringen om Försvarsmakten får bestämma.
              Ja, det får de, inom ramen för de beslut som riksdagen och regeringen
              har fattat. Alternativet är att vi lyfter upp alla frågor till
              riksdagen. Svaret på frågan är väl egentligen detta: Som ledamot
              av Sveriges riksdag är man oförhindrad att lyfta upp i princip
              vilka politiska beslut som helst hit. Sedan är det en helt annan
              fråga om det är lämpligt att göra, därför att då hamnar på Solveig
              att göra hela avvägningen, om Försvarsmakten inte längre anses
              kapabel att göra det, mellan det ena och andra, mellan den ena
              orten och den andra orten och mellan att öka där och minska där.
              Då ställs den ena verksamheten mot den andra.
            </seg>
            <seg xml:id="i-bfc72c3c0788ccfc-0">
              Jag tror att vi har en ganska god balans där riksdagen reglerar
              en betydande del av grundorganisationen och där regeringen fyller
              på men där sedan Försvarsmakten har ett visst utrymme att inom
              denna ram fatta beslut om hur man använder pengarna på effektivast
              möjliga sätt.
            </seg>
            <seg xml:id="i-ba410fcfb32c2181-0">
              Jag vänder mig återigen till Cecilia på slutet. Att överlåta
              till en civil aktör sade hon var ett problem. Jag räknade upp
              hur det runt om i Sverige ser ut på precis det sättet, till exempel
              i Ronneby, i Luleå och i Visby. I Halmstad tror jag också att
              det är på det viset. Det finns en samverkan mellan det civila
              och det militära flyget för att få en kostnadseffektivare verksamhet.
            </seg>
          </u>
          <note type="speaker" xml:id="i-ceff227e5d416120-0">
            Anf. 88 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-4125f9fcdb211451-2">
            <seg xml:id="i-9920a3941c0fd171-0">
              Fru talman! Jag tycker att det har varit en viktig debatt, och
              jag hoppas att den får fortsätta. Det här är viktiga frågor för
              Sveriges säkerhet.
            </seg>
            <seg xml:id="i-b90e2d1851ff28e9-0">
              Grundfrågan är: Ska Sverige bli det enda landet i västvärlden
              som inte har en militär flygbas i nära anslutning till huvudstaden
              och landets ledning? Jag tycker att det är orimligt, och jag tycker
              inte att jag har blivit klokare av de svar jag har fått här.
            </seg>
            <seg xml:id="i-c5d9525e561a4576-0">
              Inte heller har jag blivit klokare beträffande vad det kommer
              att kosta att flytta över stridsledningsskolan, utbildningsenheten.
              Jag har fått uppgifter om miljardkostnader men får inga svar.
            </seg>
            <seg xml:id="i-db0dc9660509196c-0">
              Om vi skulle bygga upp berghangaren i dag skulle det kosta ett
              par miljarder eller så. Det är självklart att det är jätteviktigt
              att ha ett fortifikationsskydd för 40 JAS-plan. Om vi lägger ned
              detta är det för alltid borta.
            </seg>
            <seg xml:id="i-7f805d2ea8a31d06-0">
              Vad gäller att använda andra flygplatser har det gjorts en internutredning.
              Det är ju så att det inte finns några flygplatser i Mälardalen
              som med kort varsel kan svara upp mot de möjligheter som finns
              i dag med landningshjälpmedel, flygtrafikledning, uppställningsplatser,
              hangarer, förråd, vapen och bränsle. Det är också vad Försvarsmakten
              har sagt: Man måste ha en militär flygbas inom en tiomilsradie.
            </seg>
            <seg xml:id="i-1bd32de37e9f1668-0">
              Försvarsministern var förut inne på att vi skulle ha ett snabbare
              försvar och kunna mobilisera bättre. Jag ser inte på något vis
              hur det här beslutet, om det skulle bli så här, skulle hjälpa
              till så att vi får en bättre beredskap och snabbare möjlighet
              att försvara huvudstaden.
            </seg>
            <seg xml:id="i-47aa81f62c486d8c-0">
              För Sveriges folk, inte minst för alla oss som bor i Mälardalen,
              är det en trygghetsfråga. Jag tycker att försvarsministern och
              regeringen måste sätta ned foten. Det går inte att lämna över
              den här frågan och säga att den inte är så stor. Den är jättestor,
              och det är en fråga som kräver riksdagsbeslut, anser jag.
            </seg>
          </u>
          <note type="speaker" xml:id="i-64c58c4bbf50e1ad-0">
            Anf. 89 Försvarsminister STEN TOLGFORS (m):
          </note>
          <u who="unknown" xml:id="i-7934cf6e9dbb5961-28">
            <seg xml:id="i-ea257c582aa1c1ed-0">
              Fru talman! Vi lämnar inte över frågan. Den ligger på Försvarsmakten,
              och den har gjort det hela tiden. Det är inte så att det sker
              ett beslut av regeringen att vi lämnar detta till dem. Detta ligger
              inom deras kompetens och beslutskapacitet. Det Mikael Oscarsson
              vill göra är att när han inte gillar inriktningen vill han lyfta
              frågan från Försvarsmakten. Det är så det är på riktigt.
            </seg>
            <seg xml:id="i-b5878a21f77a93c1-0">
              Grundfrågan är inte alls det Mikael Oscarsson säger. Grundfrågan
              är följande: Hur ska vi kunna försvara Helsingfors och vårt land?
              Hur ska vi kunna ha ett effektivt och bra luftförsvar? Hur ska
              vi kunna värna luftrummet? Till grund för detta ligger militära
              bedömningar, inte i första hand politiska eller ens regionala.
            </seg>
            <seg xml:id="i-0c4020393ac46dd5-0">
              Det är Högkvarteret som har gett oss detta underlag som jag har
              redovisat med anledning av andra flygplatser. Om det är som Mikael
              Oscarsson säger, att man inom försvaret vill ha en flygplats just
              inom tio mil och just i Uppsala, ja, då har de den möjligheten.
            </seg>
            <seg xml:id="i-67d1ed9dac010ca3-0">
              Jag har dock uppfattat att hans problem är precis det motsatta:
              att Försvarsmakten har rätt att döma av frågan och att inte vi
              omedelbart lyfter alla frågor till riksdagen. Jag tror dock att
              om man gjorde så skulle man i slutändan få en ineffektiv beslutsstruktur
              där man kopplar loss en myndighet från dess verksamhetsansvar.
              Icke på något annat område agerar riksdagen på det viset.
            </seg>
            <seg xml:id="i-22b3cbd668907613-0">
              Slutligen, fru talman: Vad är det vi talar om här? Hur många
              starter och landningar är det som är aktuella i Uppsala? Vi talar
              om 838 militära rörelser. En rörelse innebär alltså antingen en
              start eller en landning, alltså låt säga 400 starter och 400 landningar
              lite drygt en om dagen. Jag kan säga att det delvis går på tvärs
              med den argumentation som Mikael Oscarsson gör.
            </seg>
            <seg xml:id="i-9b225ab550f84b3e-0">
              Däremot är man på väg emot 1 600 civila rörelser. Det pekar på
              att det finns ett ökande intresse för att ha flygplats i Uppsala
              från den civila sidan. Jag har också tagit del av vad som sägs
              i medier, nämligen att det finns intresse av att ta över. Skulle
              det vara så att Försvarsmakten beslutar sig för att lämna och
              det då skulle vara så att det öppnar sig en möjlighet att samverka
              med det civila tycker jag att det är en god sak, för Uppsala inte
              minst.
            </seg>
          </u>
          <note xml:id="i-7453196ff9cf2055-7">
            Överläggningen var härmed avslutad.
          </note>
          <note xml:id="i-f4a2d94021af5515-0">
            13 § Hänvisning av ärenden till utskott
          </note>
          <note xml:id="i-c91878faf3ec1790-0">
            Föredrogs och hänvisades
          </note>
          <note xml:id="i-7492e81668c56160-0">
            14 § Förnyad bordläggning
          </note>
          <note xml:id="i-1f8966d70c064a7f-0">
            Föredrogs och bordlades åter
          </note>
          <note xml:id="i-400bd6da71830960-0">
            15 § Bordläggning
          </note>
          <note xml:id="i-ac80c9d303ba4dd1-0">
            Anmäldes och bordlades
          </note>
          <note xml:id="i-d6f437578941ce5c-0">
            16 § Anmälan om interpellation
          </note>
          <note xml:id="i-fc85990ffa8c6733-0">
            Anmäldes att följande interpellation framställts
          </note>
          <note xml:id="i-6f26e55bb0a4923f-0">
            den 13 februari
          </note>
          <note xml:id="i-0df3194152f448e3-0">
            Eva Sonidsson
          </note>
          <note xml:id="i-d8180ed0a2dd208a-0">
            Interpellationen redovisas i bilaga som fogats till riksdagens
            snabbprotokoll tisdagen den 24 februari.
          </note>
          <note xml:id="i-85ff0c62a034cbc2-0">
            17 § Anmälan om frågor för skriftliga svar
          </note>
          <note xml:id="i-7298892792c951e3-0">
            Anmäldes att följande frågor för skriftliga svar framställts
          </note>
          <note xml:id="i-6f26e55bb0a4923f-1">
            den 13 februari
          </note>
          <note xml:id="i-9c81f3284e5e51dd-0">
            Hans Backman
          </note>
          <note xml:id="i-135659c968a985d6-0">
            Marianne Berg
          </note>
          <note xml:id="i-4e85987aa7913304-0">
            den 16 februari
          </note>
          <note xml:id="i-dc53bfe7379f127d-0">
            Lars Mejern Larsson
          </note>
          <note xml:id="i-40e148616b1cf106-0">
            Tina Acketoft
          </note>
          <note xml:id="i-87d7449d365b2e41-0">
            Christina Axelsson
          </note>
          <note xml:id="i-0cdb953ff4557db0-0">
            den 17 februari
          </note>
          <note xml:id="i-073a78ac050a775e-0">
            Dan Kihlström
          </note>
          <note xml:id="i-f68443de17df40d3-0">
            Frågorna redovisas i bilaga som fogats till riksdagens snabbprotokoll
            tisdagen den 24 februari.
          </note>
          <note xml:id="i-b4184c6e1c641278-0">
            18 § Anmälan om skriftligt svar på fråga
          </note>
          <note xml:id="i-76b34a700a522d83-0">
            Anmäldes att skriftligt svar på följande fråga inkommit
          </note>
          <note xml:id="i-6f26e55bb0a4923f-2">
            den 13 februari
          </note>
          <note xml:id="i-97795e0dc4c478ec-0">
            Carina Hägg
          </note>
          <note xml:id="i-8455a71c49847d23-0">
            Svaret redovisas i bilaga som fogats till riksdagens snabbprotokoll
            tisdagen den 24 februari.
          </note>
          <note xml:id="i-ccf21bedc257b3f5-0">
            19 § Kammaren åtskildes kl. 20.29.
          </note>
          <note xml:id="i-f73108c66fa720fb-0">
            Förhandlingarna leddes
          </note>
          <note xml:id="i-c0012a7964892cc2-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
