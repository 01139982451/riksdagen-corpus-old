<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--57</head>
          <docDate when="2008-01-15">2008-01-15</docDate>
        </div>
      </front>
      <body>
        <div>
          <note xml:id="i-bf40fc13e162d376-0">
            ﻿
          </note>
          <note xml:id="i-4cbb31d61dc06da5-0">
            Riksdagens protokoll
          </note>
          <note xml:id="i-6d0ee81217163fbd-0">
            2008/09:57
          </note>
          <note xml:id="i-ac71000ee75413fa-0" type="date">
            Torsdagen den 15 januari
          </note>
          <note xml:id="i-5a30154fde1cf203-0">
            Kl. 14:00 - 21:39
          </note>
          <note xml:id="i-31d7000b70a6a231-0">
            1 § Avsägelse
          </note>
          <note xml:id="i-3510e73682aa0ed3-0">
            Tredje vice talmannen meddelade att Ingvar Svensson (kd) avsagt
            sig uppdraget som suppleant i EU-nämnden.
          </note>
          <note xml:id="i-0def3a1205df5e6d-0">
            Kammaren biföll denna avsägelse.
          </note>
          <note xml:id="i-c10a34f358aa317e-0">
            2 § Anmälan om kompletteringsval till EU-nämnden
          </note>
          <note xml:id="i-b0f502da9e363f3c-0">
            Tredje vice talmannen meddelade att Kristdemokraternas riksdagsgrupp
            anmält Holger Gustafsson som ledamot i EU-nämnden och Irene Oskarsson
            som suppleant i EU-nämnden.
          </note>
          <note xml:id="i-92d301ccdc5adde9-0">
            Tredje vice talmannen förklarade valda till
          </note>
          <note xml:id="i-0a3f12581e2af2ae-0">
            ledamot i EU-nämnden
          </note>
          <note xml:id="i-518c9e10fe7b7cac-0">
            suppleant i EU-nämnden
          </note>
          <note xml:id="i-3437c27918e94520-0">
            3 § Anmälan om fördröjda svar på interpellationer
          </note>
          <note xml:id="i-49996ca8fc219929-0">
            Till riksdagen hade inkommit följande skrivelser:
          </note>
          <note xml:id="i-54f76ba69e4baf88-0">
            Interpellation 2008/09:207
          </note>
          <note xml:id="i-a39886b1b6275c75-0">
            Interpellation 2008/09:207 Sågverk i Norrland
          </note>
          <note xml:id="i-068a2cc6b9d85569-0">
            Interpellationen kommer att besvaras tisdagen den 10 februari
            2009.
          </note>
          <note xml:id="i-989cfb302f497232-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-b05d1254fb5194b8-0">
            Dag Ekman
          </note>
          <note xml:id="i-a0fd2d629aaa27b7-0">
            Interpellation 2008/09:219
          </note>
          <note xml:id="i-9c4a6835994491f6-0">
            Interpellation 2008/09:219 Åtgärder för grupper med svag anknytning
            till arbetsmarknaden
          </note>
          <note xml:id="i-f1eeb7b5781c32d0-0">
            Interpellationen kommer att besvaras tisdagen den 27 januari
            2009.
          </note>
          <note xml:id="i-21e387b556642628-0">
            Skälet till dröjsmålet är att det på grund av stor arbetsbörda
            behövs mer tid till handläggningen.
          </note>
          <note xml:id="i-1869cbff54c0694a-0">
            Karin Renman
          </note>
          <note xml:id="i-5bc5a2bbd2fa9687-0">
            Interpellation 2008/09:220
          </note>
          <note xml:id="i-c0fecaa9e9eb3d11-0">
            Interpellation 2008/09:220 Jobbgarantins tredje fas
          </note>
          <note xml:id="i-f1eeb7b5781c32d0-1">
            Interpellationen kommer att besvaras tisdagen den 27 januari
            2009.
          </note>
          <note xml:id="i-21e387b556642628-1">
            Skälet till dröjsmålet är att det på grund av stor arbetsbörda
            behövs mer tid till handläggningen.
          </note>
          <note xml:id="i-1869cbff54c0694a-1">
            Karin Renman
          </note>
          <note xml:id="i-386b46931eb89ddf-0">
            4 § Svar på interpellationerna 2008/09:123 och 139 om löner,
            övriga ersättningar och pensionsvillkor för ledande befattningshavare
            i statliga bolag
          </note>
          <note type="speaker" xml:id="i-9e698776ab276b68-0">
            Anf. 1 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-0">
            <seg xml:id="i-20202a10c2203c79-0">
              Fru talman! Luciano Astudillo och Anna-Lena Jansson har ställt
              frågor till mig om bonusprogram, löner och andra ersättningar
              för ledande befattningshavare i statligt ägda företag.
            </seg>
            <seg xml:id="i-8ec97e8f86432075-0">
              Luciano Astudillo har frågat mig om jag avser att ta initiativ
              till att inrätta bonusprogram för verkställande direktörer i statligt
              ägda bolag.
            </seg>
            <seg xml:id="i-42a26bd95839ad22-0">
              Svaret på Luciano Astudillos fråga är: Nej!
            </seg>
            <seg xml:id="i-9acafebcd022df5a-0">
              Eva-Lena Jansson har frågat mig dels om jag avser att vidta åtgärder
              för att statligt ägda företags ledande befattningshavares löner,
              övriga ersättningar och pensioner ska anpassas till rimliga nivåer,
              dels om jag avser att vidta några åtgärder för att samtliga styrelser
              för statligt ägda företag ska få riktlinjer som motverkar den
              nuvarande principen som medverkar till alltför höga löne-, ersättnings-
              och pensionsvillkor.
            </seg>
            <seg xml:id="i-fd61c146590b3db2-0">
              Jag gläds åt de båda interpellanternas stora intresse för och
              omsorg om de statligt ägda företagen och dess ersättningar till
              ledande befattningshavare. Därför förvånar det mig att det verkar
              ha undgått dem att regeringen den 3 juli 2008 beslutade om nya
              riktlinjer just för ledande befattningshavare i företag med statligt
              ägande. Dessa riktlinjer beslutades för att åtgärda de brister
              som fanns i de tidigare riktlinjerna, beslutade av den socialdemokratiska
              regeringen 2003. De tidigare riktlinjerna har bland annat resulterat
              i att ersättningarna i statligt ägda företag i flera fall varit
              löneledande avseende fast lön och pensionsavsättningar.
            </seg>
            <seg xml:id="i-9c4d2e1723359da3-0">
              Med de nya riktlinjerna för regeringen tillbaka det operativa
              ansvaret för de samlade anställningsvillkoren till företagens
              styrelser, samtidigt som vi ställer tydligare krav på transparent
              redovisning.
            </seg>
            <seg xml:id="i-b1d253903376b34b-0">
              De tidigare riktlinjerna var alltför detaljorienterade och var
              därför svåra för styrelserna att tillämpa och ingrep i stor utsträckning
              i styrelsens ansvar att hitta rätt ersättningsstruktur till de
              ledande befattningshavarna. Vi vill att de statligt ägda företagen
              ska ha samma förutsättningar som andra företag även i dessa delar.
            </seg>
            <seg xml:id="i-30cba405ac9777f9-0">
              Det åligger varje styrelse och vd i ett statligt ägt företag
              att regeringens riktlinjer följs.
            </seg>
            <seg xml:id="i-a14a0fa01f407543-0">
              Statligt ägda företag ska enligt statens ägarpolicy följa svensk
              kod för bolagsstyrning och de regler som gäller för noterade företag
              i övrigt. Det innebär att styrelsens förslag till principer för
              ersättning till ledande befattningshavare ska godkännas av bolagsstämman.
              Jag kommer att se till att ersättningarna är noga granskade innan
              statens representanter på bolagsstämmorna godkänner dem.
            </seg>
          </u>
          <note type="speaker" xml:id="i-33def33fa34f6773-0">
            Anf. 2 LUCIANO ASTUDILLO (s):
          </note>
          <u who="luciano_astudillo_040f39" xml:id="i-b9b0e0bfcd9f0a90-0">
            <seg xml:id="i-a629cfedb25cecea-0">
              Fru talman! Jag vill börja med att önska näringsministern en
              god fortsättning på det nya året. Jag vill också tacka näringsministern
              för svaret, även om tonen förvånar något. Statsrådet antyder i
              sitt svar att vi inte skulle ha koll på att den moderatledda regeringen
              beslutat om nya direktiv för ledande befattningshavare i de statliga
              företagen.
            </seg>
            <seg xml:id="i-939e6c7792c75d64-0">
              Det är inte så. I själva verket är det precis tvärtom. Det är
              i ljuset av de nya direktiven, i ljuset av den finanskris som
              sköljer över Sverige och avslöjar en finansbransch med väldigt
              generösa och frikostiga bonussystem och arvodessystem, i ljuset
              av att finansministern åtminstone retoriskt gjorde kraftiga utfall
              mot de giriga bankledningarna, som inte ville gå med i regeringens
              stabilitetspakt, i ljuset av Maud Olofssons tidigare uttalanden
              och syn på arvoden för dem som ska leda statliga företag, vd:ar
              och dem som sitter i styrelsen i ljuset av allt det här som min
              fråga har ställts.
            </seg>
            <seg xml:id="i-659a21de0c9fe500-0">
              Debatten om bonusprogram har kommit och gått. Den har alltid
              engagerat många vanliga människor. De astronomiska summor som
              ibland delas ut till ledningar, ibland utan koppling till reella
              resultat och värden i företag, väcker anstöt och är provocerande.
              Det ledde till att vi socialdemokrater år 2003 införde nya riktlinjer
              som innebar att man förvisso kunde ha incitamentsprogram i de
              statligt ägda bolagen, men att de i så fall också skulle omfatta
              all personal i bolagen så att alla fick ta del av framgången i
              företaget och inte bara företagsledningen. Vi såg också till att
              vd:n och koncernchefen skulle vara undantagna från det här och
              inte skulle ha någon sådan typ av belöningssystem utan erhålla
              en fast lön.
            </seg>
            <seg xml:id="i-c85a02dc00283969-0">
              Maud Olofsson har uttalat sig flera gånger om det här. I oktober
              år 2006 menade Maud Olofsson i en DN-intervju att det skulle vara
              upp till styrelserna att avgöra om det behövdes bonusar till cheferna.
              Hon sade: Vi måste inse att de här bolagen finns på en marknad
              och vi måste rekrytera bra vd:ar. Hon var också kritisk mot inblandning
              från staten som ägare i den här delen.
            </seg>
            <seg xml:id="i-6e109f0fa0c8b0bb-0">
              Den 22 april år 2008 i en debatt i kammaren kommenterade Maud
              Olofsson samma fråga på det här sättet: Däremot är min generella
              inställning den att det är bättre att ha lägre fasta löner, och
              sedan kan man, om man gör någonting bra, få en bonus. Det gäller
              både anställda och ledning.
            </seg>
            <seg xml:id="i-fc6e5a1d256555b9-0">
              Nu har jag jämfört de gamla riktlinjerna med de nya riktlinjerna.
              Det finns två viktiga skillnader. Taket för den rörliga ersättningen
              har höjts från två månadslöner till fyra månadslöner, och ersättningen
              som skulle finnas för både ledning och alla anställda har tagits
              bort. Den reglering som innebar att om det gick bra för ledningen
              och man skulle belöna ledningen skulle det också komma alla anställda
              i företaget till del har tagits bort.
            </seg>
            <seg xml:id="i-24146ec3c9146723-0">
              Men det finns också en viktig likhet. Vd:n och koncernchefen
              är undantagna alla de här incitamentsprogrammen. Det är likadant
              som i det gamla systemet.
            </seg>
            <seg xml:id="i-af502b70abf2a06f-0">
              Vad vill egentligen Maud Olofsson med sina förändringar?
            </seg>
          </u>
          <note type="speaker" xml:id="i-241efb8f05bbce3a-0">
            Anf. 3 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-0">
            <seg xml:id="i-97909d72c27c2b93-0">
              Fru talman! Jag tackar Maud Olofsson för svaret. Jag konstaterar
              att det är Eva-Lena Jansson som har ställt frågor, inte någon
              Anna-Lena Jansson som man kan tro av interpellationssvaret.
            </seg>
            <seg xml:id="i-fd82c9ae00684078-0">
              Bakgrunden till min interpellation till Maud Olofsson är att
              Thomas Östros i november 2006 ställde en interpellation till näringsminister
              Maud Olofsson om vd-bonusar i statliga bolag med anledning av
              att näringsministern signalerat att hon inte gillade den tidigare
              regeringens sätt att sätta stopp för vidlyftiga bonusersättningar
              till ledande befattningshavare.
            </seg>
            <seg xml:id="i-dd213bc0cb6abf57-0">
              I interpellationsdebatten framhöll näringsministern det hon läst
              upp i svaret om att de statligt ägda företagen ska följa den svenska
              koden för bolagsstyrning etcetera. Vidare framförde näringsministern
              följande argument: Regeringen kommer att utveckla riktlinjer för
              ledande befattningshavare i de statligt ägda bolagen, och de kommer
              naturligtvis att följas upp. Jag kommer att ge mycket tydliga
              ägardirektiv, sade Maud Olofsson vid det tillfället.
            </seg>
            <seg xml:id="i-6a704db6a0204249-0">
              Jag har beskrivit att enligt uppgifter i medierna den 18 november
              2008 har det framkommit att den tillförordnade vd:n för Posten
              Sverige hade en månadslön på 900 000 kronor. Det ska jämföras
              med tidigare vd:n Erik Olssons månadslön som var 350 000 kronor.
              Jag kan för säkerhets skull också informera om att Erik Olsson
              hade en pension som motsvarade den andra ersättning som Lars Göran
              Nordström fick. Lars Göran Nordström hade också en pension från
              Nordea.
            </seg>
            <seg xml:id="i-baddb68618f805bf-0">
              Vilka riktlinjer i styrdokumentet från regeringen som har angett
              lönenivån och därmed medverkat till de extrema löneökningarna
              framgår inte. Precis som Luciano Astudillo anger här kände jag
              till att regeringen har ändrat riktlinjer. Jag kanske inte var
              tydlig med det i interpellationen.
            </seg>
            <seg xml:id="i-c0f3a8ebd4284828-0">
              När man läser riktlinjerna är det precis som Luciano Astudillo
              säger. Det finns mycket som påminner om varandra. Men det som
              skiljer mot den socialdemokratiska regeringens tidigare riktlinjer
              är att de var mycket mer detaljerade. Det framgår också av statsrådets
              svar. Det kan därför antas att förändringen har påverkat löneutvecklingen
              på det sätt som Lars Göran Nordströms lön gav uttryck för.
            </seg>
            <seg xml:id="i-1d84f602e59e4781-0">
              Lars Göran Nordström fick lönen den 27 juni. Regeringens nya
              riktlinjer trädde i kraft den 3 juli. Det borde inte ha varit
              okänt för statsrådet att man då skulle tillsätta en tillförordnad
              vd med den lönen. Därför skulle jag vilja veta vad det är som
              har gjort att regeringen nu försöker säga att man inte är en del
              av löneutvecklingen.
            </seg>
            <seg xml:id="i-c8785e3734daaa3d-0">
              Jag har också ställt frågor om man har tänkt göra någon förändring
              i de nuvarande riktlinjerna. Det verkar i varje fall som att de
              inte har följts. I den tidigare socialdemokratiska regeringens
              riktlinjer stod det att pensionsvillkoren ska ses som en del av
              de samlade anställningsvillkoren. Det kan tolkas som att man borde
              ha utgått från det.
            </seg>
            <seg xml:id="i-6f32b467cf9fc18d-0">
              Jag kan inte se att den nuvarande regeringens riktlinjer skulle
              medverka till lägre löner, utan det är snarare tvärtom. Det framgår
              faktiskt inte av statsrådets svar att det skulle vara så. Jag
              skulle vilja att statsrådet förtydligade vad det är som gör att
              man ska tolka de nya riktlinjerna som att de skulle vara mindre
              generösa. Jag kan inte se det.
            </seg>
          </u>
          <note type="speaker" xml:id="i-c69cf1ce43c3c915-0">
            Anf. 4 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-1">
            <seg xml:id="i-eba4880d6d33a983-0">
              Fru talman! Vi är många som har kritiserat höga bonuslöner och
              i synnerhet att bonusarna inte är utformade på ett sådant sätt
              att de stimulerar verksamheten i företagen. Det är den stora kritiken
              man kan rikta mot det. Resultatlöner i sig som är väl utformade
              är bra för både ledning och anställda.
            </seg>
            <seg xml:id="i-73724178f0b0209f-0">
              Det som har varit bekymret under alla dessa år är att det har
              funnits incitamentsprogram som har styrt åt helt fel håll. Dessa
              excesser i höga bonusprogram som inte haft någon grund i att man
              gjort stora ansträngningar och haft ett bra resultat i företaget
              är vi många som har kritiserat.
            </seg>
            <seg xml:id="i-025c2f1fd798ab4b-0">
              När jag tillträdde sade jag att det i grunden är så att om man
              ska ha statligt ägande måste man också visa att styrelserna bär
              ansvaret för bolagen, medan vi styr med ägardirektiv och riktlinjer.
              Det är så det måste vara. Det var så med den förra socialdemokratiska
              regeringen och är så med den nya regeringen.
            </seg>
            <seg xml:id="i-39d66c55cb4823e3-0">
              Alla ni som försvarar det statliga ägandet ska verkligen tänka
              efter på vilket sätt ni vill att man ska styra bolagen. Det farligaste
              man kan göra är att statsrådet är inne och detaljstyr i varje
              enskilt bolag. Det tror jag inte är till gagn för någon. Vi skulle
              ha väldigt svårt att rekrytera ledande befattningshavare eller
              styrelse till den typen av verksamhet.
            </seg>
            <seg xml:id="i-1578f734732eab95-0">
              Detta gör att det blir en högre professionalisering av styrelsen.
              Det är också grunden när vi tillsätter styrelser och lägger ansvar
              på dem. Vi vill ha en professionalisering. Vi vill att avkastningen
              från bolagen ska vara likvärdig med den från bolag som verkar
              på den konkurrensutsatta marknaden, och många av dessa bolag finns
              på en konkurrensutsatt marknad.
            </seg>
            <seg xml:id="i-94f6abda9942bc21-0">
              När vi har utvecklat riktlinjerna för nya anställningsvillkor
              är det i ljuset av vad vi såg när den socialdemokratiska regeringen
              sade att man absolut inte fick jobba med incitamentslöner. Då
              blev lönerna i de statliga bolagen löneledande. Vi kan gå igenom
              företag efter företag och se att det har varit på det sättet.
              Vi tycker inte att det är rimligt.
            </seg>
            <seg xml:id="i-26e4e85395b6035e-0">
              Det är därför som vi i de nya riktlinjerna har pekat ut att lönerna
              ska vara konkurrenskraftiga, dock ej löneledande. Det står mycket
              tydligt i de nya riktlinjerna. De ska vara rimliga, ändamålsenliga,
              takbestämda och transparent redovisade. Det är de principer som
              gäller för lönesättningen i de statliga bolagen.
            </seg>
            <seg xml:id="i-ef5d803ce193616f-0">
              Vi har också tydliggjort mer detaljerat vad gäller pensioner,
              avgångsvederlag och den rörliga lönens relativa storlek i förhållande
              till den fasta. Vi har också sagt att vd:arna inte ska omfattas
              av detta utan bara ha fast lön. Det är tydliga riktlinjer som
              vi har gett till de statliga styrelserna framöver.
            </seg>
            <seg xml:id="i-635b08036fa84e56-0">
              Vad gäller Postens vd ska man komma ihåg att Erik Olsson som
              var den tidigare vd:n, som Eva-Lena Jansson mycket riktigt säger,
              hade både lön och pension som uppgår till samma nivå som Lars
              G. Nordström fick när han tillträdde.
            </seg>
            <seg xml:id="i-6f52b17eb21f0a1f-0">
              Jag vill också påminna om att den lön som Erik Olsson hade sattes
              av den tidigare socialdemokratiska regeringen. Eva-Lena Jansson
              bär i så fall ett delat ansvar för den lönenivån. Styrelsen fann
              det självklart att den som gick in på Erik Olssons gamla post
              skulle ha samma ersättning som den tidigare vd:n. Nu har Lars
              G. Nordström meddelat att han inte tänker ta ut pengarna.
            </seg>
            <seg xml:id="i-bf4dca65135d7084-0">
              I grunden är det så att vi ska ha en situation med våra statliga
              bolag, så länge vi har dem, att vi ska måna om att vi får duktig
              personal till våra styrelser och i bolagen. De ska också ha en
              bra ersättning, dock ej löneledande. Det är också vad som står
              i riktlinjerna.
            </seg>
            <seg xml:id="i-d9f002faf786c73d-0">
              Jag tänkte få passa på att överlämna riktlinjerna så att det
              finns möjlighet att läsa ytterligare om detta.
            </seg>
          </u>
          <note type="speaker" xml:id="i-743b2f6b699c1250-0">
            Anf. 5 LUCIANO ASTUDILLO (s):
          </note>
          <u who="luciano_astudillo_040f39" xml:id="i-b9b0e0bfcd9f0a90-1">
            <seg xml:id="i-c5335a6443836693-0">
              Fru talman! Jag vill tacka Maud Olofsson för kopian. Jag har
              en egen här i min mapp, så jag hade inte behövt få den. Det är
              klart att vi läser på och har koll på vad vi ger oss in och debatterar
              om. Det är nästan förmätet att hålla på så.
            </seg>
            <seg xml:id="i-b44a0580e9402074-0">
              Maud Olofsson ska akta sig för att dra förhastade slutsatser.
              Hon står här i kammaren och säger att bonusar och resultat hör
              ihop. Har man ett bra incitamentsprogram leder det till bättre
              resultat i företagen. Man ska inte dra förhastade slutsatser om
              det.
            </seg>
            <seg xml:id="i-6fb5f596fd5862bd-0">
              Det finns mycket olika bilder av det, och forskningen är mycket
              delad. Det finns dessutom mycket forskning som tyder på precis
              det omvända. Om man har alldeles för generösa system kan det leda
              åt alldeles fel håll. Man försöker tricksa och fixa med redovisningen
              för att få ut så generösa ersättningar som möjligt.
            </seg>
            <seg xml:id="i-639f9c1dd42e4abb-0">
              Jag tycker att Maud Olofsson har en något schizofren hållning.
              Å ena sidan tycker hon, som hon sade redan i oktober, att marknaden
              skulle sköta detta. Vi måste locka till oss de bästa vd:arna till
              de statliga bolagen, eftersom de ska ut och konkurrera på en global
              marknad. När hon väl ändrar riktlinjerna gör hon samtidigt ingenting
              åt vd-lönerna. Det är en inkonsekvens där. Det är i och för sig
              bra och välkommet. Det var här fara å färde att man skulle öppna
              för ett bonussystem för vd-lönerna, vilket vi hade reglerat i
              det gamla systemet.
            </seg>
            <seg xml:id="i-5f5e57d31b4626bb-0">
              Å andra sidan uttrycker hon att ansvaret ska ligga hos styrelserna
              och att man inte ska gå in och reglera. I sitt svar här säger
              hon att hon noga ska följa och granska de ersättningar som ges
              innan hon släpper dit statens representanter till bolagsstämmorna
              för att godkänna dem. Det tar jag som ett löfte. Vi kommer att
              följa Maud Olofsson granskning av de ersättningar som beslutas
              om framöver.
            </seg>
            <seg xml:id="i-1f7ff16cc469f01c-0">
              Varje gång det dyker upp oegentligheter och konstigheter är det
              Maud Olofsson som personligen blir ansvarig. Det är ett löfte
              som Maud Olofsson har avgivit i dag.
            </seg>
            <seg xml:id="i-d5d558c7051bd3b2-0">
              Om man går in och i detalj studerar de förändringar i riktlinjerna
              som har gjorts ser man att Maud Olofsson har tagit bort den begränsning
              som vi hade alla eller ingen. Vi hade reglerat ett system. Om
              man ska göra incitamentsprogram ska de inte bara vara för ledningarna
              i bolagen. De ska också omfatta de anställda. Den regleringen
              har Maud Olofsson tagit bort. Hon har också höjt taket från två
              till fyra månadslöner och därmed ökat den möjlighet till bonusar
              som man kan ge ut.
            </seg>
            <seg xml:id="i-d1cc7429abfbf10b-0">
              Slutsatsen är att Maud Olofsson och den borgerliga regeringen
              som vanligt landar där man brukar landa. Man har öppnat för att
              ge mer till dem som redan har mycket. Är det någon som är överraskad?
            </seg>
          </u>
          <note type="speaker" xml:id="i-21b823cac7d001c8-0">
            Anf. 6 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-1">
            <seg xml:id="i-0037ed7327638fd9-0">
              Fru talman! Vi diskuterar de nuvarande lönerna. Jag ska poängtera
              att Maud Olofsson har sagt att hon har utformat de nya riktlinjer
              där hon säger att regeringen och staten inte ska vara löneledande
              och så vidare.
            </seg>
            <seg xml:id="i-0825bf88151e8171-0">
              Jag kan läsa högt ur de gamla riktlinjerna: Löner och övriga
              förmåner för personer i företagsledande och därmed jämförlig ställning
              i statliga företag ska vara konkurrenskraftiga men inte löneledande.
            </seg>
            <seg xml:id="i-1c9c3e3c8ae72913-0">
              Det är liksom ingen ny uppfinning. Man kan tro av regeringens
              framförande att det här skulle vara någonting nytt. Anledningen
              till att den förra regeringen tog fram det här var att man skulle
              vara tydlig med detta.
            </seg>
            <seg xml:id="i-0288fafd1cb80ad0-0">
              Vidare framgår något ytterligare både av de tidigare riktlinjerna
              och av den nya regeringens nya riktlinjer om tillämpningsområden.
              Det står så här: Ingångna avtal med ledande befattningshavare
              gäller oförändrat. Sådana avtal bör endast omförhandlas i den
              mån såväl bolaget som den anställde anser att så bör ske. Om ingångna
              avtal omförhandlas ska dessa riktlinjer beaktas.
            </seg>
            <seg xml:id="i-938a026c0b682175-0">
              Man kan ställa sig en fråga. Nu när Lars G. Nordström inte tycker
              att avtalet är speciellt bra och inte vill ha den här lönen vore
              det då inte av intresse att regeringen sätter sig och omförhandlar
              så att han åtminstone får något betalt för sitt arbete? Jag vet
              inte hur många andra vd:ar som förväntas jobba gratis. Det är
              någonting som vi socialdemokrater aldrig har framfört. Däremot
              har vi sagt att det ska vara rimliga löner. Det vore intressant
              att få höra det av Maud Olofsson.
            </seg>
            <seg xml:id="i-b32b374504217d16-0">
              Det är viktigt att poängtera vad det är som har gett uttryck
              för att Posten nu har satt den här lönen. Jag menar att det faktiskt
              är det som regeringen har anfört. Man har sagt att man ska komma
              med riktlinjer, och det har tydligen tolkats på det sättet att
              det fungerar. Inför bolagsstämman 2008 sade styrelsen följande:
              Styrelsen har inte upprättat något förslag till riktlinjer att
              gälla för tiden till nästa årsstämma. Skälet är att styrelsen
              avvaktar nya riktlinjer från regeringen för bestämmande av lön
              och annan ersättning till ledande befattningshavare för personer
              i företagsledande ställning i statligt ägande bolag.
            </seg>
            <seg xml:id="i-9e5cc6b90be80345-0">
              Med andra ord har man avvaktat och uppenbarligen fått reda på
              att regeringen kommer med någonting. Men tydligen har det inte
              varit tillräckligt, eller så har man tolkat det som att det är
              okej med väldigt generösa löner. Jag tycker att den här regeringen
              måste ta ansvar för detta. Den tidigare regeringen gav riktlinjer
              som gjorde att Erik Olsson hade 390 000 kronor i månaden; det
              stämmer. Det är styrelsen som har tagit ansvar för det. Men jag
              tycker att det är viktigt att man följer riktlinjerna, och jag
              är inte riktigt säker på att man har gjort det i alla styrelser.
            </seg>
            <seg xml:id="i-64583149d153b588-0">
              Det framgår i riktlinjerna i alla fall i dem från den tidigare
              socialdemokratiska regeringen, och jag har uppfattat att den borgerliga
              regeringen har kopierat dem att vid uppsägning från företaget
              är det sex månaders avgångsvederlag som gäller. Ändå verkar det
              ha tecknats nya avtal med längre uppsägningstid. Då måste styrelsen
              ha gjort fel. Det vore intressant att höra om statsrådet har någon
              kommentar också till det, fru talman.
            </seg>
          </u>
          <note type="speaker" xml:id="i-cace9167c20a9b41-0">
            Anf. 7 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-2">
            <seg xml:id="i-0cc76e982a531624-0">
              Fru talman! Låt mig först säga att bra incitamentsprogram kan
              fungera väl. Dåliga incitamentsprogram är dåliga. Dem ska man
              inte ha. Det ligger i sakens natur. Alltför generösa system, som
              Luciano Astudillo pratar om, är ju inte bra. Det är inte bra om
              de driver åt fel håll; det är det ingen som har tyckt.
            </seg>
            <seg xml:id="i-86f97e562be9d0b4-0">
              Jag tycker att det är viktigt att det finns den typ av incitament
              som är rätt utformade också när det gäller de anställda.
            </seg>
            <seg xml:id="i-1ba36af046c52e56-0">
              Jag vill återupprepa det jag har sagt: Vi styr med riktlinjer
              och inte med detaljstyrning. Jag förstår om Socialdemokraterna
              är otroligt lockade av detaljstyrning av de statliga bolagen.
              Men jag tror att ni ska tänka er för ni som är ännu mer angelägna
              om att vi ska ha ett stort statligt ägande. Ni ska fundera över
              hur ni i så fall vill styra era bolag. Inga styrelser i världen
              kan stå ut med ägare som är med och detaljstyr verksamheten dagligdags.
            </seg>
            <seg xml:id="i-5f74a675156314d3-0">
              Vi ska styra med riktlinjer, vi ska styra med ägardirektiv och
              vi ska styra med uppföljning. Det är på det sättet vi tänker styra
              bolagen. Det är otroligt viktigt för alla dem som jobbar i de
              statliga bolagen att det är på det sättet. Det leder i sig till
              ett värdeskapande och till en professionalisering av styrelserna
              som i sin tur leder till att vi får bättre fungerande bolag.
            </seg>
            <seg xml:id="i-40fa00048c526cb3-0">
              Man ska också komma ihåg att när ni införde era system blev de
              statliga bolagens vd:ar löneledande. Vi har nämnt Erik Olsson
              här. Även om vi inte ska stå och debattera enskilda personers
              löner och annat kan jag säga att han var en av dem som hade både
              lön och pension. Tillsammans uppgick det till samma ersättning
              som den fick som akut fick rycka in för att ta över Posten.
            </seg>
            <seg xml:id="i-56360b7b732d092b-0">
              Detta infördes under den förra, socialdemokratiska regeringens
              tid, och för det bär den förra regeringen ett ansvar. Jag förutsätter
              att de nya riktlinjerna kommer att leda till att styrelserna följer
              detta oavsett vilka exempel som Eva-Lena Jansson tar upp. Vi kommer
              att följa det som händer här med olika typer av uppföljningar.
              Men jag vill också påpeka att regeringen inte omförhandlar några
              löner. Det är inte regeringen som omförhandlar, utan det är styrelserna
              som gör det. Det visar att vi vill ha en styrning med de instrument
              som man som ägare ska använda i det här sammanhanget.
            </seg>
            <seg xml:id="i-3db568f9a9c9844c-0">
              Till sist vill jag säga att jag tycker att det är väldigt bra
              att Socialdemokraterna engagerar sig i frågan. Det finns också
              möjligheter för enskilda ledamöter att följa det här via sitt
              ägande i de olika bolagen. Om vi nu ska ha ett samhällsägande,
              som vi har, är det viktigt att både regering och opposition är
              aktiva i att följa hur bolagen utvecklar sig. Jag tycker bara
              att det är bra, och jag välkomnar den diskussionen från er sida.
            </seg>
          </u>
          <note type="speaker" xml:id="i-c35a7f9feab80da8-0">
            Anf. 8 LUCIANO ASTUDILLO (s):
          </note>
          <u who="luciano_astudillo_040f39" xml:id="i-b9b0e0bfcd9f0a90-2">
            <seg xml:id="i-398239eaeed1c1f5-0">
              Fru talman! Maud Olofsson och jag kan vara överens om en sak:
              Bra incitamentsprogram är bra incitamentsprogram. Dåliga incitamentsprogram
              är dåliga incitamentsprogram. Problemet är att man inom forskningen
              är oense om hur utformningen av bra och dåliga incitamentsprogram
              ska vara. Det är detta vi ifrågasätter. Man är inte överens. Det
              är därför jag sade att Maud Olofsson borde akta sig för att kategoriskt
              bara säga att det är bra med den här typen av system. Det finns
              fällor i dem.
            </seg>
            <seg xml:id="i-42e046e9d6eaac07-0">
              Maud Olofsson är fortfarande väldigt schizofren i sin hållning.
              Hon säger å ena sidan att man inte vill styra, att det finns riktlinjer
              och att man inte ska gå in och detaljstyra. Å andra sidan har
              hon i sitt svar här i dag lovat att hon ska detaljgranska varje
              ersättning som ges till ledningar, vd:ar och styrelser. Det har
              hon lovat här, och vi tar henne på orden. Vi kommer att följa
              utvecklingen framöver.
            </seg>
            <seg xml:id="i-bf6f8f5d9dfd0283-0">
              Maud Olofsson tycker att det är oerhört positivt att vi ledamöter
              engagerar oss i det statliga ägandet. Det tycker vi också. Vi
              tycker att det statliga ägandet är viktigt, och att det också
              bör användas politiskt. Tyvärr har regeringen nu fått en KU-anmälan
              när det gäller ägandet av Carnegie. Man köpte ju in bolaget. Den
              frågan kommer att följa Maud Olofsson och de andra i regeringen.
            </seg>
            <seg xml:id="i-3c4a0a14ccf9a9ea-0">
              Återigen: Det är stor skillnad på vad man säger och vad man gör.
              Anders Borgs retoriska utfall mot de giriga bankdirektörerna följs
              upp av det vi ser när vi går in och konkret granskar vad regeringen
              står för. Vi har en näringsminister som marknadsanpassar och har
              öppnat för mer generösa system. Hon har tagit bort begränsningen
              om alla eller ingen. Hon har dessutom höjt taket från två till
              fyra månader. Är det någon som är förvånad?
            </seg>
          </u>
          <note type="speaker" xml:id="i-ea74787ac7fb4ec3-0">
            Anf. 9 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-2">
            <seg xml:id="i-4875ed678cc99dfb-0">
              Fru talman! Det är uppenbart att för Maud Olofsson är hög lön
              lika med att bolaget fungerar väl. Det är faktiskt inte riktigt
              så. Det finns bolag som går oerhört bra utan att vd:n har jättehög
              lön.
            </seg>
            <seg xml:id="i-993f0e730f325232-0">
              Maud Olofsson välkomnar att vi riksdagsledamöter har ett stort
              engagemang i statliga bolag. Då kan man fråga sig varför Maud
              Olofsson tillsammans med den övriga regeringen har plockat bort
              de folkvalda ur de statliga bolagens styrelser. Det var ett alldeles
              utmärkt sätt för riksdagen att delta i ägarskapet och därmed representera
              det svenska folket. Det intresset fanns uppenbarligen inte.
            </seg>
            <seg xml:id="i-f29ddf8feb75e6bf-0">
              Jag har i tidigare interpellationer frågat om Riksrevisionens
              möjligheter att granska Posten i fortsättningen om den föreslagna
              så kallade fusionen blir av, vilket vi inte vet än i dag fast
              den skulle träda i kraft redan från den 1 januari. Där har jag
              fått mycket svävande svar på frågan huruvida staten och riksdagen
              ska kunna ha ett inflytande och en insyn.
            </seg>
            <seg xml:id="i-3a1df6ccf6b80b52-0">
              Det stämmer inte att våra riktlinjer skulle ha lett till att
              ledande statliga befattningshavare är löneledande, Maud Olofsson.
              Du får nog plocka fram den statistiken. Den stämmer i alla fall
              inte med vad som presenteras i ekonomitidningar och ekonominyheter.
              Där hamnar de statliga vd:arna ofta under strecket tio, och då
              kan man inte anses som löneledande. Om jag kommer ihåg rätt var
              Carl-Henric Svanberg var en av de löneledande. Då pratar vi om
              löner och ersättningsprogram på 2225 miljoner om året. Jag tror
              inte att det finns någon av de statliga vd:arna som ligger där.
              Det skulle möjligen vara SAS vd, men där är inte svenska staten
              ensam ägare, utan där finns det två stater till som är med och
              påverkar lönen.
            </seg>
            <seg xml:id="i-5b11b1df12bd114b-0">
              Jag förväntar mig att man utvärderar de riktlinjer som regeringen
              har lagt fram. Jag uppfattar att de riktlinjer som den här regeringen
              har nu medverkar till ökade löner och därmed också till ohemula
              incitamentsprogram.
            </seg>
          </u>
          <note type="speaker" xml:id="i-c3dee43dc7161768-0">
            Anf. 10 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-3">
            <seg xml:id="i-c5c168156ce8e22c-0">
              Fru talman! Låt mig göra två korrigeringar av interpellanterna.
              Luciano Astudillo säger att jag är kategoriskt positiv till incitamentsprogram.
              Nej, det är jag inte. Jag har sagt att incitamentsprogram som
              är väl utformade kan fungera väl.
            </seg>
            <seg xml:id="i-a833aa2d5a3c624c-0">
              Eva-Lena Jansson säger att jag har sagt hög lön är lika med att
              företag fungerar väl. Nej, det är inte heller sant. Jag vill gärna
              utforma mina egna uttalanden själv. Det beror på vilken person
              man rekryterar. Lön är naturligtvis en del när det gäller vår
              förmåga att rekrytera till de här bolagen. Vi har många väldigt
              duktiga bolag i vår portfölj som inte alls är löneledande, men
              vi har också sådana, som utifrån det ni genomförde, har legat
              på listan över löneledande företag.
            </seg>
            <seg xml:id="i-284999a9bb30e977-0">
              Vi utfärdar riktlinjer och gör en uppföljning. Kruxet som ägare
              är att ha en tydlig uppföljning av det som sker.
            </seg>
            <seg xml:id="i-b1cb72f11edbcc83-0">
              Jag tycker att det också är viktigt att säga att Sverige är det
              första land i världen som inför hållbarhetsredovisningar. Det
              kommer att påbörjas nu. Många av våra bolag har påbörjat det arbetet.
              Hållbarhetsredovisningar kommer att ge ett ännu bättre instrument
              för både folkvalda och ägare att granska vad som händer i bolagen.
              Det är på det sättet som jag vill styra och sköta uppföljningen
              av de statligt ägda bolagen. I grunden handlar det om att vi ska
              ha kompetenta styrelser och en kompetent ledning. De ska skötas
              professionellt så att det blir ett värdeskapande för våra medborgare.
              Det är med den ambitionen som jag ansvarar för de statliga bolagen.
            </seg>
          </u>
          <note xml:id="i-b4c702f5e780a2b7-0">
            Överläggningen var härmed avslutad.
          </note>
          <note xml:id="i-c60bf33e75fda775-0">
            5 § Svar på interpellationerna 2008/09:144 och 197 om långsiktig
            energipolitik för Sverige
          </note>
          <note type="speaker" xml:id="i-02540e7987ddd935-0">
            Anf. 11 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-4">
            <seg xml:id="i-d1698a123bb198b3-0">
              Fru talman! Fredrik Lundh har frågat mig om jag nu är redo att
              ta mitt ansvar för den svenska industrins förutsättningar och
              diskutera fram en långsiktig energipolitik för Sverige och om
              inte, vilka svar jag är beredd att ge till landets företagare
              och löntagare. Alf Eriksson har frågat vad jag ämnar vidta för
              åtgärder för att riksdagen snabbt ska kunna fastställa långsiktiga
              spelregler för energipolitiken.
            </seg>
            <seg xml:id="i-bc49b84e54810537-0">
              Till att börja vill jag säga att det tack vare regeringens aktiva
              insatser i dag sker en omfattande utbyggnad av ny elproduktionskapacitet
              i Sverige, inte minst förnybar elproduktion såsom vindkraft. Detta
              ger inte bara ett värdefullt tillskott av el utan skapar även
              viktiga arbetstillfällen vid byggande och drift. Energimyndigheten
              gör i olika prognoser bedömningen att Sverige kommer att ha ett
              betydande elöverskott redan år 2010 och ännu mer till år 2015,
              ca 20 terawattimmar.
            </seg>
            <seg xml:id="i-582c941c24fd2092-0">
              Jag håller helt med om det interpellanterna säger om behovet
              av en långsiktig energipolitik. Regeringen deklarerade också tidigt
              att den avser att föra samtal med riksdagens partier om förutsättningarna
              för att nå en samsyn om en bred och långsiktigt modern och marknadsekonomiskt
              orienterad energi- och klimatpolitik. Som en upptakt för kommande
              samtal har regeringen bland annat genomfört ett antal dialogmöten
              med ett brett deltagande från samhälle och näringsliv med syftet
              att diskutera hur samtliga aktörer kan bidra till en långsiktig
              nationell strategi för klimat och energi.
            </seg>
            <seg xml:id="i-904d0f8e7a59489f-0">
              Det är också viktigt att komma ihåg att processerna för att nå
              en bred politisk överenskommelse om energipolitiken kommer att
              vara tätt kopplade till det arbete som pågår inom EU kring det
              klimat- och energipaket som presenterades i januari 2008. Vi har
              därför också under 2008 lagt stor kraft på att kunna bidra till
              en uppgörelse om paketet, vilket vi lyckats nå. Med denna överenskommelse
              som grund är det nu upp till varje land att börja leverera lösningar.
            </seg>
            <seg xml:id="i-7f5ff30aa2460324-0">
              Sverige har tack vare vår energimix med stor andel bioenergi,
              vatten- och kärnkraft samt mycket aktiva insatser vad gäller nyinvesteringar
              i förnybar energi, energieffektiviseringsåtgärder och åtgärder
              för att minska utsläppen av koldioxid ett relativt gott utgångsläge.
              I den europeiska diskussionen lyfts Sverige fram som en förebild
              när det gäller en hållbar energipolitik.
            </seg>
          </u>
          <note xml:id="i-2cbe12fae0750937-0">
            Tredje vice talmannen meddelade att Fredrik Lundh, som framställt
            interpellation 2008/09:144, var förhindrad att delta i överläggningen.
          </note>
          <note type="speaker" xml:id="i-a87c099e760f8cdc-0">
            Anf. 12 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-0">
            <seg xml:id="i-ca66def697455d51-0">
              Fru talman! Tack, näringsministern, för svaret! En av förutsättningarna
              för utveckling är tillgången på energi och säkra leveranser till
              konkurrenskraftiga priser. Klimatsituationen gör att vi måste
              ställa om energiframställningen från fossil till ekologiskt hållbar
              produktion.
            </seg>
            <seg xml:id="i-2f8bbed71a6217c7-0">
              Det fordras mycket stora investeringar för att detta ska komma
              till stånd. Ingen vågar göra dessa långsiktiga investeringar om
              man inte vet vilka förutsättningar som gäller på lång sikt. Det
              hjälper inte med lösa uttalanden om det inte finns realism och
              trovärdighet i dem. Det visar sig att marknaden inte har något
              större förtroende för långsiktigheten om det inte finns en blocköverskridande
              överenskommelse i de grundläggande frågorna.
            </seg>
            <seg xml:id="i-79116d7cd447fc4a-0">
              Omställningen kommer att ske på ett eller annat sätt. Det är
              fråga om vi ska tvingas till den eller göra den i förtid och dra
              nytta av den. Konsekvenserna blir att denna omställning försenas
              om vi inte har långsiktiga spelregler. Investeringarna görs i
              andra länder med bättre konkurrensförhållanden. Tilltron till
              framtida energileveranser och frågan om priset kan vara avgörande
              för var investeringarna kommer att ske.
            </seg>
            <seg xml:id="i-8f98d5b753b350af-0">
              Jag ska citera vad statsministern sade i regeringsförklaringen
              vid tillträdet 2006. Han sade så här: Energipolitiken ska ge långsiktiga
              spelregler för energimarknadens aktörer. Miljö- och energibeskattningen
              ska utformas så att det lönar sig att ta miljöansvar. Företag
              och konsumenter ska kunna lita på att det finns energi till internationellt
              konkurrenskraftiga priser i framtiden. Att säkerställa goda konkurrensförhållanden
              på energimarknaderna är en viktig politisk uppgift. Regeringen
              kommer att bjuda in riksdagens partier till en bred och långsiktig
              energiöverenskommelse som har Allians för Sveriges energiöverenskommelse
              som grund.
            </seg>
            <seg xml:id="i-5e6e816ae52044f8-0">
              Förnybar elproduktion kommer att kunna tillföras det svenska
              systemet under kommande år, men utvecklingen har bara börjat.
              Regeringen bedömer att den samlade energi- och effekttillgången
              inte kommer att vara tillräcklig under överskådlig tid.
            </seg>
            <seg xml:id="i-2560476aed8f0a82-0">
              Hur är det, Maud Olofsson? Var detta tomma ord, eller varför
              händer ingenting? Nästa år börjar en ny mandatperiod, och vi har
              en regering som inte kan lämna besked om var den står. Det råder
              återigen handlingsförlamning runt energipolitiken, och Centerpartiet
              står i frontlinjen. Kan det ha partipolitiska orsaker, där regeringspartiernas
              egenintressen ställs före landets utveckling, jobben och risken
              för många att hamna i ett verkligt utanförskap?
            </seg>
            <seg xml:id="i-186572ec18417120-0">
              I svaret säger näringsministern att Sverige lyfts fram som en
              förebild och att det skulle vara regeringens förtjänst. Ja, det
              är väl så, om vi ska vara ärliga, att det föredöme som lyfts fram
              har sina rötter i den gamla regeringens åtgärder och i den överenskommelse
              som vi hade tillsammans med Centerpartiet, för det har inte tillkommit
              något nytt under den här mandatperioden. Men problemet är ju:
              Vad ska nästa regering kunna åka runt och vara ett föredöme med
              när vi inte får ned fötterna och fattar några beslut under den
              här mandatperioden?
            </seg>
          </u>
          <note type="speaker" xml:id="i-a1d882d46b27d79a-0">
            Anf. 13 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-5">
            <seg xml:id="i-1d7067f0bb731063-0">
              Fru talman! Jag vet inte vad jag ska säga, men det händer saker
              trots oppositionen. Man måste följa med i verklighetsutvecklingen,
              kära Alf Eriksson. Det man ser hända framöver är att elsektorns
              investeringar kommer att uppgå till 300 miljarder kronor de närmaste
              tio åren 300 miljarder kronor! Jag brukar ta exemplet vindkraft
              från Markbygden uppe i Piteå, där man ska investera 50 miljarder
              kronor. Att då stå och säga att det inte händer någonting är faktiskt
              att inte tala sanning.
            </seg>
            <seg xml:id="i-9788dba519a08d08-0">
              Hälften av de här investeringarna kommer att satsas på vindkraft.
              100 miljarder kronor kommer att satsas på elnäten, och under 2009
              bedöms ytterligare ungefär 400 megawatt byggas ut i Sverige. Det
              är ungefär en terawatt i årsproduktion.
            </seg>
            <seg xml:id="i-a44ca58751fd8f2c-0">
              Det går inte att stå och säga att ingenting händer. Jag förstår
              att ni vill ha den retoriken, men det är ju bara att läsa siffrorna
              och tabellerna. Då ser man ju att investeringar sker. Jag är den
              första att vara glad över det, men jag tror också att landets
              löntagare och företagare är mycket nöjda med att det sker på det
              sätt som sker.
            </seg>
            <seg xml:id="i-3837588c878a0ea1-0">
              Jag är en vän av att hitta en långsiktig överenskommelse också
              för framtiden över blockgränsen, för jag tror att det vore bra.
              Jag tror att det vore bra för svensk industri och för svenska
              jobb framöver, och jag har verkligen ansträngt mig för att åstadkomma
              en grund för detta.
            </seg>
            <seg xml:id="i-5b069da688b8fef9-0">
              Jag tror att den uppgörelse vi nu har på EU-nivå om klimat- och
              energipaketet är en väldigt bra grund. Nu vet vi nämligen vad
              det är för riktlinjer vi har att hålla oss till. Vi har varit
              angelägna om att få den uppgörelsen klar så att vi vet vilket
              regelverk som vi har att hålla oss till. Hur mycket förnybart
              ska vi leverera från svensk sida? Hur mycket ska vi energieffektivisera?
              Vilka regler får vi använda? Hur får vi använda skogsråvara? Det
              måste vi ju veta innan vi kan sätta ned fötterna exakt om vad
              vi ska göra här i Sverige.
            </seg>
            <seg xml:id="i-250e7e054ad18c04-0">
              Sedan vill jag säga att elcertifikatssystemen har spelat roll,
              eftersom de har gett en långsiktighet. Men det var ju tack vare
              en överenskommelse, först med Socialdemokraterna, men den förlängdes
              sedan i sin tur med en överenskommelse med alliansregeringen.
              Det har skapat långsiktiga villkor som gör att vi nu ser de här
              investeringarna komma på förnybarområdet.
            </seg>
            <seg xml:id="i-dd976a81198d568e-0">
              Jag tycker att det vore väldigt bra om vi framöver kunde få en
              bra, balanserad debatt om energipolitiken och att vi såg att energimixen
              bestod av olika energislag, för vi behöver allt detta i vårt land.
            </seg>
            <seg xml:id="i-600e5e596672968f-0">
              Jag har också tagit initiativ på nordisk nivå om att försöka
              bygga ut elnäten. Det räcker nämligen inte med att bara producera,
              utan det handlar också om att öka överföringskapaciteten. Vi hade
              ett ministerrådsmöte i Umeå nu senast med de nordiska energiministrarna,
              där vi var överens om att våra nätansvariga i respektive land
              ska samarbeta för att vi ska få en bättre fungerande marknad också
              när det gäller näten. Den senaste utvecklingen på europeisk nivå
              visar ju med all önskvärd tydlighet att detta också måste ske
              på en europeisk nivå. Därför är energipolitiken så oerhört viktig,
              både för hur Sverige ska klara sig framöver och för övriga Europa.
            </seg>
            <seg xml:id="i-1a05a2baa739f495-0">
              Var så säker: Alla de som vill vara med och hitta en gemensam
              överenskommelse, inklusive Socialdemokraterna, Vänsterpartiet
              och Miljöpartiet, är så hjärtligt välkomna att försöka bidra till
              någonting gemensamt! Jag hoppas att vi alla kan vara prestigelösa
              i det, för vi har bråkat länge nog om energipolitiken, och det
              är dags att vi försöker hitta någonting gemensamt i stället. Jag
              tror på Alf Erikssons vilja att bidra till det.
            </seg>
          </u>
          <note type="speaker" xml:id="i-389550e85e342281-0">
            Anf. 14 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-1">
            <seg xml:id="i-06667fc039ceff34-0">
              Fru talman! Först vill jag kommentera näten. Det är en bit ifrån
              blocköverskridande överenskommelser, som debatten handlar om,
              men jag ska bara göra en kommentar till detta. Visst är det nödvändigt
              att näten byggs ut. Men när vi från utskottets sida besökte Svenska
              kraftnät under senhösten fick vi beskedet därifrån, när vi ställde
              krav på utbyggnad av näten, att man inte kan bygga nät på spekulation.
              Vi måste alltså ha spelreglerna fullt klara. Det var innan det
              äntligen hade kommit en proposition om förlängning av elcertifikaten.
              Man visste ingenting. Då kan man inte bygga nät, inte förrän man
              har fått ett besked om hur det blir med vindkraftens utbyggnad,
              för den hör starkt ihop med detta.
            </seg>
            <seg xml:id="i-213ed9cd13ffe02c-0">
              Näringslivet, löntagarorganisationer och olika opinionsgrupper
              som har bildats här på löpande band har alla ett enda gemensamt
              budskap: Träffa en blocköverskridande överenskommelse om energipolitiken
              som ger den förutsägbarhet som är nödvändig för att marknaden
              ska våga göra sina investeringar i Sverige!
            </seg>
            <seg xml:id="i-a0ade29a56a8818d-0">
              Vi i oppositionen har tagit initiativ till överläggningar, men
              då fick vi ingen reaktion från regeringen. Arbetsmarknadens parter
              har bjudit in till överläggningar, men de fick inget gehör från
              regeringen. Näringsministern måste förstå vår frustration när
              vi först lyssnat på regeringsförklaringen och sedan fortfarande
              inte har haft någon diskussion om en långsiktig energipolitik,
              fast vi är inne på det näst sista året av mandatperioden.
            </seg>
            <seg xml:id="i-4acbf19f3e15327b-0">
              Det enda vi hör från Maud Olofsson är att vi måste avvakta och
              se vad EU gör. Det är egentligen i sig ett häpnadsväckande svar.
              EU:s beslut är ju Maud Olofsson dessutom delaktig i. Hon sitter
              vid förhandlingsbordet och förhandlar. Borde det inte vara så
              att vi först tar ställning i Sverige, med en bred majoritet, om
              vad vi anser måste göras, och sedan driver vi dessa intressen
              i EU och inte tvärtom, låter EU:s intressen styra oss?
            </seg>
            <seg xml:id="i-583bd1ffeae2bec8-0">
              Vi hade, som vi tidigare var inne på, en överenskommelse mellan
              s, Centerpartiet och Vänsterpartiet. Den övergav Centerpartiet
              av partitaktiska skäl före förra valet. Nu låter regeringen tydligen
              EU sätta ramarna för att slippa ta ställning och riskera att få
              splittring mellan regeringspartierna. Landet behöver en ansvarsfull
              regering som sätter folkets intressen före partitaktiken.
            </seg>
          </u>
          <note type="speaker" xml:id="i-b72e2231ab2a5cf9-0">
            Anf. 15 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-6">
            <seg xml:id="i-ab54092e9729c5d8-0">
              Fru talman! Jag tror att Svenska kraftnät mycket väl vet vad
              det finns för ambitioner. Vi har ett elcertifikatssystem som sträcker
              sig fram till 2030 med höjningar fram till 2016, så man vet mycket
              väl vad det till exempel är för vindkraft som kommer att byggas
              ut och hur elcertifikatssystemet ska användas. Det byggs också
              väldigt mycket nät. Det jag försökte framhålla är att vi bör hitta
              ett nordiskt samarbete för att också få det här att fungera på
              nordisk basis.
            </seg>
            <seg xml:id="i-cbe0c6bf03826236-0">
              När det gäller initiativ till överläggningar bortser Alf Eriksson
              helt och hållet från den energi- och klimatöverenskommelse som
              vi har på EU-nivå. Det är klart att vår position i Sverige är
              förankrad här i riksdagen. Jag åker inte iväg till EU och säger
              en massa saker som jag inte har förankrat här i riksdagen. Vi
              har ju börjat här i riksdagen. Jag kan bara beklaga om Alf Eriksson
              inte har varit med i den diskussionen. Men det är här i riksdagen
              som vi har diskuterat vad Sverige ska ha för position på EU-nivå.
            </seg>
            <seg xml:id="i-8303474b5eec1a94-0">
              Vår utgångspunkt från den här regeringen har varit att det är
              bättre om fler länder än Sverige har en ambitiös klimat- och energipolitik.
              Det är därför vi ville ha en överenskommelse, och det är också
              därför Sverige har hamnat i ett läge där vi ska ha 49 procent
              förnybart i den energimix som nu är klar och beslutad på EU-nivå.
              Det är en otroligt hög ambition. Vi ska minska koldioxidutsläppen
              med 20 procent och vid en internationell överenskommelse med 30
              procent. Vi ska öka energieffektiviseringen med 20 procent, och
              vi ska ha 10 procent förnybara bränslen. Det är något fantastiskt
              att ha som plattform. Men det är klart att vi måste ta hänsyn
              till detta när vi sedan går vidare med vad vi ska göra nationellt.
            </seg>
            <seg xml:id="i-9e869a9ec00927ce-0">
              Det är ett spel mellan den nationella nivån, EU-nivån och den
              nationella nivån igen. Det är så EU-arbetet fungerar. Jag hoppas
              verkligen att det socialdemokratiska partiet totalt sett är engagerat
              i att också försöka åstadkomma förändringar på EU-nivå när det
              gäller energipolitiken.
            </seg>
            <seg xml:id="i-cb84412d4e299c27-0">
              Det är viktigt att säga att nu sker det som borde ha skett långt
              tidigare, nämligen en kraftfull utbyggnad av det förnybara. Det
              är bra, för då får vi en tryggare mix av kärnkraft, vattenkraft
              och förnybara energikällor som vind och annat. Det ger oss en
              större trygghet. Jag tror att det som nu sker också kommer att
              säkra en bra energitillförsel framöver. Det är tydliga överskott
              som kommer framöver, så svensk industri kan inte säga att det
              inte kommer att finnas el i vår energibalans. Det kommer att finnas
              ett överskott.
            </seg>
            <seg xml:id="i-1b5ae73519a7b917-0">
              Dessutom finns det andra länder som vill investera i Sverige,
              sådana som inte har möjligheter att investera i sina egna länder
              men som gärna ser att de får investera i Sverige. Jag tror därför
              att Sverige går mot en alldeles lysande framtid när det gäller
              svensk energiproduktion. Det är även viktigt att vi bygger upp
              ett kunnande här hemma.
            </seg>
            <seg xml:id="i-42c5d95955c9f475-0">
              Än en gång: Det är bra om vi får en blocköverskridande överenskommelse.
              Jag tror att när Alf Eriksson granskar vad den borgerliga regeringen
              gör på det här området kan han känna sig mycket nöjd. Det är väl
              i linje med det som Socialdemokraterna säger, även om retoriken
              säger någonting annat. Låt oss lägga retoriken åt sidan och se
              vad som faktiskt händer och vad vi gemensamt kan göra för att
              säkra energiförsörjningen framöver!
            </seg>
          </u>
          <note type="speaker" xml:id="i-634217c2511356e3-0">
            Anf. 16 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-2">
            <seg xml:id="i-71ba0842ff3a1f2e-0">
              Fru talman! Det är precis vad vi försökt göra under hela mandatperioden,
              lägga retoriken åt sidan och försöka komma till förhandlingsbordet
              för att sätta oss ned och diskutera och skapa långsiktiga spelregler.
              Uppenbarligen är det så, trots vad ministern säger, att marknaden
              känner stor oro. I annat fall skulle vi väl inte uppvaktas i stort
              sett dagligen om att det måste komma till stånd en blocköverskridande
              överenskommelse i energipolitiken. Trots ministerns ord är verkligheten
              den att det finns en misstro. Låt oss därför göra någonting och
              rätta till det.
            </seg>
            <seg xml:id="i-19d1e3f5d3e1615c-0">
              På kort sikt har regeringen haft tur. Sjunkande världsmarknadspriser
              på olja har gjort att marginalprissättningen på el och nu även
              elpriserna sjunkit kraftigt. När konjunkturen vänder uppåt igen
              kommer dock elpriserna att vända åt andra hållet om inte olje-
              och kolberoendet, som nu styr elprissättningen, investerats bort.
              Det är delvis det som det hela handlar om.
            </seg>
            <seg xml:id="i-6a9306066563a90a-0">
              Fru talman! Väl inne på det näst sista året på mandatperioden
              sitter regeringen initiativlös när det gäller att få fram de långsiktiga
              spelreglerna. Det enda man tycks vara överens om är att inte sätta
              sig i förhandlingar med oppositionen om den framtida energipolitiken
              och de långsiktiga spelreglerna. Det går inte att skylla på EU:s
              ministerrådsmöten för att regeringen inte satt sig i förhandlingar
              med oppositionen. Om det som sades i regeringsförklaringen varit
              allvarligt menat hade oppositionspartierna bjudits in till förhandlingar
              i så god tid att vi kunnat komma överens om vad det var Regeringskansliet
              nu ska utreda. Vi hör ju ständigt att det måste utredas vad man
              kommit fram till. Kanske oppositionen också hade haft någon synpunkt
              på vad som skulle tas fram.
            </seg>
          </u>
          <note type="speaker" xml:id="i-8966cff99dcc6473-0">
            Anf. 17 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-7">
            <seg xml:id="i-36c86268aac8c261-0">
              Fru talman! Alf Eriksson säger att marknaden känner stor oro.
              Ja, då kan väl Alf Eriksson upplysa dem på marknaden som han träffar
              om att vi kommer att ha ett elöverskott på minst 20 terawattimmar
              år 2015. Det är möjligt att bidra med den faktaupplysningen i
              den typen av möten. Jag gör i alla fall det.
            </seg>
            <seg xml:id="i-fddb05abdc0f0718-0">
              Det är inte jag som kommer med fakta. Det är Energimyndigheten
              som levererar fakta. Jag har bara de siffrorna att gå efter och
              kan också tala om att ni inte behöver vara oroliga, eftersom det
              investeras. Någonstans måste väl marknaden ändå känna trygghet
              om man är beredd att investera så mycket som man nu faktiskt gör.
            </seg>
            <seg xml:id="i-7e77af14cce272f6-0">
              Det andra jag vill säga är att Alf Eriksson inte kan bortse från
              det som sker på EU-nivå. Vad skulle vi ha suttit och pratat om?
              Vilka mål skulle vi leva upp till? Vad är det för ambitionsnivå
              vi ska ha? Vi vet att EU har en klimat- och energiöverenskommelse
              som vi skriver under och som jag fått mandat från riksdagen att
              förhandla fram. Bortse inte från att det som nu hänt på EU-nivå
              är någonting stort och viktigt, och det kommer att förbättra vårt
              klimat framöver och ge en stabilare energiförsörjning. Då måste
              vi också ta hänsyn till det. Vi kan inte sitta och diskutera innan
              den är beslutad och innan vi vet detaljerna och innehållet i den.
              Det skulle bli en helt orimlig situation.
            </seg>
            <seg xml:id="i-a2a4fed457b38052-0">
              Jag försöker inte lura er, och jag försöker inte låtsas som om
              det inte är möjligt att nå en överenskommelse. Jag försöker förklara
              att vi har en energiöverenskommelse som vi ska analysera, och
              sedan ska vi också bjuda in riksdagens oppositionspartier till
              överläggningar. Jag hoppas verkligen att vi kan nå en energiöverenskommelse
              och lägga retoriken åt sidan. Det händer en massa saker. Det finns
              en bra energiöverenskommelse på EU-nivå. Den ska vi följa och
              leverera efter, och det ska vi göra gemensamt. Jag hoppas att
              det blir möjligt framöver.
            </seg>
          </u>
          <note xml:id="i-b4c702f5e780a2b7-1">
            Överläggningen var härmed avslutad.
          </note>
          <note xml:id="i-c96bb2cc31fd3db3-0">
            6 § Svar på interpellation 2008/09:174 om varsel i Värmland
          </note>
          <note type="speaker" xml:id="i-83b76c384a3baa57-0">
            Anf. 18 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-8">
            <seg xml:id="i-3efe4a5a094c9fd5-0">
              Fru talman! Marie Engström har frågat mig vilka åtgärder jag
              är beredd att vidta för att skapa förutsättningar för jobb och
              hållbar tillväxt i bland annat Värmland.
            </seg>
            <seg xml:id="i-e1ea14a54efdd0ba-0">
              Jag vill inleda med att framhålla att regeringen noga följer
              utvecklingen av varsel i olika branscher och i olika delar av
              landet, bland annat med stöd av de regionala samordnare som utsetts
              i exempelvis Värmlands län. Regeringen lyssnar till vad de regionala
              samordnarna framför när det gäller behov och förslag till åtgärder.
            </seg>
            <seg xml:id="i-e3f1e276cae2317c-0">
              De samlade satsningarna i statsbudgeten för 2009 och andra stimulansåtgärder
              kommer aktivt att bidra till att förstärka de åtgärder som vidtagits
              och planeras av samordnare och andra aktörer, lokalt och regionalt.
              Regeringens satsningar ligger väl i linje med de behov och förslag
              till åtgärder som samordnarna i Värmlands län identifierat och
              redovisat för regeringen.
            </seg>
            <seg xml:id="i-89e5e228da16f6c2-0">
              Statsbudgeten för 2009, med reformer på 32 miljarder, är enligt
              EU-kommissionen den mest expansiva i Europa och skapar förutsättningar
              för investeringar nu och i framtiden.
            </seg>
            <seg xml:id="i-c816942b66d6c8a6-0">
              Regeringen har också tillfört ytterligare resurser om sammanlagt
              8,3 miljarder kronor för jobb och omställning som kompletterar
              inriktningen i budgeten. Vi vässar och förstärker verktygen inom
              arbetsmarknadspolitiken och förbättrar efterfrågan inom byggsektorn.
            </seg>
            <seg xml:id="i-d3604d0a03e598cd-0">
              Det handlar om en förstärkning av de arbetsmarknadspolitiska
              resurserna till stöd för både dem som blivit arbetslösa och för
              de långtidsarbetslösa. Ytterligare utbildningsinsatser inom yrkeshögskolan
              och yrkesvux genomförs också. Vi möjliggör ytterligare satsningar
              på drift och underhåll av vägar och järnvägar över hela landet.
              För att förbättra efterfrågan inom byggsektorn införs en skattereduktion
              för reparation, ombyggnader och underhåll av byggnader, ROT-tjänster,
              inom avdragsrätten för hushållstjänster.
            </seg>
            <seg xml:id="i-323e2e14a6476e95-0">
              För att skapa bättre förutsättningar för en framgångsrik svensk
              fordonsindustri och hela fordonsklustret också i framtiden och
              därmed möjliggöra en snabbare utveckling av så kallad grön teknik
              har regeringen även presenterat en satsning på stärkta insatser
              för fordonsindustrin.
            </seg>
            <seg xml:id="i-bfc833ee6817a56a-0">
              Regeringen har också förbättrat företagens förutsättningar för
              finansiering, ökad lönsamhet och minskad administrativ börda.
              För att främja lokalisering och investeringar sänks bolagsskatten
              och expansionsfondsskatten. För att minska risken för konkurser
              i livsdugliga företag ökar regeringen tillgången till kapital
              och skapar en effektivare reglering för företag i ekonomisk kris.
            </seg>
            <seg xml:id="i-fb704596f425bfb9-0">
              Regeringen har förbättrat tillgången till kapital för små och
              medelstora företag genom avskaffandet av förmögenhetsskatten och
              höjningen av lånebeloppet för Almis mikrolån. För att kunna garantera
              Almis utlåningskapacitet i dessa osäkra tider har regeringen förstärkt
              utlåningskapaciteten hos Almi upp till 2 miljarder kronor. Almi
              ges också möjlighet att finansiera upp till 80 procent av ett
              företags lånebehov i stället för som tidigare 50 procent. Om synnerliga
              skäl föreligger ska Almi även fullt ut kunna tillgodose ett företags
              hela finansieringsbehov.
            </seg>
            <seg xml:id="i-0dfe7373a4e76a21-0">
              Samordnarna i Värmlands län har redovisat till regeringen vilka
              insatser och behov som hittills identifierats i varselarbetet.
              Ett handlingsprogram har tagits fram i samverkan mellan berörda
              aktörer och huvuddelen av åtgärderna avser de regionala och lokala
              aktörerna. Det handlar exempelvis om behov av regional samverkan
              kring strategisk kompetensmatchning, förstärkning av företagsrådgivning
              och främjande av entreprenörskap. De har identifierat infrastrukturinvesteringar
              som kan byggstartas 2009 eller 2010 och framtagandet av en regional
              forskningsstrategi har påbörjats. Många av förslagen har regeringen
              tagit fasta på.
            </seg>
            <seg xml:id="i-00e86706439ec7ba-0">
              Den samlade bilden av situationen i länet och det behov av åtgärder
              som samordnarna i Värmland redovisat visar tydligt att det nu
              finns verktyg och resurser på lokal och regional nivå för att
              möta neddragningarna och att det i stor utsträckning handlar om
              att kraftsamla och samordna dessa resurser.
            </seg>
          </u>
          <note type="speaker" xml:id="i-f15812980bd06376-0">
            Anf. 19 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-0">
            <seg xml:id="i-ec68175be5d8b6fc-0">
              Fru talman! Jag tackar näringsministern för svaret på min interpellation.
              Jag skrev interpellationen den 1 december förra året; det är en
              och en halv månad sedan. Jag skrev den efter att de första varslen
              hade lagts vid Volvo i Arvika.
            </seg>
            <seg xml:id="i-9ec599b156abd03d-0">
              Sedan dess har det faktiskt hänt en del, och det är framför allt
              i Arvikatrakten i västra Värmland det handlar om underleverantörer
              till fordonsindustri och så vidare som varslen har lagts.
            </seg>
            <seg xml:id="i-9cfc2728421b409d-0">
              Jag läste i någon av dagstidningarna i dag att just Arvika i
              västra Värmland är en av de värst drabbade kommunerna eller hör
              till de värst drabbade kommungrupperna i Sverige i dag. Det var
              också en av de kommuner som kanske drabbades först, därav min
              interpellation.
            </seg>
            <seg xml:id="i-883a8ce25608150b-0">
              Nu gäller det kanske inte bara Arvika, utan sedan dess har också
              andra varsel lagts. Det har lagts i Karlstad på Zakrisdalsverken,
              i Filipstad på Wasabröd. Det har lagts i Kil. Det har lagts i
              Torsby på Moelven och på Rottneros i Sunne. Så det gäller naturligtvis
              flera olika platser.
            </seg>
            <seg xml:id="i-b96898ab975846e3-0">
              Jag har till exempel varit i kontakt med Arbetsförmedlingen i
              Arvika. De har tuffa dagar just nu. Man har lyckats få två nya
              förmedlare, men dem har man liksom själv fått ringa in, som man
              uttrycker det. Man menar att man skulle behöva så mycket som fem
              stycken för att klara av situationen i dag. Det handlar ju inte
              bara om de lagda varslen, som så småningom tyvärr faller ut i
              uppsägningar, utan det handlar också om korttidsanställda som
              många gånger tvingas sluta till följd av läget på arbetsmarknaden.
            </seg>
            <seg xml:id="i-b2436dd05abafb13-0">
              I Värmland har vi också många byggnadsarbetare som har Norge
              som sin arbetsmarknad. Nu väntar man att väldigt många av dem
              snart kommer tillbaka till länet och inte längre har jobb på den
              norska byggarbetsmarknaden. Det är också ett problem.
            </seg>
            <seg xml:id="i-5cbe830927fb73de-0">
              Skogs- och träindustrin i Värmland har också sagt upp folk under
              2008. Totalt 266 personer har faktiskt fått gå. Det är den högsta
              siffran sedan i början av 1990-talet. De, precis som byggbranschen,
              frågar nu efter förslag om upprustning av till exempel miljonprogrammet.
            </seg>
            <seg xml:id="i-77f42fedd93ace1a-0">
              Regeringen har lagt fram förslag om ett ROT-avdrag, men det handlar
              om villor och om bostadsrätter. Men man har inte lagt fram förslag
              som rör det stora miljonprogrammet och de renoveringsbehov som
              väldigt många lägenheter har i dag. Det är en fråga till näringsministern:
              Kommer regeringen att göra någonting åt det behovet? Kommer regeringen
              att komma med några sådana förslag?
            </seg>
            <seg xml:id="i-3673f8bcc67455af-0">
              En annan sektor som har försämrats kraftigt på senare tid är
              kommun- och landstingssektorn.
            </seg>
            <seg xml:id="i-d0f62fa91bd8f274-0">
              I Värmland höjer vi till exempel landstingsskatten. Det är ett
              sätt att korta köer och att förhindra neddragningar inom bland
              annat allmänmedicin. Men det hjälper inte. Dessutom tvingas man
              varsla på grund av alltför dålig ekonomi. Precis som ledningen
              för SKL har påpekat har statsbidragen inte räknats upp för år
              2009. Det blir min nästa fråga till Maud Olofsson: Tänker regeringen
              göra någonting åt den situation som i dag råder inom kommunsektorn?
            </seg>
          </u>
          <note type="speaker" xml:id="i-c64a93f97590692a-0">
            Anf. 20 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-9">
            <seg xml:id="i-ba4ce9bbb21673ed-0">
              Fru talman! Tack för frågan! Det är väldigt många orter som nu
              har drabbats hårt av finanskrisen. Jag tror att det är väldigt
              viktigt att se att vi är en del av en global finanskris. Det är
              inte en vanlig lågkonjunktur i dess bemärkelse, utan det är en
              global finanskris. Och nästan alla marknader har drabbats mer
              eller mindre.
            </seg>
            <seg xml:id="i-025802c87f2448a7-0">
              Det är klart att vi kommer att ha en jättetuff situation framför
              oss, och får vi inte ordning på de finansiella systemen så att
              det finns trovärdighet i dem är det risk att det här drar ut på
              tiden. Det är därför som den svenska regeringen har varit så angelägen
              om att den överenskommelse som vi har på EU-nivå kring de finansiella
              systemen också verkligen implementeras i de olika länderna.
            </seg>
            <seg xml:id="i-48c55513ab30177f-0">
              Om inte kunderna får börja låna pengar för att kunna köpa lastbilar
              eller vad det nu kan vara för någonting står vi ju där med vår
              produktion, och då är det naturligt för företagen att varsla och
              också säga upp folk.
            </seg>
            <seg xml:id="i-4ca8cab1eea2577f-0">
              Att det är problem visar också det som Marie Engström säger,
              att nu viker också marknaden i Norge. Ja, den viker i USA. Den
              viker i Europa. Den viker i Asien. Den viker i Afrika. Den viker
              i Latinamerika. Den viker överallt. Och det är i den här svåra
              situationen som vi som politiker måste fundera över: Hur mycket
              ska skattebetalarna stå för? Hur mycket ska företagen stå för?
              Och vad ska vi prioritera?
            </seg>
            <seg xml:id="i-aac5b8540b062011-0">
              Jag tror också att vi ska vara klara över att det är en väldigt
              svår situation för politiker, att stoppa den konjunkturnedgång
              som nu kommer med politiska instrument.
            </seg>
            <seg xml:id="i-de846f91c9015bb5-0">
              Vi kan se till att få ordning på banksystem och annat, och det
              har Sverige gjort med framgång. Men även om det är rätt saker
              som regeringen gör i budgeten är det ändå en så tuff konjunkturnedgång
              att vi kommer att få bereda oss på rätt tuffa situationer framöver.
            </seg>
            <seg xml:id="i-ccc21578af82919f-0">
              Det regeringen har gjort är att vi har satsat, som jag säger,
              mest i Europa med den mest expansiva budgeten av alla för att
              kunna möta det här. Mycket av det som man har lyft fram i Värmland
              kring infrastruktur och satsningar på företag finns ju i den här
              budgeten. Och det är väl bra att vi, tack vare att 180 000 fler
              jobbar, har mer resurser för att göra den sortens investeringar
              när det är lågkonjunktur.
            </seg>
            <seg xml:id="i-98dec16af3569e6d-0">
              Dessutom är det så att under de här förutsättningarna kommer
              förmodligen infrastrukturpengarna att räcka längre.
            </seg>
            <seg xml:id="i-752d7cef132969a2-0">
              ROT-avdragen, som vi nu genomför, är en bra åtgärd för byggnadsarbetare.
              Varför vi inte ger till de här övriga handlar bland annat om en
              prioritering av pengar. Och jag vet att man när det gäller energieffektiviseringsåtgärder
              och annat i flerfamiljshus klarar att få lönsamhet ändå. Då kan
              man ställa sig frågan: Ska skattebetalarna gå in med subventioner
              i sådana lägen, när det ändå lönar sig för fastighetsbolagen att
              göra dessa investeringar och, i synnerhet, i ett läge när det
              faktiskt också kostnadsmässigt sjunker, som det gör just nu?
            </seg>
            <seg xml:id="i-38d64c4eff3420ea-0">
              När det gäller Sveriges kommuner och landsting är det naturligtvis
              så att många kommuner har stora bekymmer. Men jag ska också säga
              när det gäller kommunsektorn som helhet att de inte går minus
              allihop, utan de stora bekymren finns i landstingen.
            </seg>
            <seg xml:id="i-3ef3dab827f0e84b-0">
              Vi följer från regeringens sida mycket väl vad som händer i Sveriges
              kommuner och landsting, och det är klart att det som har hänt
              och det som finns i budget nu är en bra hjälp. Det handlar om
              sänkta arbetsgivaravgifter, de generella, och om sänkta arbetsgivaravgifter
              för unga. Det handlar om de statsbidrag som vi tillför för att
              snabba på vårdgarantin och annat.
            </seg>
            <seg xml:id="i-534e0c50acf32121-0">
              Det är bra och viktiga tillskott för Sveriges kommuner och landsting.
              Man måste se helheten, inte bara statsbidragens uppräkning, utan
              man måste se vad budgeten faktiskt har för effekter längst ut
              för Sveriges kommuner och landsting.
            </seg>
            <seg xml:id="i-4d279c8322e330c2-0">
              Vi följer deras situation och ser vad vi kan åstadkomma, men
              än en gång: Vi måste klara av att prioritera vad vi ska göra med
              skattebetalarnas pengar, för det finns inte någon sedelpress.
            </seg>
          </u>
          <note type="speaker" xml:id="i-17cb743ce997016c-0">
            Anf. 21 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-1">
            <seg xml:id="i-7c3005f65cd20ae2-0">
              Fru talman! Naturligtvis ska vi vara varsamma med skattebetalarnas
              pengar, och vi ska använda dem där de gör bäst verkan.
            </seg>
            <seg xml:id="i-d35776b46c4c08b1-0">
              Då kom jag genast att tänka på möjligheten att sänka arbetsgivaravgifter
              som Maud Olofsson tog upp i sitt svar just nu. Jag kom att tänka
              på det som Riksrevisionen skriver om nyttan av att sänka arbetsgivaravgifter
              som ett medel för att öka sysselsättningen. Det kritiserar man
              starkt. Det gäller dels den generella sänkning som har varit av
              arbetsgivaravgifterna, dels den sänkning av arbetsgivaravgifter
              som riktar sig till exempel till ungdomar och de förslag som nu
              har genomförts.
            </seg>
            <seg xml:id="i-632f1adadaa8f1b7-0">
              Man menar att om syftet är att öka anställningsbarheten och att
              öka sysselsättningen vore det mycket bättre att använda pengarna
              till utbildningsinsatser, kompetenshöjande åtgärder och arbetsmarknadspolitiska
              åtgärder som direkt kan få människor i arbete, om det är syftet
              med att sänka arbetsgivaravgifter.
            </seg>
            <seg xml:id="i-c3bb53331c6efc23-0">
              Sedan kan man ha andra syften, att öka lönsamheten i företag
              eller så. Men då får man säga att det är det som man vill göra.
            </seg>
            <seg xml:id="i-d8f1076751617e42-0">
              Om det är lönsamt att göra renoveringar och så vidare i flerbostadsbeståndet
              kan man ju undra varför man pratar om att behoven ändå är så eftersatta.
              Det får man ta sig en funderare på.
            </seg>
            <seg xml:id="i-9c4a2a2f02490c55-0">
              Sedan gällde det resurser till kommuner och landsting. Inom ett
              kollektiv med kommuner och landsting ser det naturligtvis inte
              likadant ut på alla ställen. Men jag kan se till Värmland. Där
              har ju inte bara det inträffat att skatteunderlaget sviktar i
              många kommuner, de som drabbas hårt just nu. Kommunernas utgifter
              för försörjningsstöd ökar också. Det visar sig nämligen att många
              människor som blir arbetslösa inte heller har a-kassa. Det är
              ca 15 procent av dem som går ut i arbetslöshet nu som inte har
              a-kassa, utan de hänvisas till kommunernas försörjningsstöd. Det
              gör ju att kommunernas ekonomi ytterligare försämras.
            </seg>
            <seg xml:id="i-2b99bae4f136bd77-0">
              En annan fråga jag tänkte ta upp med Maud Olofsson är de så kallade
              IUC-bolagen, de regionala utvecklingsbolag som finns över hela
              landet utstationerade på 15 olika ställen. Bland annat finns det
              ett sådant i Värmland.
            </seg>
            <seg xml:id="i-c17718550ff754e7-0">
              De lämnade in något som de kallade offert till näringsministern
              i juni i år. Där visade man på ett handlingsprogram hur man ville
              ta fram jobbskapande projekt för tillverkningsföretag. Det som
              är unikt med IUC-bolagen är att de väldigt mycket bygger på regional
              kompetens och på det samarbete som finns mellan företag, kommuner,
              universitet, högskolor, forskningsinstitut och så vidare. Det
              handlar om den regionala kunskap man besitter ute i regionerna.
            </seg>
            <seg xml:id="i-5bbadee01a007df4-0">
              Jag tror att de väntar på svar på den så kallade offerten. Det
              som är så unikt med dem är att det är tillverkande företag man
              jobbar med. Jag tror att det är viktigt att man jobbar med just
              tillverkande företag, vidareutvecklar och ger stöd. I sådana delar
              av landet som till exempel Värmland är det tillverkande företag
              som i dag drabbas av så mycket varsel. Det är verkligen något
              att tänka på och ta till sig.
            </seg>
            <seg xml:id="i-431112413875f4da-0">
              När det gäller möjlighet att kunna låna pengar och få ordning
              på det finansiella systemet har jag en senare interpellationsdebatt
              i dag med Maud Olofsson. Jag tänkte vi skulle ta upp frågan om
              kreditmöjligheter för mindre företag. Vi kan ta den debatten i
              det sammanhanget.
            </seg>
          </u>
          <note type="speaker" xml:id="i-8e7ed757126be4b2-0">
            Anf. 22 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-10">
            <seg xml:id="i-f1efa2b23af0ccd4-0">
              Fru talman! När det gäller att diskutera vad som är de mest effektiva
              åtgärderna råder det lite delade meningar i forskningen om arbetsgivaravgifter.
              Den gamla forskningen sade att sänkta arbetsgivaravgifter inte
              var så effektivt. Ny forskning visar något annat. Det finns en
              delad forskningsinställning när det gäller effektiviteten av sänkta
              arbetsgivaravgifter. Om man som företagare får sänkta kostnader
              för att anställa är det dock logiskt att tro att det är större
              möjligheter att man både anställer och behåller den som man har.
            </seg>
            <seg xml:id="i-743bb92ffd689687-0">
              För ungdomar blir det 12 procent billigare. Om lönenivån för
              en ungdom är 17 000 kronor tror jag att det var 35 000 som ett
              företag skulle tjäna. Det är rätt betydande pengar för ett litet
              företag.
            </seg>
            <seg xml:id="i-ccbeb2ad05253d0b-0">
              Den mest effektiva åtgärden är dock jobbskatteavdraget. Det är
              den mest effektiva åtgärden för att skapa sysselsättning, och
              den är ju Vänsterpartiet emot. Vi har sänkt skatten just för dem
              som har de lägsta inkomsterna för att man ska stimuleras till
              arbete och också tjäna på att arbeta mer. För väldigt många är
              det över en tusenlapp i månaden som man nu får i jobbskatteavdrag,
              vilket är ett otroligt bra incitament. Det kommer att behövas
              i ett läge när vi ser att ekonomin stramas åt.
            </seg>
            <seg xml:id="i-388192784a76b4e6-0">
              Nu kommer också räntesänkningarna som gäller bolån och annat,
              vilket är väldigt bra för den enskilda familjen. Det ökar marginalerna.
            </seg>
            <seg xml:id="i-a712cd151d95e712-0">
              När det gäller kommunerna är det klart att i tider av högre arbetslöshet
              ökar försörjningsstödsbördan. Samtidigt ska man väl säga att i
              tider av minskad arbetslöshet ökar intäkterna till kommunerna.
              180 000 färre i arbetslöshet har ökat intäkterna för Sveriges
              kommuner och landsting. Det är därför som sysselsättningspolitiken,
              arbetspolitiken, har ett så viktigt samband med välfärdspolitiken.
              Om fler jobbar får vi mer pengar till välfärden, fler som betalar
              skatt och mer pengar till skola och till vården och omsorgen.
            </seg>
            <seg xml:id="i-fe7eac6e12f50f98-0">
              Det är inte en slump att den här regeringen har jobbpolitiken
              som det viktigaste området. Det är grunden för välfärden.
            </seg>
            <seg xml:id="i-6922848ce4ae2eb2-0">
              I våra system finns det rätt mycket pengar. Även om Marie Engström
              skulle kritisera oss för att göra felprioriteringar går det inte
              att komma ifrån att vi har rätt mycket pengar i Arbetsförmedlingen,
              Försäkringskassan, Almi, strukturfonder och ute på länsstyrelser.
              Det finns ju rätt mycket pengar.
            </seg>
            <seg xml:id="i-42cfb68f1dbeab34-0">
              Problemet är att dessa pengar måste komma vanliga människor till
              del. Det är därför vi har tillsatt samordnarna för att koordinera
              insatserna och för att samordna insatser med statliga myndigheter,
              kommuner, regioner, den ideella sektorn, företagarorganisationer
              och fackliga sådana. Vi kraftsamlar med de resurser som finns.
            </seg>
            <seg xml:id="i-d9f562d1677075e9-0">
              Vi kan inte bara stå och ropa: Vi behöver mer pengar. Vi behöver
              mer pengar. Vi måste också använda de miljarders miljarder som
              finns i de här systemen. De måste fungera också när det är kris.
              Vi har kompetenta människor på Arbetsförmedlingen. Vi har kompetenta
              människor på Almi och på alla de här organen. De har en massa
              verktyg, och de har fått ökade resurser nu för att göra de här
              sakerna.
            </seg>
            <seg xml:id="i-28ef91a54c39a082-0">
              Jag tror att det är viktigt att vi som politiker beskriver för
              medborgare som nu känner oro att det faktiskt finns en massa resurser.
              De är till för att användas när människor blir arbetslösa, när
              de behöver hjälp med coachning, när de behöver hjälp med att starta
              företag, när de behöver hjälp i oroliga tider. Det tror jag är
              en viktig signal till alla dem som känner oro i dag.
            </seg>
            <seg xml:id="i-b186438d7862dc19-0">
              Vi ska göra allt vad vi kan för att finnas där hos dem som blir
              arbetslösa och dem som behöver hjälp i en svår situation. Det
              är därför som politiken finns till.
            </seg>
          </u>
          <note type="speaker" xml:id="i-d074f427fcdbc791-0">
            Anf. 23 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-2">
            <seg xml:id="i-c9a708a1073a2078-0">
              Fru talman! Visst finns det resurser i samhället, Maud Olofsson,
              men just nu har jag försökt att peka på områden där det saknas
              resurser och där man skriker efter mer resurser. Jag tycker också
              att det är väldigt viktigt att få fler människor i arbete och
              på så sätt skapa resurser till välfärden. Det är bland annat därför
              jag står här. Det är bland annat därför jag har skrivit den här
              interpellationen. Och det är därför jag vill peka på olika områden
              som behöver insatser för att vi ska kunna gå framåt, för att ett
              län som Värmland till exempel inte ska drabbas för hårt av den
              lågkonjunktur som vi har fått. Det är orsaken till att jag står
              här.
            </seg>
            <seg xml:id="i-09cf59c1234b2904-0">
              Ett av de förslag som våra regionala samordnare har fört fram
              är ekonomiskt stöd vid fortbildning. Häromdagen startades en diskussion
              om eventuellt permitteringsstöd, alltså fortbildning under den
              tid man är varslad, och detta ska naturligtvis göras tillsammans
              med kommun, företag och fack. Det är inte bara staten som ska
              gå in med pengar.
            </seg>
            <seg xml:id="i-f3b45d0dbd978cea-0">
              Det är oerhört viktigt. Det liknar lite grann de gamla så kallade
              permitteringsstöden. Det debatterades häromdagen av någon från
              Näringsdepartementet. Men sedan gick statsministern ut och lade
              locket på och sade att det kan man inte tänka sig att göra. Jag
              tror att det är väldigt olyckligt att regeringen inte tar till
              sig de förslagen. De finns från våra samordnare.
            </seg>
            <seg xml:id="i-aeefc644cc5f12b8-0">
              Jag tycker att näringsministern ska titta på det här en gång
              till. Det tror jag skulle vara väldigt värdefullt, så att vi inte
              tappar de människorna när förhoppningsvis konjunkturen stiger
              igen och vi behöver allt kunnande i våra företag.
            </seg>
          </u>
          <note type="speaker" xml:id="i-563825cff2653ac5-0">
            Anf. 24 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-11">
            <seg xml:id="i-386bc70ddb8a165d-0">
              Fru talman! Låt mig börja med frågan om permitteringsstöd. Näringsdepartementet
              har inte sagt att vi stöder kraven om permitteringsstöd. Man måste
              fundera över vilka länder det är som har permitteringsstöd. Det
              är de länder där det är omöjligt att säga upp folk, där man till
              och med är tvungen att gå till domstol för att kunna säga upp
              folk vid arbetsbrist.
            </seg>
            <seg xml:id="i-73c19a8a920982b0-0">
              Man kan inte ta den ena sidan av ett system och låta bli den
              andra. Vi har valt ett annat system. Vi har en flexibilitet på
              arbetsmarknaden därför att det har tjänat vår ekonomi väl. Då
              är det företagen som tar ansvar under varseltiden. Samhällets
              insatser är riktade till individer för vidareutbildning, coachning
              och olika insatser.
            </seg>
            <seg xml:id="i-4292f0817994b983-0">
              Det är ett system som parterna har varit överens om att ha. Vi
              har varit överens på den politiska sidan att vi ska ha det på
              det sättet. Vill man byta system måste man ta den andra delen
              också. Man kan inte bara plocka en av godbitarna.
            </seg>
            <seg xml:id="i-48d7c03a43576076-0">
              Vi har tillfört ökade resurser för utbildning, till yrkesutbildning,
              kvalificerad yrkesutbildning, högre utbildning och forskning.
              Det finns en massa resurser. Jag håller med Marie Engström om
              att utbildningsinsatser är en bra sak att göra nu i den här tiden.
              Vi ska rusta våra anställda för att kunna klara framtiden.
            </seg>
            <seg xml:id="i-7dfe922015656d61-0">
              När det gäller att det saknas resurser har det gått 15 dagar
              på ett nytt budgetår. Det är helt omöjligt att det saknas resurser.
              Det är helt omöjligt. Det tillförs ju resurser i de här systemen.
            </seg>
            <seg xml:id="i-88dcbbc709fd0477-0">
              Vi måste vara hederliga när vi pratar om de här sakerna. Vi har
              ingen sedelpress. Det är skattebetalarnas pengar som vi pratar
              om. Då måste vi tala om att det finns en budget av omfattande
              storlek till alla de här organen, men de ska komma människor till
              del. Det är därför som vi har tillsatt samordnarna. Det är för
              att också se till att pengarna används på det sättet.
            </seg>
            <seg xml:id="i-ef36e73aeb5e3693-0">
              Vi kan behöva ändra i regelverken. Det kan behöva göras justeringar.
              Den dialogen har vi med samordnarna. Behöver vi justera något
              nu när det är besvärligt och så vidare? Det är vi beredda att
              göra. Det har vi redan gjort.
            </seg>
            <seg xml:id="i-6a52133ca3954241-0">
              Kom inte och säg att det inte finns resurser! Det finns resurser,
              och de ska finnas där för människor som behöver det.
            </seg>
          </u>
          <note xml:id="i-b4c702f5e780a2b7-2">
            Överläggningen var härmed avslutad.
          </note>
          <note xml:id="i-d72383a003c71a79-0">
            7 § Svar på interpellation 2008/09:176 om nedläggning av bensinmackar
            och servicen på landsbygden
          </note>
          <note type="speaker" xml:id="i-d82e7e7c3746ba69-0">
            Anf. 25 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-12">
            <seg xml:id="i-74c6b0aca46e03ed-0">
              Fru talman! Monica Green har frågat mig vilka initiativ jag har
              tagit för att behålla en press på oljebolagen, vilka initiativ
              jag har tagit för att mildra nedläggningen av bensinmackar samt
              vilka verktyg jag har använt för att servicen på landsbygden ska
              samordnas.
            </seg>
            <seg xml:id="i-93dbb197f03cf18e-0">
              Regeringens politik för regional tillväxt innehåller ett flertal
              verktyg för att mildra effekter av strukturomvandlingen när det
              gäller kommersiell service, inklusive drivmedel, i olika landsbygder.
              Stödet till kommersiell service är ett mycket viktigt verktyg
              för att möjliggöra den regionala nivåns insatser på detta område.
              År 2007 användes drygt 34 miljoner kronor för åtgärder till bland
              annat dagligvarubutiker och drivmedelsstationer i gles- och landsbygder.
            </seg>
            <seg xml:id="i-8cc472f4fdb09d9a-0">
              Regeringen föreslog i budgetpropositionen för år 2009 ytterligare
              50 miljoner kronor till insatser inom serviceområdet. Riksdagen
              biföll detta i december förra året, och samma dag beslöt regeringen
              att använda en del av pengarna till att uppdra åt Länsstyrelsen
              i Värmlands län och Länsstyrelsen i Dalarnas län att under 2009
              utarbeta modeller för att trygga tillgängligheten till kommersiell
              service i hela landet.
            </seg>
            <seg xml:id="i-1802700a777a2bcb-0">
              Prioriterade områden ska vara drivmedelsförsörjning samt samverkan
              mellan kommersiell och offentlig service. Modellerna ska vara
              användbara i alla delar av landet och visa hur insatser på detta
              område kan komplettera varandra och samordnas för att på så sätt
              förstärka effekterna av varandra.
            </seg>
            <seg xml:id="i-9a4bc0a3af33df94-0">
              Aktörer på regional och lokal nivå har avgörande roller i den
              regionala tillväxtpolitiken, inte minst när det gäller att utveckla
              den kommersiella servicen. Regeringen har därför beslutat att
              30 av de 50 miljonerna ska gå till att öka den regionala nivåns
              möjligheter att intensifiera sina insatser. Resurserna ska i första
              hand riktas mot att stärka tillgången till drivmedel, detta mot
              bakgrund av att efterfrågan på stöd kan väntas öka.
            </seg>
            <seg xml:id="i-d8237bb0693f7d51-0">
              Regeringen har också beslutat att regionala serviceprogram ska
              tas fram. Dessa program ska ha fokus på en ökad samverkan mellan
              olika typer av offentlig och kommersiell service. Det är viktigt
              att samordna olika typer av service i gles- och landsbygder för
              att på så sätt stärka befintliga servicepunkter.
            </seg>
            <seg xml:id="i-dfe2ba764f391957-0">
              Dessa insatser ingår som viktiga delar i den strategi för att
              stärka utvecklingskraften på Sveriges landsbygder som för närvarande
              utarbetas inom Regeringskansliet. Arbetet med strategin har varit
              inriktat på att ta fram och utveckla förslag som tar till vara
              den utvecklingspotential och de resurser som finns på den svenska
              landsbygden. Den redovisning som Konsumentverket lämnade till
              Näringsdepartementet i början av augusti, och som Monica Green
              i sin interpellation refererar till, utgör ett underlag i detta
              arbete.
            </seg>
            <seg xml:id="i-c69a43a1981d0c6e-0">
              Även de regionala genomförandestrategierna för det nationella
              landsbygdsprogrammet 20072013 innehåller åtgärder för att utveckla
              den lokala servicen.
            </seg>
            <seg xml:id="i-88957c474572a470-0">
              Regeringen beslutade vidare i juni 2007 att ge ett utökat och
              mer långsiktigt stöd till Riksorganisationen Hela Sverige ska
              leva genom ett verksamhetsbidrag på totalt 41 miljoner för åren
              20082010. Ett område som regeringen då satte särskilt värde på
              var just insatser för lokal mobilisering och lokala servicelösningar.
              Bidraget har bland annat möjliggjort försöket med det så kallade
              bymackskonceptet som nu sprids över landet.
            </seg>
            <seg xml:id="i-650d0428016d8752-0">
              Landsbygdsområden har olika förutsättningar, och vilka servicelösningar
              som är mest lämpliga på en viss ort avgörs bäst av lokala och
              regionala aktörer. Jag förväntar mig att även bensinbolagen deltar
              i såväl det nationella som det regionala och lokala arbetet. Målet
              är att alla ska delta på sitt sätt och utifrån sina förutsättningar
              och på så sätt medverka till hela landets gemensamma tillväxt.
            </seg>
          </u>
          <note type="speaker" xml:id="i-25e4720235746397-0">
            Anf. 26 MONICA GREEN (s):
          </note>
          <u who="monica_green_30ca1b" xml:id="i-a78707cd3d060dda-0">
            <seg xml:id="i-b170505e0f7b07a1-0">
              Fru talman! Tack så mycket, Maud Olofsson, för att vi ska debattera
              den här frågan ännu en gång. Jag har återigen interpellerat, eftersom
              jag tycker att det har kommit fram nya uppgifter i samband med
              att mackdöden aldrig tar slut. Den bara fortsätter och fortsätter
              och fortsätter.
            </seg>
            <seg xml:id="i-e687d3c3db652a68-0">
              Maud Olofsson och jag har tidigare debatterat denna fråga. Redan
              förra gången, för ett halvår sedan, hänvisade hon till att Konsumentverkets
              rapport skulle vara underlag. Det var samma svar i dag, så det
              arbetet har antagligen inte påbörjats på departementet än. Det
              är det ena skälet till att jag ville ställa interpellationen en
              gång till.
            </seg>
            <seg xml:id="i-d76886b68a0e172f-0">
              Gles- och landsbygden är väldigt hårt utsatt. Hittills har gles-
              och landsbygden drabbats mycket, mycket hårt av att den blå alliansen
              vann valet. Det är rationaliseringar och varsel. Små och medelstora
              företag har nu efter högkonjunkturen återgått till att varsla.
              Arbetslösheten ökar, bland annat i Skaraborg.
            </seg>
            <seg xml:id="i-39db3906d2767f59-0">
              Skultorp, Timmersdala och Tidan är några exempel i min hembygd
              som nu är drabbade av nya macknedläggningar. Jag skulle vilja
              ha en kommentar av Maud Olofsson om detta, eftersom gles- och
              landsbygd är så hårt drabbade.
            </seg>
            <seg xml:id="i-9bb17cbf487f5d36-0">
              Vi socialdemokrater har avsatt ytterligare medel i vår skuggbudget
              för att kunna samordna service på landsbygden, och det skulle
              även kunna innehålla drivmedel. Man skulle kunna hjälpas åt inom
              de här branscherna för att ha kvar bland annat bensinbolag. Den
              var den första anledningen.
            </seg>
            <seg xml:id="i-a148f69a3401c94d-0">
              Den andra anledningen var att Maud Olofsson har sagt att hon
              ska ha ett hårt tryck på oljebolagen för att de inte ska lägga
              ned. Då undrar jag om Maud Olofsson tycker att hon har varit framgångsrik
              i arbetet.
            </seg>
            <seg xml:id="i-9f7f598d19240e99-0">
              Min tredje fråga är ställd av det skälet att det finns en missuppfattning
              enligt mitt sätt att se det, och jag undrar om Maud Olofsson också
              anser att det är en missuppfattning, med anledning av att det
              finns ett krav på att man ska tillhandahålla alternativa drivmedel
              om man försäljer över en viss mängd. Många tror att det har med
              mackdöden att göra.
            </seg>
            <seg xml:id="i-53b502cad8755039-0">
              Jag har inte hört Maud Olofsson säga att det har med mackdöden
              att göra, men jag har hört andra, bland annat folkpartister, säga
              detta. De har uttalat sig på DN Debatt om att nu måste denna lag
              ändras, och eftersom det är den borgerliga regeringen som styr
              nu kan de ju ändra lagen om de vill.
            </seg>
            <seg xml:id="i-d8ce5aea4e8e7fd1-0">
              Men uppenbarligen har Maud Olofsson inte tyckt att lagen behöver
              ändras eftersom det inte har gjorts. Då är frågan: Har Folkpartiet
              uppvaktat Maud Olofsson med anledning av den DN Debatt-artikel
              de hade om att de krävde att den så kallade pumplagen skulle stoppas?
            </seg>
            <seg xml:id="i-68c7c95aba49be59-0">
              Det var mina tre frågor.
            </seg>
          </u>
          <note type="speaker" xml:id="i-9c0656dba387b84d-0">
            Anf. 27 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-6fe2f348dc1d1b59-0">
            <seg xml:id="i-48bb20b812c4ba7a-0">
              Fru talman! Med anledning av Monica Greens interpellation har
              jag tagit tillfället i akt att ställa ett par frågor, jag också.
              Skälet är att jag i november månad ställde en fråga till näringsministern,
              ungefär enligt följande:
            </seg>
            <seg xml:id="i-52b0181762ffcd37-0">
              Antalet bensinmackar har minskat kraftigt de senaste åren. Bensinmackarna
              är ofta väldigt viktiga ekonomiska nav för företag och enskilda
              personer på många mindre orter. Problemet nu när så många mackar
              har lagts ned har uppmärksammats av många, bland annat av organisationen
              Svensk Bensinhandel. De har överlämnat ett förslag till näringsministern
              om att upprätta en försörjningsplan så att behovet av drivmedelsförsörjning
              fördelas geografiskt.
            </seg>
            <seg xml:id="i-422f395cb474d943-0">
              Förslaget innehåller även ett förslag till att skapa en strukturfond,
              och det lär pågå ett arbete inom Regeringskansliet där förslag
              ska tas fram för att förhindra att bensinmackarna i glesbygden
              försvinner helt.
            </seg>
            <seg xml:id="i-0645c823ddc81023-0">
              Jag ställde en fråga till ministern om hur hon avser att presentera
              ett förslag som förhindrar att bensinmackarna läggs ned. Jag fick
              delvis samma svar som Monica har fått i dag.
            </seg>
            <seg xml:id="i-88e8955d86861e79-0">
              Det som är nytt sedan dess och som ministern har lämnat svar
              på i dag är att man i december förra året gav ett uppdrag och
              anslog pengar till länsstyrelserna i Värmland och Dalarna för
              att under 2009 utarbeta modeller som ska trygga tillgängligheten
              till kommersiell service i hela landet. Prioriterade områden skulle
              vara drivmedelsförsörjning och samverkan mellan kommersiell och
              offentlig service. Det är väl det nya som har tillkommit. I slutet
              på svaret hänvisar också ministern till att hon förväntar sig
              att även bensinbolagen ska delta i detta.
            </seg>
            <seg xml:id="i-8d691697e8b3e5b5-0">
              Jag har framför mig en tidningsartikel från december månad där
              överskriften är Mackkartan ritas om. Det är väl det svar som ministern
              har fått från bensinbolagen. Det är Statoil som har köpt alla
              Jetstationer i Sverige. De säger så här: Vi kommer själva att
              lägga ned närmare 400 stationer.
            </seg>
            <seg xml:id="i-0085ef54e6b70ba9-0">
              Jag vet inte vilken medverkan som regeringen räknar med, om det
              här är ett utfall och ett praktiskt exempel. Vi kan se den här
              typen av artiklar över hela Sverige. Fler bensinmackar kommer
              att gå under. Det kommer inte var dag, men någon gång i veckan
              dyker de upp. Det är ju tillräckligt allvarligt eftersom vi inte
              har så många bensinmackar. Varje gång som det här inträffar är
              det ett antal som riskerar att försvinna.
            </seg>
            <seg xml:id="i-a464be3b1de9729b-0">
              Jag har två frågor.
            </seg>
            <seg xml:id="i-5d80b235b2a0d898-0">
              Ministern har förväntat sig att man från länsstyrelserna i Dalarnas
              och Värmlands län ska återkomma under 2009. Finns det någon tidsplan
              för det här? Med den takt som man kan läsa om i tidningarna är
              risken annars att de flesta stationer är borta och vi alltså inte
              har någonting att bygga på.
            </seg>
            <seg xml:id="i-d7ac00169ad52b8b-0">
              Sedan skulle jag vilja ha reda på om ministern har fått något
              praktiskt förslag som man kan ta ställning till utifrån att man
              vill att bensinhandeln ska hjälpa till. Har det blivit något gensvar,
              förutom nedläggningsbesked?
            </seg>
          </u>
          <note type="speaker" xml:id="i-14a62f9cf07dffc9-0">
            Anf. 28 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-13">
            <seg xml:id="i-bafaa0475fbe534e-0">
              Fru talman! Det är naturligtvis så att regeringen är oerhört
              aktiv i den här frågan därför att vi är angelägna om att det ska
              finnas en bra service ute på landsbygden. Jag bor ju själv ute
              på landsbygden så jag vet på ett ungefär hur läget kan vara.
            </seg>
            <seg xml:id="i-4496c9ff1a1968f5-0">
              Det som händer nu är naturligtvis en strukturförändring inom
              bensinbolagen. Den är kopplad både till att vi har haft ett relativt
              stort och väl utbyggt nät och, vill jag påstå, till att det finns
              en del konkurrensfrågor på det här området. Vi är inte ensamma
              om att drabbas av detta. Det är några fler länder som har ungefär
              samma utveckling.
            </seg>
            <seg xml:id="i-2eacb02d5aba5aea-0">
              Det vi har gjort är att vi har tillfört extra resurser. Jag noterade
              att Socialdemokraterna hade lagt 20 miljoner kronor. Vi lägger
              50 miljoner kronor i ökat stöd till insatser på landsbygden för
              den här typen av åtgärder, varav 30 nu ska gå till att stärka
              drivmedelsförsörjningen på landsbygden.
            </seg>
            <seg xml:id="i-60b76ad7a8ff58ad-0">
              Det jag tror att vi behöver hitta är lokala servicelösningar.
              Det har varit min modell ända sedan jag började engagera mig i
              landsbygdsutvecklingsfrågorna. Det som växer fram nu är ju lite
              alternativa servicelösningar som inte i alla stycken är hänvisade
              till de stora oljebolagen utan man hittar nya leverantörer där
              man kan pressa priser och där man också kan använda en annan teknik
              som gör att vi kan få en väl fungerande service. Då har vi sagt
              att vi är beredda att gå in med de här resurserna och ge stöd
              till kommersiell service för att underlätta en sådan utveckling.
            </seg>
            <seg xml:id="i-f7f5e34eff7ae000-0">
              Dalarna och Värmland har kommit långt med det här. Jämtland har
              också jobbat väldigt bra. Det jobbas på många håll i landet. Vi
              sitter inte och väntar på att de ska komma med en rapport. Vi
              tycker att de erfarenheter som man har från de här länen ska spridas
              vidare. Det gör vi kontinuerligt nu. Vi kommer inte att sitta
              och vänta på att de är färdiga med sin rapport för att sedan komma
              ut, utan här har vi ständiga diskussioner mellan länsstyrelserna
              för att dela med oss av erfarenheter från de ställen där man har
              lyckats bra.
            </seg>
            <seg xml:id="i-e996360712842e12-0">
              Det är också viktigt att säga att många av de här nya lösningarna
              innebär ett lokalt och regionalt engagemang. Jag tror att det
              är bättre att vi lägger ut ansvaret lokalt och regionalt än att
              vi centralt säger att där borde det vara en bensinmack och så
              borde det vara en där. Nu ger vi resurser till länsstyrelserna.
              Vi ger möjligheter att göra de här investeringarna och hitta de
              lokala lösningarna tillsammans med Hela Sverige ska leva, som
              också är hårt engagerat i detta.
            </seg>
            <seg xml:id="i-5d32e1bd5ac594e3-0">
              När det gäller pumplagen vill jag säga att jag inte håller med
              dem som säger att det är pumplagen som är roten till det onda.
              När vi tittar ser vi att det är 5 av 60 mackar i Värmlands län
              till exempel som omfattas av nästa steg i pumplagen. Det finns
              dessutom möjlighet att få dispens från den här delen. Man kan
              misstänka att det här är ett sätt att skylla ifrån sig när man
              lägger ned en del av mackarna, men pumplagen är inte det avgörande
              för att lägga ned bensinmackar.
            </seg>
            <seg xml:id="i-54947e37ffeb50b2-0">
              Däremot kan man fundera över om man skulle ha utformat lagen
              på det här sättet om man hade fått vrida klockan tillbaka. Men
              jag tycker att det är bra att också landsbygden får alternativa
              drivmedel. Vi kan ju inte ha en situation där storstäderna har
              alternativa drivmedel men inte landsbygden. Detta måste också
              komma längst ut i periferin.
            </seg>
            <seg xml:id="i-5f96a6adcc0ee61b-0">
              Steg för steg kommer vi att få en ny struktur ute på landsbygden.
              På vissa ställen är bensinbolagen med och hjälper till. Men jag
              tror att grunden för att få en bra servicestruktur framöver är
              att det växer fram lite nya företag som lägger sina order och
              tar bränslen och annat från andra ställen. Det kanske är så att
              det i grunden blir bättre lösningar än de vi har i dag, då vi
              är så hårt beroende av de stora bensinbolagen. Det är åtminstone
              vad de säger till mig på en del av de här orterna när de beskriver
              vad de har gjort.
            </seg>
          </u>
          <note type="speaker" xml:id="i-92f9fec54a9978b8-0">
            Anf. 29 MONICA GREEN (s):
          </note>
          <u who="monica_green_30ca1b" xml:id="i-a78707cd3d060dda-1">
            <seg xml:id="i-eb210ff318c35c8d-0">
              Fru talman! Först och främst ska jag ge Maud Olofsson beröm.
              Jag tycker att det är bra att Maud Olofsson står upp för pumplagen.
              Det är bra att visa att även gles- och landsbygd behöver alternativa
              bränslen. Det är det som bilister i framtiden kommer att behöva.
            </seg>
            <seg xml:id="i-2464a1802868fc1b-0">
              Jag uppmanar också Maud Olofsson att prata med sina kompisar
              i Folkpartiet. Jag förstår att de inte har haft någon framgång
              utan att de utförde ett spel för gallerierna. De låtsades som
              om de skulle trycka på i regeringen, men de gjorde inte det utan
              skrev bara en debattartikel för att få lite kortsiktiga politiska
              poäng.
            </seg>
            <seg xml:id="i-dba319c255ecb85d-0">
              Jag är glad över att Maud Olofsson står upp för pumplagen. Det
              är också viktigt att vi förklarar detta för många ute i gles-
              och landsbygd. Det är många som har fått uppfattningen att bara
              för att kravet på alternativa bränslen finns så lägger man ned
              bensinbolag. Där är Maud Olofsson och jag överens, och jag är
              glad över det.
            </seg>
            <seg xml:id="i-0198fb12bd1fbba0-0">
              Sedan undrar jag hur det har gått med påtryckningen på oljebolagen.
              Där uppfattade inte jag att Maud Olofsson hade något svar. Maud
              Olofsson skulle ju utöva påtryckning på oljebolagen och på bensinbolagen.
              Tidigare har Maud Olofsson också sagt att konsumenterna måste
              använda sin möjlighet till påtryckning. Problemet har ju varit
              att det finns för få konsumenter ute i gles- och landsbygd för
              att vara tillräckligt starka som påtryckare. Där behövs regeringen
              i sin roll som påtryckare på de stora oljebolagen. Där undrar
              jag om Maud Olofsson tycker att hon har varit tillräckligt framgångsrik.
            </seg>
            <seg xml:id="i-1f54728229cf5534-0">
              Det kan inte fortsätta i den här takten, med en sådan drastisk
              mackdöd som vi får uppleva varje månad i Skaraborg, i Värmland,
              i Småland och överallt. Så kan vi inte ha det. Vi måste se till
              att människor i gles- och landsbygd får en bra service, att de
              får möjlighet att handla i affärer, har tillgång till post och
              kan tanka sin bil med det bränsle som de behöver. Det kan i framtiden
              vara fråga om el, bensin, biogas eller etanol. Den möjligheten
              måste finnas även i glesbygden och på landsbygden. Jag uppfattade
              inte att Maud Olofsson svarade på frågan.
            </seg>
            <seg xml:id="i-8a325ccbea6dc6c7-0">
              Gles- och landsbygden har varit hårt drabbade de senaste åren.
              Efter det att högkonjunkturen tog slut drabbades gles- och landsbygd
              ytterligare, bland annat med varslen i Skaraborg, stigande arbetslöshet
              och mackdöden. Det är fruktansvärt för många människor. De måste
              åka långt för att tanka bilen. Det kan inte vara någon vinst för
              bland annat miljön. Vi måste se till att människor får den servicen
              i hela landet.
            </seg>
          </u>
          <note type="speaker" xml:id="i-aaf754f82a675dde-0">
            Anf. 30 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-6fe2f348dc1d1b59-1">
            <seg xml:id="i-54d736459e90ef02-0">
              Fru talman! Jag ska inte bli långvarig. Jag är, som sagt, här
              för att hämta in information. Ministern besvarade tidigare min
              fråga om vilka resultat hon hade uppnått när det gällde att få
              de traditionella bensinbolagen och oljebolagen att ställa upp
              med att säga att det inte var säkert att det var fråga om de traditionella
              oljebolagen utan att man kunde tänka sig nya lösningar med nya
              bolag och att få hjälp av olika förslag, som man nu använder sig
              av fortlöpande på olika ställen i Sverige för att hitta nya modeller.
            </seg>
            <seg xml:id="i-ccaabf936df69375-0">
              Har det kommit några nya bolag eller lösningar som kan användas?
              I den delen av Sverige som jag bor i har jag inte sett några praktiska
              resultat av det. Därför känner jag helt enkelt inte till hur det
              ligger till. Finns det ett sådant gensvar? Finns det sådana idéer?
              Är det meningen att man ska kunna använda de pengar som vi vill
              anslå och som regeringen har anslagit till att stötta den typen
              av bolag utan att konkurrensverk och andra lägger sig i och har
              synpunkter som förhindrar sådana lösningar? Jag pratar alltså
              om subventioner av olika slag som det kan tänkas bli i ett ingångsskede.
            </seg>
          </u>
          <note type="speaker" xml:id="i-7b50c3d1ee4d8282-0">
            Anf. 31 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-96f13a2ae6170c9f-0">
            <seg xml:id="i-b2a00e89ea739d84-0">
              Fru talman! I Lenhovda i Kronoberg, där jag bor, fanns i början
              av september två mackar. Sedan kom ett brev hem från det ena oljebolaget.
              En månad senare fanns bara en mack. Det är inte bara fråga om
              att det läggs ned mackar över hela landet främst i glesbygden
              det sker faktiskt också i våra städer. Vi ska komma ihåg det också.
            </seg>
            <seg xml:id="i-2450df822e12dfe5-0">
              Det går så lavinartat fort. Jag har haft samtal i dag på förmiddagen
              med en person som i det här länet är delvis ansvarig för dessa
              frågor. Han får samtal var och varannan dag från människor som
              är desperata. De vet inte riktigt vad de ska ta sig till. Det
              är just att det går så lavinartat fort.
            </seg>
            <seg xml:id="i-5b1f0f0d8d40e529-0">
              Vem tar ansvar? Vilka ska ta ansvar? Det är väl lite grann som
              ministern har varit inne på i de tidigare replikskiftena. Naturligtvis
              måste branschen vara med och ta en viss del av ansvaret. Jag tror
              att vi måste göra det alla tillsammans, samhället och branschen
              på olika sätt. Framför allt tror jag att vi måste börja ta ett
              ansvar för att vi säger att hela Sverige ska leva. Det finns hur
              många bra landsbygds- och glesbygdsprogram som helst runt om i
              våra län och i våra kommuner. Men vad gör vi konkret? Det är väl
              där någonstans jag känner att vi nu måste visa att vi kan handla.
              Det går så oerhört snabbt. Vi ser mackdöden, men vi ser också
              kedjereaktionen hos livsmedelsbutikerna. Detta har pågått under
              ganska många år. Det är inte ovanligt att bensinmack och livsmedel
              hänger ihop.
            </seg>
            <seg xml:id="i-5dc37df4484a1985-0">
              Med privatiseringen av apoteken och borttagandet av kassatjänstservice
              blir det ytterligare försämringar i glesbygden. Det här är en
              kedja som ställer människor som bor på landsbygden och i glesbygden
              inför flera olika konsekvenser. Hur ska de få det inför framtiden?
            </seg>
            <seg xml:id="i-dc668cc8a8255161-0">
              Vad händer när macken lägger ned? Då blir det längre att åka
              för att tanka om man vill bo kvar. Några kommer förmodligen att
              flytta på grund av att det blir för dyrt att pendla. Många gånger
              är det de unga människorna. När de unga människorna försvinner
              och inte bildar familj försvinner barnen. När barnen försvinner
              försvinner skolan. På sikt blir det en stor förändring vad gäller
              servicenivån. Det kommer också att påverka så att det blir högre
              omkostnader för äldreomsorgen.
            </seg>
            <seg xml:id="i-d04a0420a5574ebf-0">
              Vi behöver skapa någon form av nationellt handlingsprogram för
              att hela Sverige ska leva. Vi måste verkligen mena allvar med
              att vi vill att hela Sverige ska leva. Då behövs resurser. Det
              är bra att ministern har avsatt 50 miljoner i det här fallet,
              men en rättelse är att vi hade 20 miljoner ytterligare utöver
              de 50 miljoner som ministern hänvisade till tidigare.
            </seg>
          </u>
          <note type="speaker" xml:id="i-94673257538f36e4-0">
            Anf. 32 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-14">
            <seg xml:id="i-7c137a072bc9b2f4-0">
              Fru talman! När det gäller förutsättningarna för landsbygden
              är jag den i regeringen som har mest erfarenhet av landsbygdsboende.
              Jag har också jobbat mycket länge med frågorna. Samordnade servicelösningar
              har varit ett av mina huvudargument för att rädda och utveckla
              servicen på landsbygden. Jag tycker att det är viktigt att säga
              att en del av de förändringar som har skett har lett till bättre
              service. När vi lade ned postkontoren och lyfte in posten i butik
              blev det bättre service. Jag kan hämta ut posten på lördagar och
              söndagar, vilket jag inte kunde göra förut.
            </seg>
            <seg xml:id="i-a286f70583c88739-0">
              Det är viktigt att vi som landsbygdsbor förstår att man måste
              förändra och förnya en del av servicefunktionerna också på landsbygden
              och att det i många stycken har blivit bättre.
            </seg>
            <seg xml:id="i-3632c0aa6c709272-0">
              Lars Höglund har ett uppdrag att titta på den typen av samordnade
              servicelösningar. Många av de tidigare lösningar vi har sett har
              blivit både bättre och effektivare. Det är i det ljuset vi ska
              se hur vi också utvecklar servicen framöver.
            </seg>
            <seg xml:id="i-bc93e578db673627-0">
              Det är alldeles riktigt att bränsle, livsmedel och annan service
              ofta är koordinerade. Om bensinstationen läggs ned blir det också
              bekymmer för livsmedelshandlaren.
            </seg>
            <seg xml:id="i-89517ec26c4bcc23-0">
              Det finns exempel från Värmland, Dalarna och Jämtland där man
              har kommit långt. De har hittat nya servicelösningar och nya leverantörer
              av bränsle. Det är därför jag har bett dessa länsstyrelser att
              aktivt förmedla kunskapen till de länsstyrelser som inte har varit
              lika aktiva. Det är därför som vi tillför dessa 50 miljoner utöver
              de pengar som har funnits sedan tidigare. Det är 50 miljoner mer
              än tidigare till kommersiell service. Det är också därför vi säger
              att det ska vara regionala serviceprogram. Det är regionalt som
              man vet bäst hur det fungerar och vilka lösningar som kan användas.
            </seg>
            <seg xml:id="i-20a77f82ff6ac6e1-0">
              Arbetet är i full gång. Det är bra om vi kan hjälpas åt med att
              mobilisera och hitta de praktiska lösningarna. Det är också därför
              som vi tillför resurserna så att det finns pengar att investera
              med. Vi har förstått att med den förändring som sker så snabbt
              som nu behövs extra resurser för att klara detta. Jag hoppas att
              resurserna ska komma de som behöver dem till del.
            </seg>
            <seg xml:id="i-98070333ac5b1d67-0">
              Vi har sagt att vi ska ta fram regionala serviceprogram. Det
              uppdraget har lagts ut. Vi kommer att presentera en landsbygdsstrategi
              där vi går igenom alla åtgärderna som regeringen genomför för
              att utveckla landsbygden. Det kan handla om infrastruktur, stödet
              till enskilda vägar och det finmaskiga vägnätet. Det kan handla
              om utbyggnaden av alternativa energikällor. Det kan handla om
              strategin för att förstärka de småskaliga livsmedelsföretagen.
              Det är otroligt mycket saker som nu görs för att stärka landsbygden.
            </seg>
            <seg xml:id="i-4e98d6ca4d89fb25-0">
              Så här långt kan man säga att utvecklingen när det gäller sysselsättningen
              på landsbygden har varit god. Men i en global finansiell kris
              kommer landsbygden att drabbas, precis som andra delar av Sverige
              och världen. Det är givet. Det är därför som entreprenörskapet
              och stödet till småföretagen är så avgörande för att man ska få
              en positiv utveckling här framöver.
            </seg>
            <seg xml:id="i-5b333b98d92c8397-0">
              Vi har naturligtvis, som sagt, tagit till oss att denna mackdöd
              sker. Vi stimulerar utbyggnaden av det förnybara, också med biogaspengar,
              som nu finns. Det är inte bara etanol, utan det finns också annat.
              Vi hoppas naturligtvis att nästa steg är ett eluttag där vi kan
              ladda våra elbilar. Då kommer det inte längre att vara lika dyrt
              att bygga upp mackar, om vi bara kan stoppa in kontakten i ett
              eluttag. När vi nu ser vindkraftsutbyggnaden kanske det kommer
              att vara framtiden för landsbygden.
            </seg>
            <seg xml:id="i-1f3fe75024f10cd5-0">
              Men 50 miljoner kronor och de 30 som nu fördelas och sedan också
              serviceprogrammen är sättet att möta de här delarna, och vi ska
              hjälpas åt för att hitta de goda lösningarna framöver.
            </seg>
          </u>
          <note type="speaker" xml:id="i-9366e782e59ae271-0">
            Anf. 33 MONICA GREEN (s):
          </note>
          <u who="monica_green_30ca1b" xml:id="i-a78707cd3d060dda-2">
            <seg xml:id="i-5ec2e158347239be-0">
              Fru talman! Maud Olofsson får det att låta positivt fast det
              är så svart och det går allt sämre med servicen på landsbygden.
              Maud Olofsson försöker få det att låta som att hon har gjort något
              bra. Givetvis har gles- och landsbygdsborna inte märkt av att
              Maud Olofsson har gjort något bra för dem. När vi lade ned postterminalerna,
              som Maud Olofsson hänvisar till, var det den förra regeringen
              som lyfte in post i butik. Det blev en bättre service det kan
              jag hålla med om. Det var under vår regeringstid.
            </seg>
            <seg xml:id="i-403b230661ceda1c-0">
              Gles- och landsbygden är hårt drabbad, som jag sade, bland annat
              i Skaraborg, inte bara när det gäller mackdöden utan också varslen.
              Jag kan meddela att under tiden som vi har stått här har ytterligare
              ett varsel kommit i Skaraborg, nämligen att vitvarujätten Electrolux
              nu varslar i Mariestad. Det blir ytterligare ett hårt slag för
              skaraborgarna. De som bor runt omkring Mariestad och som tidigare
              har haft tillgång till en bensinstation på sin lilla ort kommer
              fortsättningsvis inte att få det. De blir dubbelt drabbade; de
              kommer att bli arbetslösa, och de kommer inte att kunna tanka
              sina bilar i framtiden.
            </seg>
            <seg xml:id="i-884c306f96760ef7-0">
              Det är tufft för gles- och landsbygden under den här tiden, och
              det ser inte ut att bli bättre under vare sig det här året eller
              nästa år.
            </seg>
            <seg xml:id="i-6bde4c762e087817-0">
              Jag vet att Maud Olofsson brukar säga att de såg till att fler
              kom i arbete. Med förlov sagt var det faktiskt den högkonjunktur
              som vi var inne i när vi lämnade över till den blå alliansen som
              gjorde att de nya jobben kom till. Nu är det precis åt andra hållet,
              och vi kommer att få se både en arbetslöshet på 10 procent och
              ett större budgetunderskott än när vi lämnade över.
            </seg>
          </u>
          <note type="speaker" xml:id="i-645f5c7d87c5d2cc-0">
            Anf. 34 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-96f13a2ae6170c9f-1">
            <seg xml:id="i-6ceb7b21fe4448d4-0">
              Fru talman! Jag vill börja med att säga angående post i butik
              att det är bra för en del men inte för alla. De som bor ute i
              glesbygden och landsbygden i södra Sverige och har mindre än 30
              kilometer till närmaste bank får i dag ingen service i hemmet
              såsom det var före den 1 december. Det är inte en förbättring
              för alla. Glöm inte det, ministern!
            </seg>
            <seg xml:id="i-5fd587db6f541643-0">
              Med anledning av det som handlar om mackdöden och den försämrade
              servicen i glesbygden blir jag lite orolig när ministern säger
              att det med den här regeringen har blivit bättre på landsbygden
              och i glesbygden. Tänk att när jag är ute i landet på olika platser
              och möter medborgare talar de inte utifrån någon ideologi utan
              utifrån sin vardag och verklighet, och då upplever de inte att
              det är så.
            </seg>
            <seg xml:id="i-ec87f9c0f8cbda49-0">
              Jag känner att det i den här frågan, Maud Olofsson, har gått
              så pass långt med försämringen av servicen på landsbygden att
              vi behöver ta ett rejält tag och kanske samarbeta för att samla
              upp de goda idéerna om hur vi kan utveckla landsbygden och glesbygden.
              Jag tycker att det är bra att regeringen tänker lämna en skrivelse
              till riksdagen om landsbygdsutveckling. Vi får se vad den innehåller
              och hur vi ställer oss till den när den kommer hit.
            </seg>
            <seg xml:id="i-b61b83fef9779ee9-0">
              Det är bra om man på olika sätt kan stödja Hela Sverige ska leva
              och stödja våra byalag som runt om i landet gör ett fantastiskt
              arbete helt ideellt. Det ska vi fortsätta med.
            </seg>
            <seg xml:id="i-b26ffbb2d7650c7f-0">
              Jag tror att det viktigaste nu inte är att slå sig för bröstet
              och säga: Vi har varit bättre och effektivare. Det bästa tror
              jag är att vi nu sätter oss ned tillsammans och tittar på hur
              vi med goda idéer och eventuella ekonomiska medel kan hjälpa till
              för att stötta gles- och landsbygden så att det finns service
              där i framtiden så att människor kan bo och leva där.
            </seg>
          </u>
          <note type="speaker" xml:id="i-4d2835d282430b68-0">
            Anf. 35 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-15">
            <seg xml:id="i-da4b0ef426a8569b-0">
              Fru talman! När man lyssnar på Monica Green låter det som att
              allt som går dåligt är regeringens fel och allt som är bra är
              högkonjunkturens förtjänst. Jag tror, om vi möjligen kan mötas,
              att det är någonstans mittemellan. Vi har haft nytta av en högkonjunktur,
              men vi kan också ha gjort en del saker som har varit bra för att
              skapa sysselsättning och därmed öka inkomsterna för landet.
            </seg>
            <seg xml:id="i-38a8a1291ec34655-0">
              Anledningen till att jag säger det här om mackdöden och presenterar
              det jag gör i dag är att jag ser hur fort det går. Det här blir
              inte intressant och skarpt förrän det finns konkreta åtgärder,
              och det är därför jag säger att vi nu tillför de här resurserna
              för att kunna möta detta. Man måste ha pengar för att kunna investera.
              Man måste kunna jobba för att få fram de konkreta förslagen. Jag
              förstår om landsbygdsborna annars blir helt förtvivlade. Vi har
              tillfört de här resurserna, och det är 50 miljoner ytterligare
              utöver det som fanns tidigare.
            </seg>
            <seg xml:id="i-8bcc890d544add63-0">
              När det sedan gäller den lokala servicen på landsbygden är det
              klart att jag är orolig. Jag har också mött försämringar på landsbygden.
              Men det handlar också om mig som konsument: Hur trogen är jag
              min egen service? Handlar jag på Ica i Bygdeå? Ja, det gör jag.
              Handlar jag mina julklappar i Robertsfors? Ja, det gör jag. Det
              handlar om hur jag som konsument agerar.
            </seg>
            <seg xml:id="i-7286e5e1df7c87bb-0">
              Om vi tycker att servicen ska finnas där bara för att den ska
              finnas där men själva inte handlar där kommer vi inte att ha någon
              service. Här finns en hel del kvar att göra för att medvetandegöra
              konsumenterna: Vill vi ha servicen i vardagen måste vi också handla
              i vardagen. Annars kommer inte några företagare att kunna överleva
              på det underlag som finns.
            </seg>
            <seg xml:id="i-62259333f5983cc2-0">
              När jag säger att det har hänt mycket när det gäller landsbygden
              pekar jag på stödet till enskilda vägar, upprustning av det finmaskiga
              vägnätet, utbyggnad av bredband, fler poliser ute i landsbygden,
              utveckling av livsmedelsfrågorna, turistsatsningarna som vi gör,
              energiutbyggnaden, vind- och bioenergi, som nu byggs på landsbygden
              och gör jättemycket, och småföretagspolitiken. Det är bara en
              del av åtgärderna som är till för att utveckla landsbygden. Det
              är klart att det inte vänder med en gång, men det här är rätt
              åtgärder för att möta de önskemål som finns hos väldigt många
              människor att få bo och leva på landsbygden.
            </seg>
          </u>
          <note xml:id="i-b4c702f5e780a2b7-3">
            Överläggningen var härmed avslutad.
          </note>
          <note xml:id="i-236c66468499fdf2-0">
            8 § Svar på interpellation 2008/09:196 om återvunnen energi
          </note>
          <note type="speaker" xml:id="i-b543a67bf8fbc252-0">
            Anf. 36 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-16">
            <seg xml:id="i-e5a6723d3d836763-0">
              Fru talman! Alf Eriksson har frågat mig vilka åtgärder jag tänker
              vidta dels för att kartlägga tillgången på energi som kan återanvändas,
              dels för att återvinna dessa stora energimängder in i energisystemet.
            </seg>
            <seg xml:id="i-71948c4505274b51-0">
              Jag delar Alf Erikssons syn att det är angeläget att tillvarata
              spillvärme från bland annat industriprocesser i fjärrvärmenäten.
              Totalt svarade spillvärmen för drygt 7 procent av den tillförda
              värmen i fjärrvärmenäten under 2007. Detta innebär att Sverige
              är ledande i världen på att tillvarata spillvärme i fjärrvärmen.
              Det finns dock en betydande ytterligare potential som skulle kunna
              tillvaratas. Regeringen har därför vidtagit och planerar att vidta
              ytterligare åtgärder för att möjliggöra ökat spillvärmeutnyttjande.
            </seg>
            <seg xml:id="i-db18270c37b11ea6-0">
              I och med att fjärrvärmelagen trädde i kraft den 1 juli 2008
              infördes en skyldighet för fjärrvärmeföretag att förhandla med
              den som vill sälja värme till fjärrvärmeverksamheter, till exempel
              spillvärmeleverantörer. Om någon överenskommelse inte kan träffas
              om tillträde ska fjärrvärmeföretaget ange skälen för att tillträde
              inte kan medges. Det finns också en möjlighet att ansöka om medling
              vid Fjärrvärmenämnden om någon överenskommelse om tillträde inte
              kan träffas.
            </seg>
            <seg xml:id="i-9e81f9f779740e2a-0">
              Energieffektiviseringsutredningen har också lämnat förslag till
              en mängd åtgärder som bland annat omfattar ökat spillvärmeutnyttjande.
              Utredningsförslagen remissbehandlas för närvarande. Regeringen
              avser även att närmare utreda frågan om tredjepartstillträde på
              icke-diskriminerande villkor till fjärrvärmenäten. Syftet med
              en fördjupad utredning är att ytterligare kunna stärka fjärrvärmekundernas
              ställning, åstadkomma lägre fjärrvärmepriser, en effektivare värmemarknad
              och en förbättrad miljö. Avsikten är också att utredaren särskilt
              ska undersöka vilka möjligheter spillvärmeleverantörer i dag har
              att få tillträde till fjärrvärmenäten i olika delar av landet.
            </seg>
            <seg xml:id="i-ffcf6b037a06e03e-0">
              Energimyndigheten har under 2008 också presenterat en förstudie
              som utgör ett beslutsunderlag för hur myndigheten ska arbeta vidare
              med frågan om utnyttjande av industriell spillvärme. I förstudien
              ingår bland annat styrmedelsanalys, översikt över gjorda potentialbedömningar
              av industriell spillvärme, hinder och möjligheter för spillvärmesamarbeten
              samt analys av lämpligheten i att sätta en enhetlig definition
              på industriell spillvärme. I förstudien föreslås fortsatt utredning
              om inrättandet av en funktion för spillvärmesamarbeten som ska
              arbeta med att uppmuntra utnyttjande av industriell spillvärme
              samt fortsatt arbete med att öka kunskapen om potentialer.
            </seg>
            <seg xml:id="i-b0b301a47fe7d965-0">
              Då konkurrensen i fjärrvärmenäten mellan industriell spillvärme,
              biokraftvärme och avfallsförbränning bedöms ha ökat, föreslås
              också en fortsatt studie om hur värmeunderlaget i fjärrvärmenät
              kan utnyttjas på mest resurseffektiva sätt. Jag har också erfarit
              att Energimyndigheten under 2009 avser att arbeta vidare med dessa
              ytterligare analyser utifrån sin förstudie.
            </seg>
          </u>
          <note type="speaker" xml:id="i-a487c573f8d6247c-0">
            Anf. 37 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-3">
            <seg xml:id="i-579364f0f6ce6dbc-0">
              Herr talman! Tack, Maud Olofsson, även för detta svar!
            </seg>
            <seg xml:id="i-8a97511bf2f8468c-0">
              Detta med energiåtervinning eller tillvaratagande av spillvärme
              är en fråga som jag tycker att det har varit alldeles för tyst
              om. Det finns energi som kan återanvändas och som inte behöver
              produceras. Vi kan spara på våra resurser genom att ta vara på
              den och använda den fler gånger. Den kostar som sagt inget.
            </seg>
            <seg xml:id="i-113e0cbb2b8157ef-0">
              Vi har väldigt mycket sådan energi. Hur mycket har aldrig kartlagts,
              åtminstone inte enligt vad jag känner till. Vi gjorde på västkusten,
              mellan Lysekil och Helsingborg, en grov uppskattning. Vi kom fram
              till att det grovt räknat finns 10 terawattimmar som går ut i
              vattnet och som det är möjligt att använda utan några större kostnader.
              10 terawattimmar är mycket energi.
            </seg>
            <seg xml:id="i-d321a2fc958b4336-0">
              Skulle man också vilja ta till vara det som går ut i luften finns
              det ytterligare några terawattimmar som är möjliga att plocka
              in. Det finns alltså mycket att göra, frågan är bara hur.
            </seg>
            <seg xml:id="i-f6fe0a1c71dbc9b8-0">
              Det stämmer som ministern säger att vi är världsledande på att
              ta vara på spillvärme. Det är vi tack vare de lokala investeringsprogrammen.
              Det finns ett sådant projekt i min hemkommun som aldrig skulle
              ha kommit till stånd om vi inte hade haft det smörjmedel som de
              lokala investeringsprogrammen innebär. Därhemma jublar det moderata
              kommunalrådet för detta, även om man här på central nivå, inte
              ens i ministerns parti, var särskilt för de lokala investeringsprogrammen.
            </seg>
            <seg xml:id="i-4e95dba2765131f6-0">
              Men nu gäller det att gå vidare. De programmen ligger ju inte
              på bordet längre. Det gäller att gå vidare med samma eller andra
              åtgärder för att få dessa investeringar till stånd, så att vi
              kan ta vara på energin.
            </seg>
            <seg xml:id="i-b734ca26204c2a6a-0">
              Jag tackar för svaret. Det var ett uttömmande svar, och det var
              mycket som var bra i det. Men min fråga till ministern är: Den
              här kartläggningen har det gjorts någon sådan kartläggning, eller
              finns det direktiv eller tankar på att göra en kartläggning av
              hur mycket som finns att tillgå?
            </seg>
            <seg xml:id="i-3fb136f6c6df0a9c-0">
              Sedan kommer jag återigen till Fjärrvärmeutredningen. Den lade
              fram förslag om trepartsinträde, som i sig skulle utredas vidare.
              Det beslutet fattade riksdagen för nästan ett år sedan. Frågan
              till ministern är då: När kommer den utredningen? Är den tillsatt,
              och finns det några direktiv till den? Tiden rinner ju i väg,
              och snart är mandatperioden slut. Detta anknyter till den debatt
              vi hade tidigare om blocköverskridande överenskommelser om energi.
            </seg>
            <seg xml:id="i-2759adbc79b7079b-0">
              Att ta vara på energi är väl väldigt viktigt? Vi behöver ju inte
              tillverka jungfrulig energi när det redan finns energi att ta
              vara på.
            </seg>
          </u>
          <note type="speaker" xml:id="i-52464e68761ed997-0">
            Anf. 38 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-17">
            <seg xml:id="i-b31ba80078814acd-0">
              Herr talman! Det som Alf Eriksson sade på slutet vill jag verkligen
              stödja. Den sparade kilowattimmen är den effektivaste och mest
              miljövänliga kilowattimmen av alla. Det är också det budskap som
              svenska regeringen har fört fram på EU-nivå. Den diskussion vi
              hade förut, Alf Eriksson och jag, om energiproduktion har med
              detta att göra. Det är väldigt viktigt att vi från den svenska
              regeringens sida får igenom detta synsätt också på europeisk nivå.
            </seg>
            <seg xml:id="i-46dd1731c9b5ad5b-0">
              Vi har varit pådrivande på vartenda ministerrådsmöte om att energieffektivisering
              måste gå hand i hand med ny energiproduktion. Det är också den
              signal som jag ger till många av de nya medlemsländer som nu är
              oroliga för klimat- och energiöverenskommelsen för att de tror
              att de inte ska klara sin försörjning: Ni har en massa energi
              som ni kan använda på ett bättre sätt. Det som är intressant är
              att Sverige har mycket kunnande som vi dessutom kan exportera
              på europeisk nivå.
            </seg>
            <seg xml:id="i-009e69a2fbf78439-0">
              I Sverige håller vi på med de kartläggningar som Energimyndigheten
              gör. Vi har också Energieffektiviseringsutredningen, som har lagt
              fram många bra förslag som nu är på remiss och som vi sedan ska
              behandla framöver.
            </seg>
            <seg xml:id="i-276af1ac145ca607-0">
              Vi har också energieffektiviseringsprogram med svensk basindustri,
              där vi satsar en del resurser för att också få ned energiförbrukningen.
              Vi kommer att gå vidare inom bostadssektorn och transportsektorn.
            </seg>
            <seg xml:id="i-3c6fe4fc121f6fdf-0">
              Fjärrvärmelagen har precis börjat verka. Vi får följa vad den
              leder till. Syftet med den är att få en ökad effektivisering på
              det här området.
            </seg>
            <seg xml:id="i-8d09993ace0fc98a-0">
              Jag tycker att man ska säga att Sverige är duktigt på de här
              områdena. Vi gör väldigt mycket. Våra myndigheter är aktiva på
              det här området. Våra företag är aktiva. Förklaringen är enkel:
              Om energin blir dyr är det bättre att spara.
            </seg>
            <seg xml:id="i-30b25782408af88d-0">
              Jag känner inte heller till precis vilken potential vi har att
              tillgå, men jag tror att det finns mycket mer. Enligt en del som
              jobbar med detta i industriella processer och annat finns det
              otroliga resurser i form av just spillvärme, som vi kan använda
              på ett bättre sätt.
            </seg>
          </u>
          <note type="speaker" xml:id="i-8a9cbfa7fb3889f4-0">
            Anf. 39 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-4">
            <seg xml:id="i-172b390bc8cd3d22-0">
              Herr talman! Detta om den potential som finns var en av mina
              frågor. Finns det inte anledning att ta reda på det? Om vi får
              reda på detta och om den är så stor som indikationerna säger kommer
              det också att finnas en respekt för det. Marknaden kommer också
              att visa ett större intresse av att ta vara på den, för det finns
              pengar att tjäna på att tillverka komponenter för att distribuera
              den och ta den till vara.
            </seg>
            <seg xml:id="i-9b9f8a7c4f3889be-0">
              Det är riktigt att vi är världsledande också på fjärrvärme. Detta
              handlar mycket om att ta vara på energi, och där låter det som
              att vi är överens. Men det finns så att säga bonus på det också.
              I och med att vi kan vara världsledande på att ta till vara och
              driver det i EU kan vi också visa omvärlden att vi har tekniken
              och kunskapen. På så sätt gör vi en internationell klimatinsats.
              Det är det ena.
            </seg>
            <seg xml:id="i-a93ccd340c1bc379-0">
              Det andra är att om vi ligger vid frontlinjen, och det gör vi
              i dag, gäller det att inte tappa den positionen och låta några
              andra springa förbi oss. Kan vi ligga kvar där kan vi också sälja
              den här tekniken, både tjänster och komponenter. Vi kan tjäna
              på detta.
            </seg>
            <seg xml:id="i-d25e2a73acbaffcb-0">
              En del av vår kritik av regeringens långsamhet på energiområdet
              handlar om risken för att vi blir frånsprungna. När vi inte längre
              ligger i fronten kommer vi både att tappa vår roll som föredöme
              och att tappa de ekonomiska intäkterna av vårt kunnande.
            </seg>
            <seg xml:id="i-cf13e9b933db7667-0">
              Sätt alltså lite fart så att något händer och vi kan sätta oss
              ned och diskutera och så att marknaden får klart för sig hur det
              är med förutsättningarna!
            </seg>
          </u>
          <note type="speaker" xml:id="i-258f7b3512134f17-0">
            Anf. 40 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-18">
            <seg xml:id="i-de99f407a1ff730b-0">
              Herr talman! Jag vet inte vilka faktaunderlag Alf Eriksson har
              när han säger att vi inte ligger i fronten. Jättemycket händer
              ju på det här området.
            </seg>
            <seg xml:id="i-43f45d9c5a6be92a-0">
              Jag kan berätta om alla de internationella kontakter som jag
              har just för att sprida kunskapen på det här området. Vi har tecknat
              avtal med USA och pratar där om både förnybart och energieffektivisering.
              Vi samarbetar med Brasilien. Vi samarbetar också med Sydafrika
              och har precis bjudit in de afrikanska energiministrarna till
              Sverige för att diskutera bland annat den här frågan. Vidare samarbetar
              vi med Kina och Indien. Det är alltså väldigt många som vi samarbetar
              med. Det gäller också många av de nya medlemsländerna på EU-nivå.
            </seg>
            <seg xml:id="i-798274686dd8d8d6-0">
              Varför gör vi då detta? Jo, precis som Alf Eriksson säger har
              vi ett kunnande som vi kan sälja. Kraftvärmen och fjärrvärmen
              tillsammans gör det hela så effektivt. Kraftvärmen har ju under
              en lång tid nästan helt utan subventioner utvecklats i Sverige.
              Det tror jag är en av förklaringarna till att det är marknadseffektivt
              och också väldigt effektivt från andra synpunkter. Vi försöker
              sälja det här kunnandet och kan göra det just därför att vi ligger
              väldigt långt framme på det här området.
            </seg>
            <seg xml:id="i-61735fb5743533e2-0">
              Potentialen är sådant som finns i den förstudie som Energimyndigheten
              håller på med. Som jag säger i mitt svar ska man göra en översikt
              över så kallade potentialbedömningar. Man ska se vad det finns
              för industriell spillvärme. Det gäller också en enhetlig definition
              av den industriella spillvärmen; det finns lite olika definitioner.
            </seg>
            <seg xml:id="i-a25595662d90df28-0">
              Till sist: Energirådgivarna finns nu säkrade i ett system. Vi
              har tillfört ökade resurser för att också kunna möta små företags
              behov av rådgivning när det gäller energieffektivisering.
            </seg>
            <seg xml:id="i-173f8f9a53757d7c-0">
              Vi har gjort mycket på basindustriområdet och håller på med rätt
              mycket inom bostadssektorn, men också när det gäller de små och
              medelstora företagen kan vi göra mycket mer. Också det som nu
              finns som en överenskommelse på EU-nivå kommer, tror jag, att
              ytterligare pusha, inte bara här i Sverige utan också på andra
              ställen. Vi har varit pådrivande för att det ska bli så.
            </seg>
          </u>
          <note type="speaker" xml:id="i-86ee9743290df0bd-0">
            Anf. 41 ALF ERIKSSON (s):
          </note>
          <u who="alf_eriksson_8c9942" xml:id="i-62a5a63c2998e662-5">
            <seg xml:id="i-cbcba52091c05d2d-0">
              Herr talman! Det handlar inte bara om att ta vara på energin
              för att få in den i fjärrvärmenätet. Förmodligen också detta behöver
              utredas finns det fler möjligheter att använda energin än till
              uppvärmning via fjärrvärme. Vad vet jag? Här behöver man ta initiativ
              och låta några kloka människor sätta sig ned och fundera en stund
              på detta. Förmodligen dyker det då upp andra lösningar.
            </seg>
            <seg xml:id="i-0b37a9e1ca2afc8f-0">
              Återigen: Detta med att vi är ett föredöme och att ministern
              reser runt och kan teckna avtal grundas på gamla meriter. Vad
              jag här hela tiden står och oroas för är att det har stoppat upp
              i beslutsprocessen och att vi inte tar några nya steg framåt.
              Tar vi inga nya steg framåt och det blir stillestånd sett till
              fronten kommer vi att tappa tempo.
            </seg>
            <seg xml:id="i-ce5901ee2493f917-0">
              Vi måste alltså ganska raskt fortsätta framåt här. Jag tror att
              det på flera håll finns underlag så att det går att komma framåt
              och att träffa överenskommelser och fatta beslut som marknaden
              efterlyser. Så snart besluten finns på plats kommer vi framöver
              att öka tempot. Det här är oerhört viktigt.
            </seg>
            <seg xml:id="i-3ef97787ba7c9bbb-0">
              Energieffektiviseringsutredningens betänkande är nu ute på remiss.
              När kan vi vänta oss att det kommer skarpa förslag utifrån den
              utredningen? Det finns många intressanta punkter i den som det
              är värt att ta vara på.
            </seg>
          </u>
          <note type="speaker" xml:id="i-a358f9b43f634600-0">
            Anf. 42 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-19">
            <seg xml:id="i-56badab275dff031-0">
              Herr talman! Jag tror att Alf Eriksson ska vara försiktig med
              att säga att vi inte tar några nya steg framåt. Man måste vara
              både blind och döv om man säger att ingenting händer på det här
              området i Sverige. Jag förstår att det passar i retoriken, men
              det passar inte i praktiken.
            </seg>
            <seg xml:id="i-e3a4c5ae94d1559d-0">
              Verkligheten talar sitt tydliga språk. Väldigt mycket händer
              på området både när det gäller energieffektivisering och när det
              gäller utbyggnaden av det förnybara. Sverige blir faktiskt en
              förebild på de allra flesta ställen där vi presenterar de här
              sakerna. Vi inbjuds till en massa olika evenemang just därför
              att vi är en förebild.
            </seg>
            <seg xml:id="i-4acb4df4bca06a7c-0">
              Vi har sett att det här är ett bra sätt för Sverige att också
              öka jobbtillväxten, för på det här området kan vi mycket. Jag
              ska inte säga att det är bara den här regeringen som har bidragit
              till det. Naturligtvis har också den socialdemokratiska regeringen
              bidragit till det, och naturligtvis har vår energiöverenskommelse
              bidragit till det. Jag har inget behov av att stå här och säga
              att det bara är vi. Men det är viktigt att säga att det också
              nu sker en massa saker som är bra och som är till gagn för svensk
              utveckling. Det ska vi vara glada över. Stora länder vänder sig
              till oss och vill samarbeta med oss därför att vi har just det
              här kunnandet.
            </seg>
            <seg xml:id="i-a47cf1df91e77001-0">
              Energieffektiviseringsutredningens betänkande är ute på remiss.
              När man är färdig med remissbehandlingen kommer vi under våren
              att skriva en proposition och återkomma till detta. Jag tror att
              det i Sveriges riksdag finns en rätt stor enighet om att vi behöver
              energieffektivisera, så jag väntar mig ett starkt stöd.
            </seg>
          </u>
          <note xml:id="i-b4c702f5e780a2b7-4">
            Överläggningen var härmed avslutad.
          </note>
          <note xml:id="i-87b1cc755a4c4939-0">
            9 § Svar på interpellation 2008/09:200 om krediter till småföretag
          </note>
          <note type="speaker" xml:id="i-04e781817a3e9e01-0">
            Anf. 43 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-20">
            <seg xml:id="i-3de7d35630b6c68a-0">
              Herr talman! Marie Engström har frågat vilka åtgärder jag är
              beredd att vidta för att förbättra de mindre företagens kreditmöjligheter.
            </seg>
            <seg xml:id="i-d7d553da97918a5c-0">
              Till att börja med vill jag nämna att jag och hela regeringen
              noga följer utvecklingen och effekterna av den pågående globala
              finanskrisen. Svenska institutioner med ansvar för likviditeten
              och stabiliteten på finansmarknaden har gjort ett bra arbete för
              att hantera de omedelbara följderna av krisen. Finansinspektionen
              övervakar kapitaltäckningsnivåer och kreditgivningen hos de svenska
              bankerna. Sverige är pådrivande i det arbete som sker på EU-nivå.
            </seg>
            <seg xml:id="i-9536368a1ef363c6-0">
              Regeringen hade redan innan finanskrisen blev allvarligare vidtagit
              en rad åtgärder för att förbättra tillgången till kapital i svenska
              företag. Regeringen har bland annat avskaffat förmögenhetsskatten
              för att frigöra kapital till investeringar i nyföretagande och
              affärsutveckling, förbättrat villkoren för Almis så kallade mikrolån
              genom att höja det maximala lånebeloppet från 50 000 kronor till
              100 000 kronor samt stärkt innovationsfinansieringen hos Almi
              i syfte att nå fler kvinnor. På senare tid har möjligheterna till
              direktavskrivningar förbättrats, och de så kallade 3:12-reglerna
              har gjorts mer fördelaktiga.
            </seg>
            <seg xml:id="i-58b638cba66588ad-0">
              Regeringen har även överlämnat en proposition om en återställning
              av företagsinteckningens förmånsrätt (prop. 2007/08:161). Den
              1 januari 2009 genomfördes denna reformering av det regelverk
              som gör det möjligt för en näringsidkare att använda lös egendom
              i näringsverksamhet som säkerhet för lån. Den nya säkerhetsrätten,
              benämnd företagshypotek , ersätter företagsinteckningen, som infördes
              av den förra regeringen 2004. Syftet är att förstärka säkerheten
              så att det blir lättare för företag att få lån.
            </seg>
            <seg xml:id="i-983390ad27de87db-0">
              Regeringen tillsatte vid förra årsskiftet en utredning som skulle
              se över statens finansieringsinsatser riktade till nya små och
              medelstora företag. Utredaren Jan-Olle Folkesson avlämnade sitt
              betänkande den 17 december (SOU 2008:121). I detta finns det en
              rad intressanta förslag som bland annat syftar till att förbättra
              och effektivisera kreditgivningen till de mindre företagen. Betänkandet
              remissbehandlas för närvarande.
            </seg>
            <seg xml:id="i-a19f61f2ae26bb5f-0">
              Regeringen har även tillsatt en utredning för att undersöka förutsättningarna
              för införande av skatteincitament för ökade finansieringsmöjligheter
              (Fi2008:04). Alternativ som ska utredas är bland annat riskkapitalavdrag
              och uppskjuten reavinstbeskattning. Utredningen beräknas avsluta
              sitt arbete den 31 mars 2009.
            </seg>
            <seg xml:id="i-497f157f1b1e39be-0">
              Det här är många strategiskt viktiga insatser för att förbättra
              kapitalförsörjningen för mindre företag.
            </seg>
            <seg xml:id="i-de3f2eee032aa98d-0">
              Mot bakgrund av den pågående finanskrisen har regeringen härutöver
              nyligen vidtagit en rad ytterligare åtgärder för att förbättra
              de mindre företagens kreditmöjligheter: Förutom stabilitetspaketet
              för det svenska finansiella systemet som underlättar bankernas
              kreditgivning har regeringen nyligen förstärkt Almi Företagspartners
              utlåningskapacitet med 2 miljarder kronor. Detta föreslogs i proposition
              2008/09:73. Almi ges också möjlighet att ta större andelar i de
              låneupplägg som görs tillsammans med kommersiella aktörer. Almi
              får möjlighet att finansiera upp till 80 procent av ett företags
              lånebehov i stället för som tidigare 50 procent. Om synnerliga
              skäl föreligger ska Almi fullt ut kunna tillgodose ett företags
              finansieringsbehov. Förstärkningen av Almis utlåningskapacitet
              är en kraftfull åtgärd som bidrar till att ytterligare förbättra
              de mindre företagens kreditmöjligheter i alla delar av Sverige.
            </seg>
            <seg xml:id="i-87a55427b0b8c663-0">
              Regeringen har visat att tydligt jobbfokus i politiken och stort
              ansvarstagande i de offentliga finanserna ger trygghet i skakiga
              tider. Detta tillsammans med väl fungerande finansiella system
              gör att Sverige så här långt har klarat sig långt mycket bättre
              än andra länder. Regeringen följer noga utvecklingen och är beredd
              att återkomma med ytterligare insatser om det visar sig nödvändigt.
            </seg>
          </u>
          <note type="speaker" xml:id="i-a772b479bc7cedd9-0">
            Anf. 44 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-3">
            <seg xml:id="i-8c1441caa8a4759a-0">
              Herr talman! Tack, Maud Olofsson, för svaret! Jag hoppas att
              näringsministern orkar med en interpellation till hon har stått
              här ganska länge nu för det här är en viktig fråga tycker jag
              och säkert många andra.
            </seg>
            <seg xml:id="i-eb60691acd1b8291-0">
              Det har blivit mycket svårare för företag, framför allt små företag,
              att få lån. Bankerna har blivit mer restriktiva. Det förekommer
              att banker ensidigt säger upp lån. Det finns exempel på banker
              som helt sonika drar in krediterna för företag som kanske inte
              fullt ut har utnyttjat sina checkkrediter eller att man ändrar
              de villkor som man en gång har kommit överens om. Det är väldigt
              allvarligt för de mindre företagen, som många gånger hamnar i
              likviditetskris. Det handlar också om investeringar som kanske
              inte blir gjorda eller skjuts på framtiden.
            </seg>
            <seg xml:id="i-6420b5f8d34a9d36-0">
              Det brådskar i den här frågan. Redan om några dagar, den 19 januari,
              är det många företag som har uppbörd. Uppbörden för momsinbetalningar
              och inbetalningar av preliminärskatter och arbetsgivaravgifter
              är om bara några dagar. Jag tror att det är väldigt många som
              kommer att få kraftiga likviditetsproblem då. Det är något som
              vi verkligen måste ta till oss.
            </seg>
            <seg xml:id="i-71b2ab99cc5375e5-0">
              De här problemen bekräftas också i en undersökning som Almi nyligen
              har presenterat i låneindikatorn som de har gjort i 25 år nu,
              tror jag. De har frågat 150 chefer på olika bankkontor runt om
              i landet, och 38 procent av de tillfrågade menade att utlåningen
              minskade redan under fjärde kvartalet 2008. 54 procent bedömer
              att utlåningen kommer att minska ytterligare under 2009, alltså
              under innevarande år. Över 40 procent säger att kreditvillkoren
              har skärpts helt enkelt. Det bekräftar precis den bild vi har.
              Det bekräftar också det som många småföretagare säger i dag. Också
              stora företag har problem i dag, men när de ställs mot de små
              tror jag att de små blir förlorarna i första hand.
            </seg>
            <seg xml:id="i-e45ae0cf2944d329-0">
              I sitt svar pratar näringsministern om strategiska insatser,
              bland annat att företagshypotek har införts. Vid en utfrågning
              i finansutskottet ställde jag en fråga om det till en representant
              för banksektorn som menade att det inte har någon direkt påverkan
              på kreditmöjligheter just nu, kanske något på längre sikt men
              i det här kritiska läget skulle det inte ha någon effekt alls.
            </seg>
            <seg xml:id="i-d95310e913fe0664-0">
              Jag ska ställa några frågor till Maud Olofsson eftersom jag ser
              att jag inte har så många sekunder på mig. Jag får ta mina andra
              argument så småningom.
            </seg>
            <seg xml:id="i-eafc9b6c3549ae42-0">
              Det har i debatten förts fram krav på en generell kreditgaranti
              för mindre företag. Vad säger regeringen och Maud Olofsson om
              det? Vad säger Maud Olofsson om det uppenbara att den totala kapaciteten
              för lån egentligen borde öka? Hur ser regeringen på det? Hur ser
              regeringen på möjligheten att korta betalningstiderna för företag?
              Det som vi kan fatta beslut om är den offentliga sektorn. Sedan
              tycker jag att näringslivet självt kan se över sina betalningstider.
            </seg>
            <seg xml:id="i-b7648fbeaa96ab58-0">
              Det finns en lång rad frågor som behöver diskuteras. Jag återkommer
              med några ytterligare i mitt nästa inlägg.
            </seg>
          </u>
          <note type="speaker" xml:id="i-37f2bfebe469c91b-0">
            Anf. 45 BÖRJE VESTLUND (s):
          </note>
          <u who="borje_vestlund_48292a" xml:id="i-1a1dc45112e26efd-0">
            <seg xml:id="i-8eed5ba7823caa60-0">
              Herr talman! Ibland kan man återanvända svaren, använda svaren
              flera gånger. Jag tycker att jag känner igen svaren på ungefär
              samma frågor, nämligen om kreditmöjligheten för framför allt små
              och medelstora företag. Detta har vi debatterat här ett antal
              gånger och ändå är det samma sak.
            </seg>
            <seg xml:id="i-25404547aa50299d-0">
              Jag skulle med anledning av det ställa en fråga. Regeringen säger
              att man har avskaffat förmögenhetsskatten, och det har man gjort
              ett stort nummer av. Det skulle ju bli bättre kreditmöjligheter.
              Framför allt skulle de pengarna kunna satsas i företag. Hur mycket
              av de hundratals miljoner kronor som man tog bort från skattebetalarna
              har använts till att återinvestera i företagen? Har regeringen
              gjort några sådana undersökningar?
            </seg>
            <seg xml:id="i-2439d67cb773d872-0">
              När det gäller företagshypoteken vet vi att det här inte var
              något stort problem för bankerna tidigare. Jag kan bara hänvisa
              till vad Marie Engström sade, att när småföretagen i dag behöver
              låna borde ju detta ha gett ett genomslag när det gäller säkerheter
              och annat. Men det visar sig att det är precis tvärtom. Vad hade
              då denna reform för effekt med tanke på att det fanns en baksida
              av reformen?
            </seg>
            <seg xml:id="i-1f0ac8dc569a1c6e-0">
              En fråga som jag tycker är viktig i sammanhanget är arbetsgivaravgifterna.
              När regeringen tillträdde valde man att höja arbetsgivaravgifterna
              generellt sett, och det har drabbat framför allt de små företagen
              ganska ordentligt. Nu har regeringen förvisso sänkt arbetsgivaravgifterna
              för vissa grupper, men lång ifrån för alla. Det innebär att småföretagen
              måste ha särskilda grupper anställda för att de ska få någon effekt
              av avgiftssänkningen.
            </seg>
            <seg xml:id="i-864201231d848ac0-0">
              Jag vill ta upp en annan fråga som jag tycker är viktig. Här
              säger man att man vill utreda om skatteincitament ökar finansieringsmöjligheterna.
              Ja, det är naturligtvis intressant, men samtidigt tog man bort
              möjligheten till uppskjuten skatt när man gjorde upp om fastighetsskatten.
              I stället ska nu ränta betalas på reavinstskatten, och så var
              det inte tidigare.
            </seg>
            <seg xml:id="i-e4dc428156250d40-0">
              De åtgärder som man har vidtagit med anledning av finanskrisen
              har i ett avseende varit bra. Men på vilket sätt, statsrådet,
              har de påverkat de små företagen? Har de fått en bättre möjlighet
              på grund av dessa?
            </seg>
            <seg xml:id="i-41ea33644142b4fe-0">
              Trots allt är möjligheten att finansiera till 80 procent i stället
              för 50 procent bra. Men hur kan man påstå att detta är en kraftfull
              åtgärd när bankerna själva säger att de har svårigheter i dag
              att låna ut till de flesta småföretag, att de upplever att de
              inte har tillräckligt mycket säkerhet.
            </seg>
            <seg xml:id="i-22818c56a1967a8c-0">
              I sin utredning har Jan-Olle Folkesson lämnat ett antal förslag.
              Brådskar det då inte att det kommer en proposition om detta? Jag
              kan i alla fall inte se i propositionslistan att det skulle vara
              någon sådan proposition på gång.
            </seg>
            <seg xml:id="i-415fc19c33659d6b-0">
              Slutligen ställer jag samma fråga som Marie Engström ställer
              när det gäller betaltider för företagen. Det vore väl en enkel
              åtgärd att se till att i varje fall myndigheterna skulle ha 10,
              20 eller möjligen 30 dagar som betalningstid i stället för att
              envisas med att säga att det här inte är intressant. Vi borde
              kunna ta varandra i hand och säga att det vore bra för småföretagen.
            </seg>
          </u>
          <note type="speaker" xml:id="i-136ad5768125f0a1-0">
            Anf. 46 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-21">
            <seg xml:id="i-2892529c5e802a6d-0">
              Herr talman! Vi kan inte förminska den här frågan, för den är
              mycket större än det som vi pratar om här. När hela världens globala
              finansiella system rasar samman är det klart att det får effekter,
              och det är klart att det kommer att ta tid innan banksystemen
              fungerar. Men låt mig säga en sak. Det är inte förrän vi får det
              blodomloppet att fungera som hela det här systemet kommer att
              fungera väl, och det kommer att ta sin tid. Det är därför som
              regeringen har varit så noga med att jobba också på europeisk
              nivå.
            </seg>
            <seg xml:id="i-d02102b66aef4dc3-0">
              Det som händer nu är att när de europeiska systemen inte fungerar
              kommer storföretagen tillbaka hem hit och behöver låna pengar.
              Då finns det inte tillräcklig kapacitet för att klara både de
              stora företagen och de små och medelstora.
            </seg>
            <seg xml:id="i-2c6c4cb7e24a8a1b-0">
              Våra finansiella instrument är att se till att rusta vårt eget
              banksystem. Men bankerna bygger upp en kapitalbas för att möta
              de behov som nu finns. Vi försöker möta det här med att ge Almi
              en utökad ram. De har fått 2 miljarder ytterligare. Och på Almi
              säger de själva att de klarar sig med de resurser som de har som
              det ser ut här och nu. Men alla företag känner inte till Almi,
              de vet inte att de ska vända sig dit. Där har vi ett gemensamt
              ansvar att försöka hjälpa till med det.
            </seg>
            <seg xml:id="i-d8bd491007e41581-0">
              Grunden för att vi ska få detta att fungera är att vi får ett
              banksystem som funkar, att det blodomlopp som banksystemen är
              verkligen kommer i gång.
            </seg>
            <seg xml:id="i-e2e69bba17152201-0">
              Vi har ett gemensamt ansvar att lära från 90-talskrisen, i banksystemet
              och i politiken, att inte vara för försiktiga. I förra bankkrisen
              blev bankerna alldeles för försiktiga och ströp en del företag
              som hade kunnat överleva. Nu har vi en dialog med våra banker
              för att inte hamna i det läget.
            </seg>
            <seg xml:id="i-ea066692fefeb4b2-0">
              Man kan också se att utlåningen till företagssektorn har ökat
              i flera banker. De små och medelstora företagen har det dock bekymmersamt.
              Därför har vi tillfört resurser till Almi för att kunna möta just
              det.
            </seg>
            <seg xml:id="i-f696c03d2b48331a-0">
              Det som hände när man försämrade förmånsrätten förra gången var
              att bankerna ställde sådana säkerhetskrav att det nästan blev
              omöjligt för företag på landsbygden att låna pengar. Därför var
              reformen av förmånsrätten fel. Att återställa det i ett läge när
              hela banksystemet inte fungerar fullt ut har givetvis inte den
              största effekten, men det kommer, precis som bankerna säger, att
              ha det på sikt.
            </seg>
            <seg xml:id="i-7785c37f912fd6f8-0">
              Det är ett restaureringsarbete vi måste hålla på med. I det läget
              tar samhället ett större ansvar via Almi och via Svensk Exportkredit
              som också har fått ökade resurser för att kunna hjälpa till i
              export av olika produkter. Det kommer givetvis att spela roll.
            </seg>
            <seg xml:id="i-d509144099e10eab-0">
              När det gäller förmögenhetsskatten har vi inte gjort någon utvärdering
              eftersom det är för tidigt. Det som dock hände när vi hade förmögenhetsskatten
              var att man flyttade pengarna utomlands och inte betalade någon
              skatt i Sverige. I de länder som har tagit bort förmögenhetsskatten
              har det inneburit ökade investeringar med de pengarna. Det är
              dock alldeles för tidigt för att säga något när det gäller förmögenhetsskatten
              i Sverige.
            </seg>
            <seg xml:id="i-11fc1f653ded0f41-0">
              Till sist hoppas jag verkligen att de små företagen vänder sig
              till de organ vi faktiskt har och att banker och de institutioner
              vi bygger upp möter småföretagens behov kraftfullt. Jag förstår
              att många ligger vakna om nätterna och grubblar över hur de ska
              klara livhanken.
            </seg>
            <seg xml:id="i-d133d63488f167da-0">
              Det handlar om möjligheten att få tillgång till kapital men också
              om att mycket av marknaden har raserats på grund av finanskrisen.
              Vi har ett restaureringsarbete att göra; det är alldeles klart.
            </seg>
          </u>
          <note type="speaker" xml:id="i-df3be93e4565d432-0">
            Anf. 47 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-4">
            <seg xml:id="i-259239c3d885124a-0">
              Herr talman! Maud Olofsson sade att storföretagen kommer hem
              för att låna pengar och tränger ut de små. Den bilden är vi nog
              överens om, även om det i grunden är lite för enkelt uttryckt.
            </seg>
            <seg xml:id="i-f915cf38a20ea1e3-0">
              Jag tänkte ställa ytterligare en fråga. I dag har bankerna rätt
              att ensidigt säga upp krediter utan att det utlöser någon typ
              av skadeståndsansvar för dem. Skulle näringsministern kunna tänka
              sig att se över den lagstiftningen? Bankkunden och banken ingår
              ett avtal om ett lån. Detta lån kan banken uppenbarligen helt
              plötsligt säga upp. Det är mycket besvärligt för mindre företag.
            </seg>
            <seg xml:id="i-f6bb4eba6c6d10dc-0">
              Jag noterade att Maud Olofsson inte svarade på frågan som har
              förts fram i debatten om att staten ska gå in och hjälpa till
              och ställa ut mer generella garantier för att företag ska kunna
              behålla sina lån och förhindras att gå i konkurs.
            </seg>
            <seg xml:id="i-4913d824329c5459-0">
              Maud Olofsson svarade inte heller på frågan om man kan begränsa
              betalningstiderna från myndigheter. Samtidigt skulle näringslivet
              och de stora företagen kunna kontra med att skärpa sig gentemot
              de små företagen. Det vore några viktiga åtgärder som man skulle
              kunna vidta.
            </seg>
            <seg xml:id="i-dbedc9faff2616c1-0">
              Jag vet att regeringen har gett Almi ökad utlåningskapacitet
              med 2 miljarder kronor. Det är bra och nödvändigt. De pengarna
              kommer naturligtvis att användas. Syftet med Almi är dock att
              vara ett komplement till bankerna, att vara marknadskompletterande.
              Almi ställer krav på företag att de ska ha möjlighet att betala
              tillbaka. Meningen med Almis verksamhet är att respektive företag
              så småningom ska kunna gå tillbaka till banksfären för att kunna
              ha sina lån där. Men visst är Almis verksamhet mycket viktig.
            </seg>
            <seg xml:id="i-46a25f421cf9c5b5-0">
              I svaret skriver Maud Olofsson om en tillsatt utredning om skatteincitament
              för att till exempel få skjuta upp reavinstbeskattningen. Men
              efter vad jag förstår handlar det med EU:s regler om att det inte
              bara ska gälla i Sverige utan att det måste gälla inom hela EU-området,
              precis på samma sätt som gäller för reavinstbeskattningen knuten
              till fastighetsbeskattningen i dag. Det kan också vara en komplikation.
            </seg>
            <seg xml:id="i-26a0f0722038b0ee-0">
              Jag hoppas att Maud Olofsson i denna debatt kan svara på någon
              av de frågor som vi har ställt. Precis som jag sade inledningsvis
              är detta en viktig fråga. Jag tror att problemet är oerhört akut.
              Det är många småföretag som de kommande dagarna måste ha pengar
              till att betala in sina skatter och avgifter till Skatteverket.
            </seg>
          </u>
          <note type="speaker" xml:id="i-39447af6d213f570-0">
            Anf. 48 BÖRJE VESTLUND (s):
          </note>
          <u who="borje_vestlund_48292a" xml:id="i-1a1dc45112e26efd-1">
            <seg xml:id="i-f71ca1babfbdcf05-0">
              Herr talman! Det är viktigt att man arbetar med frågan om det
              globala finansieringssystemet och bankkrisen, det vill säga blodomloppet.
              Vi har dock vidtagit åtgärder för det. Vi har varit överens om
              i kammaren hur viktigt detta har varit. Nu börjar effekterna komma.
              Trots dessa åtgärder finns det dock fortfarande problem.
            </seg>
            <seg xml:id="i-adcc6732981524f0-0">
              För industrin är varsel ett allvarligt tecken. En annan allvarlig
              signal är antalet konkurser. Det är så att säga småföretagens
              varsel. Där får myndigheterna inte veta att man säger upp folk,
              utan där går man i konkurs. I bästa fall kommer det, när det handlar
              om arbetslösa, en förhandlingsframställan om att förhandla ned
              antalet anställda. Det syns alltså inte på samma sätt.
            </seg>
            <seg xml:id="i-2781f9e6a63b1fc1-0">
              Almi är riktat till små företag; det är sant. Exportkrediterna
              är dock inte specifikt till för små företag. Alla är vi överens
              om att ju fler småföretag som kan exportera, desto bättre. Det
              är dock så att de flesta småföretag inte återfinns i exportbranscher.
            </seg>
            <seg xml:id="i-0c833007242377f9-0">
              Jag kan förstå att man inte har gjort någon utvärdering av förmögenhetsskatten.
              Någon gång kan väl Maud Olofsson berätta om den där företagaren
              som fått låna av sin moster som Maud Olofsson nämnt så många gånger
              här i kammaren. Berätta hur många som har fått låna av sin moster!
              Det skulle jag vilja veta eftersom Maud Olofsson har använt detta
              i debatten.
            </seg>
            <seg xml:id="i-7f38a1de34417f3e-0">
              Slutligen skulle jag vilja veta: Vad är det för fel på det förslag
              om betalningstider som vi har tjatat om här några gånger? Kan
              vi inte åtminstone för våra myndigheter göra en sådan åtgärd som
              skulle gynna småföretagen? Jag är övertygad om att det skulle
              ge omedelbar effekt.
            </seg>
          </u>
          <note type="speaker" xml:id="i-28a4504127867193-0">
            Anf. 49 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-22">
            <seg xml:id="i-2f51e2d845404792-0">
              Herr talman! Jag hinner inte svara på allt när det är två stycken
              som radar upp frågor. Jag hoppas att ni kan respektera det. Jag
              gör så gott jag kan för att ni ska få svar.
            </seg>
            <seg xml:id="i-cca130bbe52153d9-0">
              Jag glömde att svara på frågan om Jan-Olle Folkessons utredning.
              Den är ute på remiss. Så fort den kommer tillbaka kommer det en
              proposition.
            </seg>
            <seg xml:id="i-7c443663a47c0eeb-0">
              När det gäller generella garantier har vi valt att säkra banksystemet.
              Vi har också valt de instrument vi har eftersom det är det snabbaste
              sättet att möta dessa företag. Vi har höjt deras möjlighet att
              gå in med lån, ända upp till hundra procent i särskilda fall,
              för att vi vill möta detta.
            </seg>
            <seg xml:id="i-440614305849b456-0">
              Marie Engström säger att det finns krav på att företagen ska
              betala tillbaka. Det är självklart. De måste betala tillbaka.
              Det gäller ju banksystemet, och det gäller Almi också.
            </seg>
            <seg xml:id="i-2187bc463e3ab275-0">
              Almi säger så här långt att de 2 miljarder som vi har tillfört
              räcker för att möta behoven.
            </seg>
            <seg xml:id="i-a83480f6267a454e-0">
              Vi kommer att följa detta och se hur det är för de medelstora
              företagen. Vi är väldigt noga med att det ska finnas ett system
              så att inte företagen går i konkurs bara för att banksystemet
              inte fungerar.
            </seg>
            <seg xml:id="i-831b399aa8a033da-0">
              Börje Vestlund säger att vi ju har tagit beslut om banksektorn,
              så varför fungerar det inte?
            </seg>
            <seg xml:id="i-eab782ff8dc9ab11-0">
              Det är för att det är en global finanskris. Det är en bristande
              tilltro i hela det finansiella systemet. Underskatta inte det
              som händer globalt. Det är mitt råd. Vi har en jättestor utmaning
              framför oss. Vi har provat detta hos oss under den förra finanskrisen,
              så vi vet att det tar tid. Vi kan också berätta för andra att
              det är på det sättet.
            </seg>
            <seg xml:id="i-6c94b67d823f12d6-0">
              När det gäller betalningstiderna förutsätter jag naturligtvis
              att myndigheterna håller sina betalningstider; allt annat är oacceptabelt
              i synnerhet i dessa tider. Jag ser också att många av myndigheterna
              är aktiva i debatten.
            </seg>
            <seg xml:id="i-6dc6fe3f730ac589-0">
              När det gäller konkurser för småföretag är det som Börje Vestlund
              säger. De varslar inte. De lägger ned snyggt och stilla. Antingen
              blir det en konkurs, eller också lägger man ned. Det blir kanske
              inte ens en konkurs. Därför är det så viktigt att vi har ett väl
              utbyggt nät i landet med rådgivare från Almi och andra.
            </seg>
            <seg xml:id="i-b5ca0b34206c0b6d-0">
              Utöver det använder vi strukturfonderna i EU för att öka finansieringsmöjligheterna.
              I fem av åtta strukturfondsregioner kommer man i början av 2009
              att ha utlysningar för samtliga regioner. Då kommer vi att förstärka
              det även på det området. Det är bra om vi kan använda strukturfonderna
              för det.
            </seg>
            <seg xml:id="i-cce871f3f38bf27e-0">
              Exportkrediterna kanske inte gäller de riktigt små företagen,
              men de är underleverantörer till storföretagen. Om Ericsson och
              andra stora företag i Sverige får sälja kommer underleverantörerna
              att ha nytta av det. Volvo Lastvagnar har haft nytta av detta.
            </seg>
            <seg xml:id="i-1446c7630776943c-0">
              När kommer man att berätta om mostern? Jag återkommer om det,
              Börje.
            </seg>
            <seg xml:id="i-9a45eb0af5fc6db2-0">
              Grunden till det jag säger är att det finns en missunnsamhet
              mot människor som har pengar. Förmögenhetsskattediskussionen handlar
              ju bara om det. Det är missunnsamhet för att en massa rika personer
              skor sig. I grunden behöver vi kapital i samhället för att investera.
              I det ligger att en del människor är rikare än andra. Jag hoppas
              att de ska använda sina pengar för att investera i företagsverksamhet
              här i Sverige. Så har skett i andra länder. Vi tror att det kommer
              att vara samma utveckling i vårt land.
            </seg>
            <seg xml:id="i-db2ba8baca29641a-0">
              Eftersom förmögenhetsskatten hade ett drag av slumpmässighet
              i sig, eller vad det var Göran Persson sade, tror jag att det
              är helt rätt att vi avskaffar den för att säkra mer investeringar
              i vårt land.
            </seg>
          </u>
          <note type="speaker" xml:id="i-29a21475dbb55dc8-0">
            Anf. 50 MARIE ENGSTRÖM (v):
          </note>
          <u who="marie_engstrom_e6a38f" xml:id="i-737969e7396ea442-5">
            <seg xml:id="i-9eb68b5a47ad3c25-0">
              Herr talman! När det gäller frågan om förmögenhetsskatten börjar
              vi bli lite otåliga. Vi väntar på bevisen för att avskaffandet
              av förmögenhetsskatten har haft verkan. Vi har länge hört att
              det innebär att tillgången till riskkapital kommer att öka ganska
              markant. Jag har alltid sagt att det kanske händer något på marginalen,
              men jag tror inte att det kommer att få den jättestora betydelse
              som jag vet att många alliansföreträdare har hävdat.
            </seg>
            <seg xml:id="i-e6346a99ade3ebe8-0">
              Reformering av 3:12-regler, ökade möjligheter till direktavskrivningar
              och annat som Maud Olofsson tar upp är ju sådant som vi är överens
              om. Det är bra åtgärder. Det var faktiskt vi som inledde en reformering
              av 3:12-reglerna för ett antal år sedan. Sedan har det rullat
              på.
            </seg>
            <seg xml:id="i-bdec32b6c6ce34bf-0">
              Även om detta har gjorts står vi där vi står i dag. Det finns
              ett antal företag och företagare som jag tror är oerhört bekymrade
              i dag. De vet inte om de i morgon eller nästa vecka har lånet
              kvar på banken. De vet inte om de kan göra rätt för sig gentemot
              skattemyndigheten när det gäller inbetalning av skatter, avgifter
              och moms som man ska göra redan i början av nästa vecka.
            </seg>
            <seg xml:id="i-fba54a5b4e01ae51-0">
              Det handlar om att korta ned betalningstiderna från myndigheter
              till exempelvis tio dagar. Det var den frågan vi ställde. Det
              skulle kanske vara en ganska snabb och enkel åtgärd som vi skulle
              kunna göra som en liten del i en väldigt stor och besvärlig fråga.
            </seg>
            <seg xml:id="i-12d10e1d049095df-0">
              Jag vet att näringsministern säger att hon ska följa utvecklingen.
              Det är ju bra, men frågan är hur illa det ska bli innan vi gör
              någonting utöver det som är gjort hittills.
            </seg>
          </u>
          <note type="speaker" xml:id="i-7145453ed9c80f8f-0">
            Anf. 51 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-a06c969fe692fa11-23">
            <seg xml:id="i-6088d157bbbc58ce-0">
              Herr talman! Det finns inget enklare än att stå här och uttrycka
              bekymmer över hur småföretagen har det. Det är det enklaste i
              världen. Jag tror på ert engagemang. Det svåra är att lägga fram
              konkreta förslag.
            </seg>
            <seg xml:id="i-81244aeff6f85783-0">
              Det är inte att man kräver mer förslag som gör att man är mer
              kraftfull. Det gäller att få förslagen att läggas fram som propositioner
              och få dem att gå igenom i riksdagen. Därför räknade jag upp den
              långa listan över allt som vi, under de två år som vi har suttit
              vid makten, har gjort som kommer företagen till del.
            </seg>
            <seg xml:id="i-eeebf6178877d432-0">
              Det tar naturligtvis ett tag innan man ser effekten av förmögenhetsskatten.
              Alla rusar inte till sina bankkonton utanför landet och plockar
              hem sina pengar. Det tar ett tag.
            </seg>
            <seg xml:id="i-2694e59970edd503-0">
              Det finns en ideologisk skillnad som gör att Vänsterpartiet inte
              vill avskaffa förmögenhetsskatten. Det har jag full respekt för.
              Vi har olika ingångar. Vi tror att det är bra för svensk företagsamhet
              att kapitalet stannar i Sverige och inte ligger på ett bankkonto
              i Liechtenstein eller någon annanstans.
            </seg>
            <seg xml:id="i-d81b3d64b9822466-0">
              Det är viktigt att säga att vi tack vare att det är 180 000 fler
              som jobbar har intäkter och marginaler att föreslå ytterligare
              åtgärder.
            </seg>
            <seg xml:id="i-d9234653ccb439e3-0">
              En regering måste naturligtvis följa utvecklingen. Vi ska inte
              rusa åstad och göra slut på alla pengar så att vi inte har reserver.
              Vi ska vara försiktiga och jobba med de organ vi har för att möta
              behoven.
            </seg>
            <seg xml:id="i-317a422c848fa413-0">
              Mitt råd till företagarna är: Vänd er till Almi och se om det
              inte finns hjälp att få där.
            </seg>
            <seg xml:id="i-9379e143e3266b51-0">
              Vi kommer att använda våra påtryckningsmedel och vår dialog till
              att trycka på bankerna så att de börjar fungera igen. Om vi ska
              få fart på svensk ekonomi och säkra jobben framöver måste vi hjälpas
              åt med att åstadkomma det. Det är min övertygelse.
            </seg>
            <seg xml:id="i-d1e58a56933c063b-0">
              Jag tror att Sverige är starkt i grunden, men just nu är det
              väldigt stora bekymmer. Vi ska vara glada åt att vi har pengar
              och åt att vi har institutioner som i grunden fungerar rätt så
              väl.
            </seg>
          </u>
          <note xml:id="i-b4c702f5e780a2b7-5">
            Överläggningen var härmed avslutad.
          </note>
          <note xml:id="i-cdf9642a5d21f1b2-0">
            10 § Svar på interpellation 2008/09:226 om styrelsearvoden för
            ordförande och ledamöter i SBAB
          </note>
          <note type="speaker" xml:id="i-51dae19dedd8dcfb-0">
            Anf. 52 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-0">
            <seg xml:id="i-872e4de2fcb38cb2-0">
              Herr talman! Eva-Lena Jansson har frågat mig om jag har för avsikt
              att ta initiativ till en korrigering av arvoden till normalnivå
              för ordförande och ledamöter i SBAB:s styrelse. Bakgrunden till
              frågan är det extra arvode som utgår till styrelsen i SBAB med
              anledning av de särskilda arbetsinsatser som föranleds av försäljningsarbetet.
            </seg>
            <seg xml:id="i-c7b8b451393392e2-0">
              Den globala finansiella krisen har pågått i drygt ett och ett
              halvt år. Hur länge oron på de finansiella marknaderna kommer
              att fortsätta är svårt att bedöma, och regeringen analyserar marknadsläget
              fortlöpande.
            </seg>
            <seg xml:id="i-94d149117a587c1e-0">
              Trots turbulensen har regeringen framgångsrikt genomfört försäljningar
              av bland annat Vasakronan och Vin &amp; Sprit. Regeringens planer
              på att sälja SBAB ligger fast. Regeringen avser att genomföra
              en försäljning vid den tidpunkt då det utifrån en samlad bedömning
              bedöms ge det mest affärsmässiga utfallet. I nuläget är dock en
              försäljning inte aktuell.
            </seg>
            <seg xml:id="i-5a90fb857dbc9f4e-0">
              Det är viktigt att understryka att staten uppträder ansvarsfullt
              både som ägare och som säljare av företag. Det visar också de
              försäljningar som hittills har genomförts och som har föregåtts
              av ett mycket noggrant arbete av såväl styrelse, ledning och rådgivare
              som av de anställda i företagen. Det har gjort att försäljningarna
              trots utmanande marknadsförutsättningar kunnat genomföras med
              gott resultat såväl för de enskilda företagen som för det svenska
              folkhushållet.
            </seg>
            <seg xml:id="i-c96e4a0de293fa9f-0">
              Det extra arvode som utgår till styrelseledamöterna i SBAB, och
              som även utgått till ledamöterna i Vasakronan och Vin &amp; Sprit,
              föranleds av de extra arbetsinsatser som utförs i de helägda statliga
              företag som regeringen sökt och fått riksdagens mandat att sälja.
              Det handlar om ett ökat internt arbete i samband med att styrelsen
              aktivt involveras i förberedelsefasen och sedermera i den aktiva
              försäljningsprocessen. Förberedelsefasen pågår intill dess att
              en aktiv försäljningsprocess inleds eller försäljningen av något
              skäl avbryts. Som jag inledningsvis sade ligger regeringens planer
              rörande SBAB fast. Även det mandat från riksdagen på vilket försäljningsprocessen
              vilar står fast.
            </seg>
            <seg xml:id="i-d674fb204f9682e6-0">
              Mot den bakgrunden har jag ingen avsikt att ta initiativ till
              att ändra på arvoderingen för ledamöterna i SBAB:s styrelse.
            </seg>
          </u>
          <note type="speaker" xml:id="i-8f1c5e895db8b5ad-0">
            Anf. 53 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-3">
            <seg xml:id="i-b542d5fe07e8ac68-0">
              Herr talman! Jag tackar Mats Odell för svaret. På två år har
              ordföranden och övriga ledamöter i SBAB:s styrelse fått ett fördubblat
              arvode i enlighet med regeringens direktiv. Det var en av de första
              åtgärderna som den här regeringen vidtog. Motivet för detta är
              enligt regeringen den extra arbetsinsats som en ägarförändring
              kan innebära för styrelsen. Jag ska då tillägga att arbetstagarrepresentanterna
              i SBAB inte har något arvode alls, medan statens representant,
              tjänstemannen från Näringsdepartementet, har detta dubbla arvode.
            </seg>
            <seg xml:id="i-0122d145dab838b3-0">
              Vid en interpellationsdebatt den 20 april 2007 uttryckte statsrådet
              Mats Odell att en höjning av arvodena inte är en nivåhöjning utan
              ett engångsarvode under den transaktionsprocess som nu pågår.
              Av den interpellationsdebatten kunde man förstå att detta snart
              skulle vara avklarat.
            </seg>
            <seg xml:id="i-844a4a99268d5b30-0">
              Den 16 december presenterade finansminister Anders Borg regeringens
              senaste prognos för svensk ekonomi. Av uppgifterna framgår det
              att regeringen inte räknar med att sälja detta bolag under 2009.
              Det går inte att tolka uppgifterna på något annat sätt. Därför
              blir det märkligt att regeringen står fast vid att denna fördubbling
              av arvodena ska kvarstå.
            </seg>
            <seg xml:id="i-db399e0ca44de53a-0">
              Jag måste då ställa följande fråga till statsrådet. Om det nu
              handlar om ett ökat internt arbete i samband med att styrelsen
              aktivt involveras i förberedelsefasen och sedermera den aktiva
              försäljningsprocessen, hur kommer det sig då att arbetstagarrepresentanterna
              som sitter i denna styrelse inte har detta arvode?
            </seg>
            <seg xml:id="i-49a4ae5ec4ce9670-0">
              Förberedelsefasen pågår till dess att en aktiv försäljningsprocess
              inleds. Då blir min fråga: Hur lång kan en förberedelsefas vara?
              Två år kan den uppenbarligen vara. Kan den vara tre år? Kan den
              vara fyra år? Kan den vara fem år? Jag skulle gärna vilja veta
              det.
            </seg>
            <seg xml:id="i-6a60dadc8c29c08f-0">
              Jag vill också tillägga att frågan om arvoden för tjänstemän
              som sitter i de statliga bolagens styrelser har varit uppe för
              diskussion tidigare.
            </seg>
            <seg xml:id="i-9d349e23f0e23373-0">
              För nästan fyra och ett halvt år sedan sade Maud Olofsson till
              Dagens Industri: Det här är helt fel. Tjänstemännen har redan
              fått betalt för att utföra arbetet. Därför finns det ingen vettig
              orsak till att betala ut dessa jättearvoden.
            </seg>
            <seg xml:id="i-077edd2756e3cdb3-0">
              Sedan dess har man från regeringens sida svarat att man ska se
              över löner, arvoden, bonusar, riktlinjer och så vidare i statliga
              bolag. Men fortfarande har vi inte sett någon förändring i dessa
              frågor.
            </seg>
            <seg xml:id="i-5d6ffe23848a76a6-0">
              Regeringen vidhåller att det ska vara dubbla arvoden i ett bolag
              som man uppenbarligen inte ska sälja under 2009. Man vidhåller
              att de fackliga representanterna inte ska ha något arvode. Man
              vidhåller alltså att tjänstemännen ska ha detta dubbla arvode
              som en tidigare representant för ett borgerligt parti, som nu
              befinner sig i regeringsställning, har kritiserat starkt.
            </seg>
            <seg xml:id="i-5ae974a87030d3d6-0">
              Min fråga till statsrådet blir: Finns det inga som helst avsikter
              att faktiskt förändra dessa arvoden i SBAB?
            </seg>
          </u>
          <note type="speaker" xml:id="i-7a7e73f71443479f-0">
            Anf. 54 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-1">
            <seg xml:id="i-0cfed093510e6663-0">
              Herr talman! Jag ska börja med frågan om arbetstagarrepresentanterna.
              Det är en ordning som har gällt under mycket lång tid. Eva-Lena
              Janssons parti har haft tolv år på sig i regeringsställning nu
              senast att ändra på den principen. Några sådana initiativ har,
              såvitt jag vet, inte tagits.
            </seg>
            <seg xml:id="i-f1d771187716121b-0">
              Vad Maud Olofsson har sagt i olika sammanhang är någonting som
              Eva-Lena Jansson nog får tala med henne om. Jag kan inte bedöma
              eller recensera det.
            </seg>
            <seg xml:id="i-91d632225255eb45-0">
              Däremot tycker jag att det är viktigt att titta på vad som faktiskt
              har skett. Hur har styrelsearbetet sett ut? Jag har tittat lite
              grann på hur det har varit. Under 2004 hade styrelsen åtta möten.
              Under 2005 hade man sju möten. Under 2006 hade man elva möten,
              och då hade denna process kommit i gång. Under 2007 hade man elva
              möten. Men under förra året hade man 16 möten. Man hade alltså
              i stort sett dubbelt så många möten som man normalt har. Jag tycker
              att det är någonting som reflekterar att det var rimligt att genomföra
              den fördubbling som har skett.
            </seg>
          </u>
          <note type="speaker" xml:id="i-3642bfc16397449a-0">
            Anf. 55 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-4">
            <seg xml:id="i-a8505df3bc1704bc-0">
              Herr talman! Statsministern har tidigare sagt att det inte har
              så stor betydelse vem som svarar på dessa interpellationer eftersom
              man talar samfällt för regeringen. Det måste därför vara av intresse
              var man står i denna fråga om arvoden.
            </seg>
            <seg xml:id="i-89be42b35c1091f6-0">
              Arbetstagarrepresentanten i SBAB har inget arvode alls. Det är
              helt tydligt. Men vad den nuvarande regeringen gjorde 2007 när
              den kom till makten var att sänka ersättningarna för arbetstagarrepresentanterna
              i ett antal bolag. Men med den argumentation som framförs här
              borde det vara tydligt att denna regering tycker att alla i styrelserna
              faktiskt ska ha detta arvode och att det dessutom ska fördubblas.
              Då får man faktiskt svara på varför man inte tycker att de arbetstagarrepresentanter
              som enligt Mats Odell har deltagit i 16 möten under 2008 inte
              har haft en fördubblad arbetsinsats.
            </seg>
            <seg xml:id="i-451f154f981733a3-0">
              Fortfarande tycker jag inte att man kan tala om varför man tycker
              att det är viktigt att styrelseledamöterna ska ha dessa fördubblade
              arvoden om regeringen har gjort bedömningen att man inte ska sälja
              bolaget under 2009. Jag har inte fått svar på hur länge en förberedelsefas
              kan pågå. Förberedelsefasen kan inte ta hur lång tid som helst.
            </seg>
            <seg xml:id="i-e65b2f070f18edba-0">
              År 2006 hade styrelsen i SBAB elva sammanträden. Även 2007 hade
              man det. Vi lämnade över makten i oktober 2006. Såvitt jag vet
              var detta inte den första frågan som man hade mandat att börja
              arbeta med. Det har inte varit någon skillnad i arbetsbelastningen
              för SBAB:s styrelse under 2006 och 2007. Därmed kan man säga att
              det kanske inte var av intresse att fördubbla arvodena. Men 2008
              har det varit det. Kan man då garantera att det ska vara extra
              många möten 2009 också när man ändå inte har för avsikt att sälja
              bolaget? Det måste man kunna svara på.
            </seg>
            <seg xml:id="i-32a7a6fbbb9fb850-0">
              Sedan är det viktigt att få veta hur man ser på frågan eftersom
              den nuvarande regeringens representant från Näringsdepartementet
              har uttalat att man skulle se över arvodena det sade man också
              2007 för att se vad man skulle göra åt detta. Det har man lovat
              att återkomma med. Det är regeringens representant som har uttalat
              sig om detta, och allt som regeringen uttalar sig om står regeringen,
              såvitt jag har förstått, samfällt bakom. Det är därför viktigt
              att Mats Odell klargör vem i regeringen som jag ska lyssna på
              och vem det är som talar för regeringen i denna fråga.
            </seg>
          </u>
          <note type="speaker" xml:id="i-0f197686a9ae280b-0">
            Anf. 56 BÖRJE VESTLUND (s):
          </note>
          <u who="borje_vestlund_48292a" xml:id="i-1a1dc45112e26efd-2">
            <seg xml:id="i-eb7c25494ad63669-0">
              Herr talman! Jag tänker göra bara detta inlägg. Mats Odell, kan
              ni inte sluta med det infantila: Ni hade tolv år på er.
            </seg>
            <seg xml:id="i-feb7ba55e251943c-0">
              Vi har hört det några gånger nu, att vi hade tolv år på oss.
            </seg>
            <seg xml:id="i-00e8f5793cdca4b8-0">
              Vi hade faktiskt en annan uppfattning om just dessa ledamöter
              som var från departementen. Vi tyckte att alla ledamöter skulle
              ha samma arvode oavsett var de kom ifrån. Det var vårt ingångsläge
              i just denna fråga, vill jag erinra om.
            </seg>
            <seg xml:id="i-9cfc551113217010-0">
              Det kan finnas anledning att se över detta. Det kan jag villigt
              hålla med om. Men vi hade en klart uttalad uppfattning när vi
              var i regeringsställning. Detta blir en ganska tråkig debatt om
              ni ska säga: Ni hade tolv år på er.
            </seg>
            <seg xml:id="i-d660f3a0f44f2a01-0">
              Men konstatera då, Mats Odell, att vi under tolv år har haft
              den mest inkompetenta och mest korkade regering som någonsin har
              funnits på hela detta jordklot.
            </seg>
            <seg xml:id="i-659281c24f233039-0">
              Men varför försöker man då inte att rätta till detta, i synnerhet
              när man säger att man till och med är överens med oss om att man
              kanske borde rätta till detta? Men man har fortfarande inte gjort
              det under dessa två och ett halvt åren. Men förslagen kommer inte
              från den här regeringen. Tvärtom talar man bara om att man eventuellt
              kommer att göra någonting och att den socialdemokratiska regeringen
              under sina tolv år har varit den sämsta regeringen som någonsin
              har funnits. Men det håller inte som regeringspolitik. Man måste
              ha lite egna förslag, och det har man inte, i synnerhet inte när
              det gäller svaret på denna interpellation.
            </seg>
            <seg xml:id="i-216d3fe4cc25116a-0">
              Jag tänker inte göra några fler inlägg.
            </seg>
          </u>
          <note type="speaker" xml:id="i-fb97686507cf7265-0">
            Anf. 57 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-2">
            <seg xml:id="i-f8df1ed4473fc021-0">
              Herr talman! Jag beklagar att Börje Vestlund inte vill ha fler
              inlägg, för det är väldigt spännande och trevligt och utmanande
              att debattera med Börje Vestlund.
            </seg>
            <seg xml:id="i-7e76101cfef4db73-0">
              Jag tycker också att det är väldigt intressant att det nu har
              gått två och ett halvt år, och nu vill Börje Vestlund inte längre
              höra att man regerade i tolv år. Men jag kan berätta för Börje
              Vestlund att vi i tolv år fick stå ut med att i stort sett varje
              anförande började med det moras vi fick ta över. Vi får vänja
              oss vid den delen av politiken. Politik är ett spännande hantverk,
              och det här är ett exempel på det.
            </seg>
            <seg xml:id="i-7bf1cbfb0eca1352-0">
              Jag har gett ett svar. Jag ser ingen anledning att nu ändra på
              det här systemet. Det svaret står fast.
            </seg>
            <seg xml:id="i-aa7ea10f83b8ecae-0">
              Sedan gällde det vad Maud Olofsson sade 2004. Det kan mycket
              väl vara så att hon då sade så, men hon var då inte näringsminister,
              och vi samordnade inte olika allianspartiers företrädares uttalanden
              på den tiden. Det gör vi inte till fullo nu heller, men jag har
              svårt att ta ansvar för vad olika allianskamrater sade i början
              av 2000-talet.
            </seg>
            <seg xml:id="i-e3ee1b2acb497247-0">
              Vad jag tycker är intressant är då kanske att titta lite grann
              på de arvoden som är i de statliga bolagen.
            </seg>
            <seg xml:id="i-200f53c6e56f7dbe-0">
              Eva-Lena Jansson vill inte sälja statliga bolag, men om de ska
              säljas ska det vara korta förberedelsetider, förstod jag. Det
              är då framför allt för att spara kostnader för styrelsearvoden,
              antar jag.
            </seg>
            <seg xml:id="i-bcaeff0d08dda39c-0">
              Vi har en annan uppfattning. Vi tror att man måste förbereda
              sig väldigt noggrant, och man måste se till att man har ledamöter
              som är motiverade för detta.
            </seg>
            <seg xml:id="i-196ac0bc32499295-0">
              I dag får ledamöterna i SBAB:s styrelse 87 000 kronor om året,
              och ordföranden får 174 000 kronor. Det här extra arvodet ger
              lika mycket till.
            </seg>
            <seg xml:id="i-2839ff9d0ac81049-0">
              Det här styrelsearvodet är knutet till det ansvar och den arbetsinsats
              som det här uppdraget kräver. SBAB har haft stora utmaningar och
              har stora utmaningar också framöver.
            </seg>
            <seg xml:id="i-f581763769cc8eb0-0">
              Jag vill också påpeka att när vi jämför arvodesnivåerna mellan
              statliga företag och exempelvis motsvarande företag som finns
              på börsen visar det sig att en ledamot i ett statligt företag
              i genomsnitt har 43 procent av ett motsvarande arvode i ett börsföretag.
            </seg>
            <seg xml:id="i-7071d562af97707c-0">
              Nej, jag tycker alltså inte att det här är en anmärkningsvärt
              hög nivå, inte ens med det extra arvodet, om man jämför med vad
              man får om man gör motsvarande insats i ett bolag på den privata
              marknaden.
            </seg>
          </u>
          <note type="speaker" xml:id="i-eb0696b66dac65bd-0">
            Anf. 58 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-5">
            <seg xml:id="i-4e767f67109e4af8-0">
              Herr talman! Man kan jämföra äpplen och päron och säga att de
              ser olika ut, men nu håller vi oss till de statliga bolagen. Det
              är där vi är ansvariga. Har man synpunkter på de privata bolagen
              får man gå på deras bolagsstämmor.
            </seg>
            <seg xml:id="i-a078b77eae4abe9b-0">
              När jag citerade Maud Olofsson talade jag också om att hon hade
              uttryckt även under 2007 att hon hade ärvt den här frågan av Socialdemokraterna.
              Hon sade: Jag går igenom alla de här regelverken om vd:arnas löner,
              styrelsearvoden, ägandedirektiv, hur vi ska sköta och återrapportera
              till de här bolagen, och vi har bara suttit ett år.
            </seg>
            <seg xml:id="i-718390057aa16208-0">
              Nu har ni suttit i två år. Det är lite för länge, tycker jag.
              Men det är svenska folket som ska avgöra det.
            </seg>
            <seg xml:id="i-bfeb60f585ab22b2-0">
              Man pratar om att man ska förbereda sig noggrant. Ja, men då
              kanske ni inte skulle ha sålt något av de bolag som ni sålde under
              föregående år, om man nu säger att man ska förbereda sig noggrant.
            </seg>
            <seg xml:id="i-2623f7c311a756be-0">
              Mats Odell! Du svarar inte på frågan, men jag tycker att det
              framgick av Anders Borgs redovisning att man inte ska sälja SBAB
              under 2009. Därmed pågår det ingen förberedelsefas under 2009.
              I så fall måste du tala om att ni ska sälja SBAB under 2009, och
              det har jag inte hört någonting om.
            </seg>
            <seg xml:id="i-c38420148befffc4-0">
              Du har fortfarande inte heller svarat på frågan: Tycker du att
              det är rimligt att de arbetstagarrepresentanter som sitter i samma
              styrelse och deltar i exakt lika många möten inte har det här
              arvodet? För den här regeringen företräder en åsikt att det är
              extra jobbigt att sitta i de här styrelserna vid de tillfällena.
            </seg>
            <seg xml:id="i-27d7af21ac1a01c1-0">
              Jag har framfört i den här talarstolen tidigare att jag inte
              tycker att det är lämpligt att man har dubbla arvoden för att
              de här bolagen ska säljas. Jag tycker att det är orimligt.
            </seg>
            <seg xml:id="i-947d761d70d07eb6-0">
              Sedan kan man diskutera nivåerna på de olika bolagen. Det kan
              vi ta vid en annan interpellationsdebatt, men nu diskuterar vi
              de dubbla arvodena för SBAB, som inte ska säljas under 2009, enligt
              Anders Borg.
            </seg>
          </u>
          <note type="speaker" xml:id="i-04ce4062746d41ed-0">
            Anf. 59 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-3">
            <seg xml:id="i-b9c7a1201f9a6b9d-0">
              Herr talman! Regeringens planer på att sälja SBAB ligger fast.
              Vi tror nämligen att det här företaget har bättre förutsättningar
              att utvecklas i privata händer än i statens händer.
            </seg>
            <seg xml:id="i-b1a669cc7490a810-0">
              Jag vet inte hur Eva-Lena Jansson ser på det här, om det är en
              prioriterad uppgift för staten att driva bankverksamhet. Vi har
              ju också ett ägande, 19,9 procent, i en annan stor bank. Och Riksgälden
              förvaltar en bank som var i behov av att få ett så kallat likviditetsstöd
              av Riksbanken för att det är en systemviktig bank. Det är en tillfällig
              åtgärd som en del av hanteringen av den finansiella kris som vi
              nu befinner oss i.
            </seg>
            <seg xml:id="i-71ef8250ced6a245-0">
              Men våra planer på att sälja SBAB ligger fast. Och vi tänker
              genomföra en försäljning vid den tidpunkt då det utifrån en samlad
              bedömning, när vi har bedömt alla tänkbara faktorer, ger det mest
              affärsmässiga utfallet. Men jag upprepar: I nuläget är en försäljning
              inte aktuell, och jag har inga planer på att ta några initiativ
              till att ändra på arvoderingen av styrelsen.
            </seg>
          </u>
          <note xml:id="i-b4c702f5e780a2b7-6">
            Överläggningen var härmed avslutad.
          </note>
          <note xml:id="i-87b7e49e33772f0a-0">
            11 § Svar på interpellation 2008/09:230 om minskade skatteintäkter
            för kommuner och landsting
          </note>
          <note type="speaker" xml:id="i-85108760d4caab71-0">
            Anf. 60 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-4">
            <seg xml:id="i-540bac1b1480ce67-0">
              Herr talman! Eva-Lena Jansson har frågat finansministern om han
              avser att vidta ekonomiska åtgärder i syfte att motverka uppsägningar
              i kommuner och landsting.
            </seg>
            <seg xml:id="i-bbf6c056ac8980d1-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-ff38352f8bab09fd-0">
              Låt mig först påpeka att regeringen bedriver en ekonomisk politik
              baserad på sunda offentliga finanser med fokus på stärkta tillväxtmöjligheter,
              en varaktigt ökad sysselsättning och minskat utanförskap. Den
              här inriktningen på den ekonomiska politiken är giltig oavsett
              konjunkturläge.
            </seg>
            <seg xml:id="i-7faaf42b80f27565-0">
              Reformerna som presenterades i budgetpropositionen rustar Sverige
              för framtiden samtidigt som de bidrar till att dämpa effekterna
              av den internationella konjunkturnedgången. Dessa reformpaket
              kommer kommunsektorn till del bland annat genom satsningar på
              jobb och företagande, en generell sänkning av arbetsgivaravgiften,
              sänkta arbetsgivaravgifter för unga och insatser inom välfärdsområdet.
              Till detta kan läggas att reformeringen av fastighetsskatten innebär
              att kommunerna får ökade intäkter från den kommunala fastighetsavgiften.
              Sammantaget ger detta ett tillskott till kommuner och landsting
              på i storleksordningen 30 miljarder kronor under åren 20092011.
            </seg>
            <seg xml:id="i-2c1ec5bdd1fc912a-0">
              Det har nu gått ett tag sedan budgetpropositionen presenterades.
              Vi kan konstatera att den ekonomiska utvecklingen har försämrats
              betydligt snabbare än vad alla bedömare då trodde. Detta påverkar
              även förutsättningarna för kommuner och landsting genom att ökningen
              av skatteintäkterna blir svagare än tidigare beräknat. Det är
              dock inte en fråga om att skatteintäkterna kommer att minska.
            </seg>
            <seg xml:id="i-25948b4d53133aae-0">
              Regeringen följer utvecklingen noga. Finansministern presenterade
              i december en reviderad prognos för den svenska ekonomin. Nya
              bedömningar av den ekonomiska utvecklingen kommer att presenteras
              i den ekonomiska vårpropositionen. Jag kan dock inte föregripa
              detta arbete och kan därför inte nu ge något besked i denna fråga.
            </seg>
          </u>
          <note type="speaker" xml:id="i-4fcbba1a63fdd6b7-0">
            Anf. 61 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-6">
            <seg xml:id="i-f6994c20f79054ae-0">
              Herr talman! Tack för svaret, Mats Odell!
            </seg>
            <seg xml:id="i-406c712a6ad71071-0">
              Sveriges Kommuner och Landsting, SKL, den gemensamma organisationen,
              redovisar i en prognos för 20092010 att skatteintäkterna minskar.
            </seg>
            <seg xml:id="i-8aefc82c40cd39f6-0">
              De minskade skatteintäkterna är 3 miljarder lägre för 2009 och
              8 miljarder lägre för 2010, jämfört med oktoberprognosen. Och
              enligt Sveriges Kommuner och Landsting motsvarar de minskade skatteintäkterna
              närmare 20 000 jobb i kommuner och i landsting 2010.
            </seg>
            <seg xml:id="i-8bdea21c8a16b776-0">
              Sveriges Kommuner och Landsting har upprepade gånger påtalat
              vikten av resurstillskott till sektorn. Bland annat har förbundet
              nyligen skrivit till finansministern och gett förslag om ökade
              statsbidrag.
            </seg>
            <seg xml:id="i-9f7b05b15b8013ff-0">
              Jag ska citera ordföranden i Sveriges Kommuner och Landsting:
            </seg>
            <seg xml:id="i-345eff55c61eaec5-0">
              De stimulanspaket som regeringen föreslagit räcker inte för att
              stävja krisen. Vi måste se till att konjunkturnedgången inte blir
              längre och djupare än nödvändigt. Att ge kommuner och landsting
              extra pengar är ett effektivt sätt att motverka lågkonjunkturens
              effekter på sysselsättningen.
            </seg>
            <seg xml:id="i-dd3b4728a9841991-0">
              Sysselsättningen får väl sammanfattas som en arbetslinje, antar
              jag.
            </seg>
            <seg xml:id="i-d89e97bfb46dd909-0">
              Sedan skriver han: Och pengarna behövs nu. Detta är undertecknat
              av Anders Knape, ordförande i Sveriges Kommuner och Landsting,
              tillika moderat politiker.
            </seg>
            <seg xml:id="i-4a47a8830844499a-0">
              I Örebro läns landsting uttrycker landstingsstyrelsens ordförande
              Marie-Louise Forsberg-Fransson något liknande. De har vidtagit
              åtgärder, säger hon, för att kunna hålla budgeten i balans. Men
              man måste faktiskt minska personal med ca 300 tjänster redan under
              2009.
            </seg>
            <seg xml:id="i-831b703c2fcec129-0">
              Det handlar om att man inte får de extra tillskotten. Får man
              inte extra tillskott kan man inte bidra till att hålla sysselsättning
              och köpkraft uppe.
            </seg>
            <seg xml:id="i-69ee72b4c7c1dcda-0">
              Då blir det obegripligt med det här svaret från regeringen. Även
              om det inte är finansministern som svarar utan kommunministern
              det antar jag Mats Odell är i det här fallet förstår inte jag
              att man poängterar att det handlar om en arbetslinje. Allting
              man gör företräder en arbetslinje. Kommuner talar gång på gång
              om att de har stora problem.
            </seg>
            <seg xml:id="i-4b8b643049381757-0">
              Karlskoga kommun som är en mellanstor kommun med 30 000 invånare
              har stora problem nu i den offentliga sektorn. Man behöver minska
              pengarna till den sociala välfärden. Man får dra ned på barnomsorgen,
              man får lägga ned skolor, och man pekar på att de kommunala intäkterna
              minskar.
            </seg>
            <seg xml:id="i-16cdfb2fa36a75eb-0">
              Karlskoga kommun har haft många varsel under den här hösten,
              och det här året har börjat på samma sätt. Likadant är det i Örebro
              kommun. Så ser det ut i många av Örebro läns kommuner.
            </seg>
            <seg xml:id="i-ffd7752f580423f7-0">
              Det påverkar naturligtvis skatteintäkterna i de kommunerna och
              möjligheten att upprätthålla välfärden. Den här regeringen väljer
              i det läget att säga som man sade i går i partiledardebatten:
              Vi avvaktar. Vi avvaktar för att se vad som händer.
            </seg>
            <seg xml:id="i-794d9550684aae97-0">
              Det går inte att avvakta nu om man vill säkerställa att vi har
              en väl fungerande vård, skola och omsorg. Då måste man agera.
            </seg>
            <seg xml:id="i-bec4d73d297e6641-0">
              Jag tycker att det är jättetydligt. Ordföranden för Sveriges
              Kommuner och Landsting säger: Pengarna behövs nu. Det är underskrivet
              i slutet av förra året. Det publicerades i december. Man kan inte
              vara så mycket tydligare. Man kan inte vara så mycket mer uppkäftig.
              Man är faktiskt också ganska bekymrad när man skriver ett sådant
              brev och tar till de orden: Pengarna behövs nu.
            </seg>
            <seg xml:id="i-e7c5f40acfddbeea-0">
              Jag tycker att det är anmärkningsvärt att den här regeringen
              inte vill agera. Jag skulle gärna vilja veta vad man har för ansvar
              och varför man inte är beredd att agera nu.
            </seg>
          </u>
          <note type="speaker" xml:id="i-e8d82a6ac7031862-0">
            Anf. 62 LENNART AXELSSON (s):
          </note>
          <u who="lennart_axelsson_82f7c1" xml:id="i-bf24a9cbc1d0d56f-0">
            <seg xml:id="i-56dfff92cbb00e1f-0">
              Herr talman! Jag är till yrket vårdare. Jag har jobbat med utvecklingsstörda
              i många år. Jag kommer från en liten ort, också den i Örebro län,
              som heter Nora.
            </seg>
            <seg xml:id="i-933c301c561492c1-0">
              Jag träffar relativt ofta arbetskamrater sedan tidigare och även
              fackliga kamrater som berättar om hur situationen är nu runt omkring
              i landet på deras arbetsplatser. Där tvingades man redan tidigare
              slita för två ibland, och nu ökar pressen ständigt.
            </seg>
            <seg xml:id="i-20e1a6cd1970720c-0">
              Timanställda och vikarier har redan fått sluta. Det är inget
              som syns i de siffror som presenteras från Arbetsförmedlingen.
            </seg>
            <seg xml:id="i-a289821f2e91e23e-0">
              Men nu börjar också de många varslen komma. Vi kunde läsa i går
              i Helsingforsstidningen City om att 900 jobb eventuellt kommer
              att försvinna på Karolinska. I dagens Nerikes Allehanda kunde
              vi läsa om att varsel hotar inom vården nästa år i Örebro läns
              landsting.
            </seg>
            <seg xml:id="i-adc74e5547f58e69-0">
              Kritiken mot att regeringen inte gör någonting för att lindra
              den här situationen är stark inte bara från oss i oppositionen
              utan även från borgerliga politiker runt om i landet. Svenska
              Dagbladet skriver i dag att alliansen får intern kritik för passivitet.
              Krisdrabbade kommuner kräver hjälp.
            </seg>
            <seg xml:id="i-c20f56c675902f1a-0">
              Karl-Evert Olsson som är kommunalråd i Sandviken säger att om
              man tittar på landstings- och kommunekonomin över landet syns
              det tydligt att det behövs mer pengar. Det borde vilken ansvarsfull
              regering som helst se, säger han.
            </seg>
            <seg xml:id="i-0d1cda6ba5440081-0">
              Vi kan också se i Dagens Samhälle i dag att många kommuner tvingas
              riva upp, göra om och justera ned de budgetar som man nyligen
              har fastställt. De enda som inte verkar förstå att förutsättningarna
              är annorlunda än när man lade fram budgetarna tidigare är den
              borgerliga regeringen.
            </seg>
            <seg xml:id="i-1845e3aabb053eb8-0">
              Jag tycker att det är ofattbart när Mats Odell säger i svaret
              att man har sänkt arbetsgivaravgifterna och att det har gett kommunerna
              pengar. Visst, så är det ju. Men vad han inte talar om är att
              de försämringar som har gjorts i sjukförsäkringar och a-kassan
              har gjort att kommunernas socialbidragskostnader har ökat. Det
              finns både plus och minus i de saker som regeringen har gjort
              när det gäller kommunerna.
            </seg>
            <seg xml:id="i-1875cf88f37df681-0">
              Framför allt måste ni öppna ögonen och se vad det är som har
              hänt sedan ni lade fram er budget förra året. Att bara stå och
              vänta och låta det ske det som händer just nu är verkligen ett
              slag i ansiktet på alla anställda.
            </seg>
            <seg xml:id="i-96c7ab81591604c2-0">
              Jag kan också konstatera att det finns ett antal kommuner som
              redan sett sig tvingade att höja skatten. Min kommun är en av
              dem. Visserligen är det en ganska låg nivå på höjningen, men det
              kommer förmodligen inte att räcka för att undvika uppsägningar
              under nästa år.
            </seg>
            <seg xml:id="i-01e3eb93512a7114-0">
              Vad vill kommunministern säga till alla de anställda runt om
              i landet som nu tvingas gå på knäna på grund av regeringens passivitet?
            </seg>
          </u>
          <note type="speaker" xml:id="i-ee53a6825cd6266e-0">
            Anf. 63 FINN BENGTSSON (m):
          </note>
          <u who="unknown" xml:id="i-8896900c0a2d5aaa-5">
            <seg xml:id="i-e6d86aa4ed3eb604-0">
              Herr talman! Jag vill också tacka statsrådet för svaret som belyser
              tillkortakommandet med resurser. Det är inte något som bara drabbar
              kommuner och landsting utan även staten i en finansiell global
              kris. Statsrådet ger i sitt svar tydligt besked att man har gjort
              saker som gynnar ekonomin i kommuner och landsting och även att
              man arbetar aktivt just för att möta den finansiella krisen. Det
              är kanske det viktigaste incitamentet för att skapa resurser.
              Interpellanten Eva-Lena Jansson och Lennart Axelsson tycks ha
              en guldgruva att ösa ur. Ingen annan statsbärande regering kan
              rimligtvis ha mer än den ansvarsfulla regering vi nu har.
            </seg>
            <seg xml:id="i-4d716bf63569e96e-0">
              Jag vill ta upp en annan diskussion här i anslutning till önskemålet
              om att lägga ut resurser på kommuner och landsting. Nu när Socialdemokraterna
              har förenats med Vänstern som också påstår sig ta ett statsfinansiellt
              ansvar löser man helt enkelt sysselsättningsproblematiken genom
              att gå Vänstern till mötes och lägga ut 200 000 nya jobb i den
              offentliga sektorn. Därmed har man löst sysselsättningspolitiken.
            </seg>
            <seg xml:id="i-9fd4cd33784724a5-0">
              Jag ser inte att man har täckning för den kostnaden. Men nu ska
              ni samregera, påstår ni. Då får ni väl hitta en lösning. Det här
              hade varit att lösa det på ett elegant sätt när det gäller sysselsättningspolitiken.
            </seg>
            <seg xml:id="i-e7c237081c5b3e4d-0">
              Men vad sysslar de människorna med? Vad gör de för skattemedlen?
              Vad bedriver de för servicetjänster i kommuner och landsting med
              de villkor som de arbetar under? Det är apparater som kanske inte
              fullt ut är effektiva.
            </seg>
            <seg xml:id="i-b6f8b4379c305e1b-0">
              Jag känner inte så väl till kommunverksamheten. Jag tycker att
              den har fungerat bra, men inte där den interagerar med landstingen.
              Jag känner däremot väl till landstingsverksamheten. Jag kan försäkra
              att när den är driven i offentlig regi är den långt ifrån så effektiv
              som den borde vara.
            </seg>
            <seg xml:id="i-a960ff51cb580b8b-0">
              Det handlar inte om dem som arbetar i vården eller omsorgen.
              Det handlar om de nivåer av onödig administration som denna apparat
              har skaffat sig i sin närmast monopolliknande ställning att få
              bedriva vård utan att ha andra entreprenörer och konkurrenter.
            </seg>
            <seg xml:id="i-5f71917936942fe6-0">
              Jag vill därför också spela in i den här diskussionen att vi
              måste förstå att redan den 1 januari 2009 trädde en ny lag i kraft
              som heter lagen om valfrihet. Den är framtagen för att möta en
              större mångfald av utförare för att effektivisera skattekronan
              i kommuner och landsting.
            </seg>
            <seg xml:id="i-f6770971b7e2aa7b-0">
              Detta är ett annat parallellt spår som Socialdemokraterna närmast
              har motverkat i alla sina regeringsår och därmed skapat denna
              ineffektivitet i den offentligdrivna välfärden som behöver en
              sund konkurrens av andra entreprenörer. Det är både för att ge
              en större mångfald arbetsgivare till arbetstagarna och för att
              konkurrensutsätta skattekronan för att få mest vård och omsorg
              för pengarna.
            </seg>
            <seg xml:id="i-f9b3426a9853f583-0">
              Det är en lag som nu kommer att verka i kommuner och landsting
              och skapa just ett större utbyte av skattekronan i form av effekt.
              Det kommer också att leda till, är jag säker på, att olika medborgare
              kommer att få mer makt att välja den vård och omsorg de själva
              vill. Därmed kommer kraften i att behöva anställa folk att öka
              för att tillmötesgå de här kraven.
            </seg>
            <seg xml:id="i-c22bfc20eb8f8b34-0">
              Det här är strukturella förändringar som denna regering kan göra
              trots att vi går in i en av de allvarligaste globala finansiella
              kriserna som denna värld har sett under modern tid. Jag tycker
              inte att man ska underskatta värdet av denna palett av olika åtgärder
              vid sidan av att komma med ett enkelt budskap, att ta statskassan
              som också har ansvar för att försörja andra områden än just det
              viktiga område vi diskuterar i dag och vräka ut utan att ställa
              frågan: Kan ni effektivisera er själva? Behöver ni alla dessa
              onödiga nivåer av byråkrati? Inom sjukvården finns siffror som
              säger att man i offentligdriven vård har högst 2530 procent patientrelaterad
              tid medan andra alternativ inte klarar ekonomin om man inte har
              minst 60, kanske 70 procent patient- och klientrelaterad tid.
            </seg>
            <seg xml:id="i-34cd058679abf549-0">
              Denna typ av reformer är välkomna i ett läge där vi måste vända
              på varje skattekrona. Jag för gärna in det i debatten och tackar
              återigen alliansregeringen för att initiativen tas på många olika
              plan i stället för det enfaldiga i att bara vräka ut pengar på
              verksamheter där vi inte vet hur de effektivt kan användas.
            </seg>
          </u>
          <note type="speaker" xml:id="i-b2c9aeaedd36facd-0">
            Anf. 64 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-6">
            <seg xml:id="i-53788bd434bf5b06-0">
              Herr talman! Den globala finanskrisen är den här gången inte
              hemlagad. Den kommer utifrån och har tagit ett järngrepp över
              ekonomierna runt om på det här klotet och också drabbat Sverige,
              trots att vi har ett antal mycket goda år bakom oss. Det gäller
              också Sveriges kommuner och Sveriges landsting och den svenska
              staten. En klok hantering av statsfinanserna har lett till att
              vi har ett starkt utgångsläge.
            </seg>
            <seg xml:id="i-9948ae6414ea3b2e-0">
              Det som nu händer är inte att skatteintäkterna minskar, utan
              det som händer är faktiskt att skatteunderlaget växer långsammare
              än kostnaderna. Skatteunderlaget ökar fortfarande. Det ökade under
              2007 med 5,6 procent och 2008 med 5,3 procent. Det som nu förutspås
              är att det ska öka med 2,8 procent, men kostnaderna ökar som sagt
              fortare. Det är där problemet finns.
            </seg>
            <seg xml:id="i-2327ec2827634177-0">
              Som kristdemokrat känner jag oerhört starkt, precis som interpellanten
              och alla andra, för att välfärden ute i våra kommuner och landsting
              ska fungera. Jag är inte beredd att medverka till att den hotas,
              och jag menar att den budget som regeringen lade fram i höstas
              är oerhört expansiv. Den allokerar nya resurser till kommuner
              och landsting. Det handlar alltså om sammantaget ytterligare resurser
              på ca 30 miljarder kronor 2009, 2010 och 2011.
            </seg>
            <seg xml:id="i-fadb33420a23c50b-0">
              Nu kan det naturligtvis vara alldeles riktigt, vilket ofta framhålls,
              att kommunerna och landstingen är på väg in i ökande problem precis
              som hela samhället. Företag varslar, företag säger upp på samma
              sätt som man har gjort i varje lågkonjunktur.
            </seg>
            <seg xml:id="i-0759e20b9b9ef0ac-0">
              Jag kan inte säga att vi har sett slutet på detta. Riskerna finns
              faktiskt på nedåtsidan. Risken är att det blir ännu värre framöver.
              Regeringen följer utvecklingen väldigt noggrant, och vi har också
              en beredskap att vidta åtgärder om vi anser att det behövs framöver.
            </seg>
          </u>
          <note type="speaker" xml:id="i-5d985842bc5509a5-0">
            Anf. 65 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-7">
            <seg xml:id="i-b561fb21e083f26f-0">
              Herr talman! När det gäller Finn Bengtssons synpunkter om vårdapparaten
              får han väl ta det med Anders Knape som företräder Sveriges Kommuner
              och Landsting. Om Anders Knape hade ansett att det bara handlade
              om att effektivisera verksamheten hade han nog sagt det. Men det
              har han inte gjort.
            </seg>
            <seg xml:id="i-b0de9ff21fe6d22f-0">
              Det är därför jag ställer frågan vad regeringen tänker göra.
              Jag trodde jag skulle få ett annat svar, men det fick jag inte.
              Svaret från regeringen är att man sitter still, man inväntar,
              man gör ingenting.
            </seg>
            <seg xml:id="i-5e100ad0918a11dc-0">
              Det man måste förstå är att det finns en tröghet i kommuner och
              landsting. De måste vidta åtgärder nu! I dag, i morgon, i nästa
              vecka måste man vidta åtgärder för att hålla sin budget. Får man
              inte pengar från staten så får man inte, och då hjälper det inte
              att Mats Odell och övriga regeringen sitter och tittar på och
              säger att de är oroliga och bekymrade och det är världsekonomin
              och hej och hå. Man har ett regeringsansvar här hemma i Sverige,
              och då gäller det att agera.
            </seg>
            <seg xml:id="i-61d2e9710a3c1409-0">
              Man kan, om man vill, prioritera och välja vad pengarna ska användas
              till. Mats Odell och övriga regeringen har valt att prioritera
              skattesänkningar för sådana som jag som tjänar 54 500 kronor i
              månaden. Det är en prioritering. Det finns många andra prioriteringar
              som vi skulle kunna diskutera.
            </seg>
            <seg xml:id="i-489357173016da3a-0">
              I regeringens eget finanspolitiska råd med Lars Calmfors i spetsen
              är man oerhört kritiska och säger att regeringen måste agera.
              Det är viktigt att agera nu och att göra saker, för görs inte
              saker nu får det negativa effekter. Den kris som redan finns i
              Sverige späs på. De varsel som pågår redan nu späs på.
            </seg>
            <seg xml:id="i-6bcb84b9ac54cd0c-0">
              Som jag beskrev: I Örebro läns landsting har det lagts 2 671
              varsel sedan september. Jag är inte uppdaterad i dag, men jag
              tror att det i dag har kommit ytterligare varsel. Det är klart
              att det får effekter på skatteintäkterna i hela länet och till
              slut i övriga Sverige. Nu får vi lägga till de varsel som kommuner
              och landsting får förbereda sig på.
            </seg>
            <seg xml:id="i-0624ac6980e62526-0">
              Jag tycker att det är mycket anmärkningsvärt att vi har en regering
              som säger att de sitter och tittar på och väntar och kanske agerar
              kanske nästa år. Inte vet jag, men det är märkligt att man inte
              är beredd att göra något nu.
            </seg>
            <seg xml:id="i-d972081f752fada0-0">
              Man pratar om åtgärdspaletter. I går nämnde, tror jag, näringsministern
              en åtgärdskatalog. Men vi pratar om stimulanspaket och att det
              behövs mer pengar till kommuner och landsting. Det behövs inga
              kataloger; det behövs faktiskt pengar och resurser nu.
            </seg>
            <seg xml:id="i-ca4f3654a2e17d85-0">
              Jag tycker inte att jag får någon tydlig beskrivning av vad det
              är regeringen gör som är så bra för kommuner och landsting, mer
              än att man inte gör någonting.
            </seg>
          </u>
          <note type="speaker" xml:id="i-5797a06b5469e34c-0">
            Anf. 66 LENNART AXELSSON (s):
          </note>
          <u who="lennart_axelsson_82f7c1" xml:id="i-bf24a9cbc1d0d56f-1">
            <seg xml:id="i-d1044d0463f7a7dd-0">
              Herr talman! Ja, vad säger man om Finn Bengtssons inlägg? På
              något vis uppfattar jag det som att vårdpersonalen som nu har
              det jättetufft ute på våra offentliga arbetsplatser runt om i
              Sverige alltså ska nöja sig med att vänta på att alla deras arbetsplatser
              blir privatiserade. Det ska nämligen lösa allting. Det var ungefär
              det budskap Finn Bengtsson gav, enligt min mening.
            </seg>
            <seg xml:id="i-19f804f23c7e70d2-0">
              Jag har jättesvårt att se varför det skulle vara någon lösning
              över huvud taget. Det är ju personalkostnaderna som är de absolut
              högsta inom vården. Tittar man på andra kostnader kan man nog
              inte skära speciellt mycket. Det handlar alltså om personal, och
              ska man då lägga på en vinst ovanpå lönekostnaden lär inte situationen
              för de anställda bli bättre. Det är jag fullständigt övertygad
              om.
            </seg>
            <seg xml:id="i-62f9b7a34a96e118-0">
              Mats Odell pratade om att det här inte är en hemlagad kris. Nej
              vi kan inte beskylla regeringen för hela den internationella finanskrisen.
              Men vad vi kan beskylla regeringen för är att inte göra någonting
              för att underlätta och lindra den kris som slår så hårt mot kommuner
              och landsting med de medel som man själv har.
            </seg>
            <seg xml:id="i-36c7d0bbcfa76de7-0">
              Han säger också att man har en beredskap för att vidta åtgärder
              om det behövs. Det jag hänvisade till i mitt förra inlägg är att
              nästan varenda en runt om i Sverige utom regeringen anser att
              den punkten nu är nådd. Det är nu det behövs. Vi kan inte sitta
              med armarna i kors och vänta på att verksamhet efter verksamhet
              ska tvingas dra ned på sådant som rimligen behövs, till exempel
              alla äldre runt omkring i landet som behöver ha hjälp varje dag.
              Det behövs!
            </seg>
          </u>
          <note type="speaker" xml:id="i-d41c413e32c74186-0">
            Anf. 67 FINN BENGTSSON (m):
          </note>
          <u who="unknown" xml:id="i-8896900c0a2d5aaa-7">
            <seg xml:id="i-3456a08dcbc0ad1c-0">
              Herr talman! Jag är glad att det är fler debattörer som har anmält
              sig. Jag vill bara notera till protokollet att detta är mitt sista
              inlägg, och därför ska jag försöka svara på de frågor som har
              ställts av Eva-Lena Jansson och Lennart Axelsson.
            </seg>
            <seg xml:id="i-94aa0b11ed4e0f28-0">
              Om man nu ska betala ut pengar till kommuner och landsting, som
              Eva-Lena Jansson och Lennart Axelsson så gärna vill och som jag
              är säker på att Mats Odell och jag också verkligen vill, är det
              väl bra att börja med att ha något att dela ut när intäkterna
              sjunker. Men de sjunker ju inte, säger vår minister. De ökar.
              Varför ökar de? Jo, tack vare att vi har en jobblinje som ser
              till att låg- och medelinkomsttagare får mer i plånboken när de
              arbetar och också att fler arbetar och betalar skatt. Den ekvationen
              har aldrig Socialdemokraterna kunnat lösa ut att man har ökade
              skatteintäkter samtidigt som fler kommer i arbete. Det här är
              gynnsamt på minst tre plan. Det är därför man gör skattesänkningar,
              Eva-Lena Jansson. Det har ni aldrig förstått, och därför skulle
              ni ha ännu mindre att dela ut och i stället få göra skattehöjningar
              om ni skulle fördela detta till kommuner och landsting. Det tycker
              jag att våra medborgare ska känna till.
            </seg>
            <seg xml:id="i-16e43e46ee5f2a9a-0">
              När det gäller frågan om Anders Knape kan jag säga att kommun-
              och landstingsföreträdare naturligtvis ska äska medel, på samma
              sätt som departementen äskar medel gentemot Finansdepartementet.
              Det måste också ske med rimlighet så att statsfinanserna inte
              ruineras.
            </seg>
            <seg xml:id="i-5fc6c1e93ad8c19c-0">
              Nu måste man vidta åtgärder, säger Eva-Lena Jansson. Då är min
              fråga: Varför har Socialdemokraterna med stöd i en vänsterkartell
              under alla år negligerat att effektivisera kommunal- och landstingsserviceverksamhet
              genom att motsätta sig den typ av lagändringar som lagen om valfrihetssystem
              innebär? Vi får en större mångfald och ett konkurrerande serviceutbud
              som kommer att ge större effektivitet för den skattekrona som
              ges ut.
            </seg>
            <seg xml:id="i-4b6f086a9d6ba009-0">
              Detta är ju ett sätt att samtidigt skapa arbeten som också ger
              mer effektivitet när det gäller det de egentligen syftar till,
              nämligen att medborgarna får vård och omsorg av en kvalitet och
              en omfattning som de ännu inte har och som i mycket är en reminiscens
              av Socialdemokraternas tidigare tid vid makten. Det vill säga
              att man ger möjlighet att faktiskt effektuera bra arbeten och
              bra sysselsättning, men det betyder också att de som betalar pengarna
              får ut någonting för dem.
            </seg>
          </u>
          <note type="speaker" xml:id="i-b0fc4e4c1a1524f7-0">
            Anf. 68 BERIT HÖGMAN (s):
          </note>
          <u who="berit_hogman_17a4be" xml:id="i-11763060ac4c39f9-0">
            <seg xml:id="i-fbb2d29921be015a-0">
              Herr talman! Det som skulle kunna vara relativt enkelt och verkligen
              träffsäkert för att minska effekterna av jobbkrisen är för denna
              regering oerhört svårt. Först 80 miljarder i skattesänkningar
              och sedan säger man: Sorry, det finns inga pengar till att klara
              sysselsättningen i kommuner och landsting. Ett rejält överskott
              i fjolårets räkenskaper för staten, men när det gäller att klara
              jobben i kommuner och landsting finns det inga pengar.
            </seg>
            <seg xml:id="i-fe77d33894062efa-0">
              Vi vet att arbetslösheten ökar bland kvinnor och ungdomar i vård
              och omsorg i mycket högre utsträckning än varselstatistiken visar.
              Mats Odells argument är att det inte finns pengar, medan Finn
              Bengtssons argument är att det behövs mer effektivitet. Vad är
              effektivitet vid vård i livets slutskede, är det dödshjälp? Vad
              är effektivitet i cancervården, i äldrevården, i barnsjukvården
              och så vidare? Det är ett oerhört cyniskt sätt att se på vård
              och omsorg att resonera i effektiviseringstermer. Alla vi som
              någonsin har varit verksamma i kommuner och landsting vet att
              det pågår ett effektiviseringsarbete varje dag, varje vecka i
              både kommuner och landsting.
            </seg>
            <seg xml:id="i-5bfd18aab2780824-0">
              Det finns kommuner som har drabbats oerhört hårt av jobbkrisen.
              Arvika är en sådan. Arvika har räknat ned sina ekonomiska prognoser
              motsvarande en skattekrona. Man försöker att klara verksamheten,
              och kom inte och säg att man gör det utan att eftersträva effektivisering!
            </seg>
            <seg xml:id="i-7c390ce1cf839da6-0">
              Det som kunde vara enkelt och träffsäkert för att klara jobb
              när så många blir av med dem låter regeringen bli att göra. Jag
              kan bistå Mats Odell med flera tips om vad regeringen skulle kunna
              göra om viljan fanns.
            </seg>
            <seg xml:id="i-0fe62601d4dd1cf6-0">
              Man skulle kunna inrätta utbildningsvikariat så att fler fick
              möjlighet att skaffa sig formell kompetens, så att fler fick möjlighet
              att utbilda sig och andra kunde ta deras jobb under tiden. Man
              skulle kunna öka de generella statsbidragen så att kommuner och
              landsting kunde se en långsiktighet och slippa att säga upp vikarier
              och timanställda i en tid när jobben behövs som mest. Man skulle
              kunna rikta resurser till de kommuner som har drabbats hårdast
              av varsel och uppsägningar genom exempelvis riktade arbetsmarknadsutbildningar.
              Det skulle hjälpa Sandviken. Det skulle hjälpa Arvika, Olofström,
              Vindeln, Norsjö, Umeå och de andra kommunerna som ligger på tio-i-topp-listan
              och som också har borgerliga politiker som efterlyser en regering
              som agerar.
            </seg>
            <seg xml:id="i-e953991214baca31-0">
              Det enda vi nu ser är passivitet. Visa, Mats Odell, att det finns
              en arbetslinje hos regeringen! Sluta använda den globala ekonomin
              som en ursäkt för en helt obegriplig passivitet från regeringens
              sida!
            </seg>
          </u>
          <note type="speaker" xml:id="i-9f7c336e90c97bf5-0">
            Anf. 69 MONICA GREEN (s):
          </note>
          <u who="monica_green_30ca1b" xml:id="i-a78707cd3d060dda-3">
            <seg xml:id="i-21b50aee03ff2460-0">
              Herr talman! Jag har vid ett antal tillfällen tagit upp frågan
              om kommunernas ekonomi med Mats Odell. I augusti ställde jag en
              interpellation, och sedan har vi vid ett antal tillfällen under
              hösten pratat om kommunernas ekonomi. Vid första tillfället var
              Mats Odell helt ovetande om att det över huvud taget skulle kunna
              bli någon försämrad ekonomi för kommunerna. För varje tillfälle
              som vi har debatterat har Mats Odell mjuknat något: Det kanske
              kan bli något sämre ekonomi. Han har till och med raljerat med
              mig och sagt att Monica Green ju har en kristallkula och kan se
              in i framtiden, men det kan inte jag. Kommunerna kommer inte att
              få sämre ekonomi. Sådana utfästelser har jag fått höra i den här
              kammaren.
            </seg>
            <seg xml:id="i-56c8dccba5844a32-0">
              Nu har inte Mats Odell lyssnat på mig, men det skulle vara käckt
              om Mats Odell åtminstone tog till sig Lars Calmfors ord. Han säger
              att det är mycket bra att satsa på kommuner och landsting. Det
              är en mycket god investering eftersom kommuner och landsting använder
              pengarna rätt.
            </seg>
            <seg xml:id="i-f7703bd404ed374e-0">
              Han kan också lyssna på SKL, som flera talare redan har påpekat,
              och Anders Knape. Han kan lyssna på hela Sveriges Kommuner och
              Landsting som säger att det behövs pengar nu. Han kan lyssna på
              Konjunkturinstitutets Mats Dillén som säger att det behöver satsas
              7 miljarder omedelbart i kommuner och landsting. Inför nästa år
              behövs det 40 miljarder extra.
            </seg>
            <seg xml:id="i-82506e34a198f77a-0">
              Statsrådet kan lyssna på fackförbunden eller på de moderata kommunalråden,
              om det inte räcker med socialdemokratiska kommunalråd. Jan-Erik
              Wallin från Vara är en av dem i min valkrets som kräver extra
              anslag till kommunerna för att de över huvud taget ska klara sin
              kärnverksamhet. Varför lyssnar inte Mats Odell på ett samlat samhälle
              som ställer krav på resurser nu till kommunerna?
            </seg>
            <seg xml:id="i-a7d9203b5e0ee7fc-0">
              Regeringen vägrar att ge långsiktiga besked. Utöver att inte
              vilja satsa i år med något extra paket vill man heller inte ge
              besked för 2010. Jag drar mig till minnes när Mats Odell var i
              opposition. Jag drar mig till minnes hur det lät från den dåvarande
              oppositionen om hur viktigt det var för kommunerna att kunna göra
              budgetar för en längre tid och inte bara få veta från år till
              år hur man skulle kunna planera sin verksamhet.
            </seg>
            <seg xml:id="i-65c2e9d294c3467c-0">
              Nu låter det annorlunda. Varför låter det annorlunda nu? Jag
              förstår inte varför Mats Odell inte kan tänka sig att se till
              att mildra lågkonjunkturens effekter med att satsa på en sådan
              viktig service som man ger till kommuninvånarna och landstingsinvånarna.
              Det behövs resurser nu för att klara välfärdens kärna.
            </seg>
            <seg xml:id="i-3070d45702c9db60-0">
              Varför satsar inte Mats Odell? Det kan hända att det är Anders
              Borg som stoppar. Men då får Mats Odell försöka att gaska upp
              sig och stå på sig mot Anders Borg och säga att det behövs satsning
              på kommuner och landsting nu. Moderaterna har ju hittills sett
              till att de hellre satsar på skattesänkningar. Den blå alliansen
              satsar 80 miljarder på skattesänkningar.
            </seg>
            <seg xml:id="i-21231416be71cde0-0">
              Vi vet att det inte är regeringens fel att det är en internationell
              lågkonjunktur. Det har vi ju hört många gånger: Det är absolut
              inte vårt fel. Nej, men det är inte den internationella lågkonjunkturen
              som har drivit ut människor från a-kassan, som har stoppat investeringsstöden,
              som har slaktat komvux och som vägrar att ge kommunerna långsiktiga
              spelregler. Det är regeringen som har gjort det.
            </seg>
          </u>
          <note type="speaker" xml:id="i-69516803a7d87d5a-0">
            Anf. 70 BOSSE RINGHOLM (s):
          </note>
          <u who="bosse_ringholm_4e5a25" xml:id="i-8ca615236325ad71-0">
            <seg xml:id="i-4f5a844bbfbe5d08-0">
              Herr talman! Mats Odell och regeringen har fått frågan vad regeringen
              kan göra för att förhindra att många kommuner och landsting tvingas
              skicka i väg personal och göra dem arbetslösa. Om man anstränger
              sig kan man se något positivt i Mats Odells svar. Det gäller den
              sista meningen i hans svar där han säger att han inte kan ge besked.
              Det är väl ganska positivt, trots allt. Det hade varit värre om
              Mats Odell hade sagt att kommuner och landsting inte ska ha några
              pengar. Men det säger han inte. Han säger att han inte kan ge
              besked. Det uppfattar jag som positivt.
            </seg>
            <seg xml:id="i-2f5cbedc2db69894-0">
              Den här regeringen har hittills sagt att de inte kan göra särskilt
              mycket åt den internationella lågkonjunkturen och därmed slagit
              ifrån sig frågan. Men de har tvingats och släpats fram för att
              göra någonting, först åt den internationella finanskrisen, och
              sedan har de tvingats att göra någon form av insats, som ännu
              inte har redovisats inför riksdagen men som offentliggjordes i
              december månad. De har tvingats och släpats fram för att göra
              någonting.
            </seg>
            <seg xml:id="i-f327a157648dbda3-0">
              Tanken är väl att vi i riksdagen ska hjälpa till att släpa fram
              regeringen till ytterligare en insats. Jag tolkar Mats Odell på
              ett positivt sätt. Han säger inte nej utan han säger att han inte
              kan ge besked. Det är klart att Mats Odell, regeringen, Anders
              Borg och Fredrik Reinfeldt inte vill. Men de kommer om inte annat
              av sina egna att släpas fram till någon form av insats för kommuner
              och landsting.
            </seg>
            <seg xml:id="i-be5f153d2907f9a4-0">
              Det finns en logik som även den borgerliga regeringen kan ta
              till sig som säger att de inte kan göra någonting, inte skylla
              på världskonjunkturen, internationella faktorer och annat. Svenska
              kommuners och landstings ekonomi kan inte längre skyllas på den
              internationella kreditoron eller något annat. Vi kan konstatera
              att om svenska kommuner och landsting, som är oerhört arbetsintensiva,
              får mindre pengar i form av lägre skatteintäkter blir fler arbetslösa.
              Där kan regeringen inte skylla ifrån sig på någon annan när det
              gäller kommuner och landsting. Regeringen kan faktiskt på ett
              mycket bestämt område, just den kommunala sysselsättningen, vara
              med och påverka om det är fler eller färre. Om regeringen inte
              gör någonting har ju flera räknat ut att det blir minst 20 000
              arbetslösa. Det är ½ procent av arbetskraften. Vem ska ha ansvaret
              för den halva procenten av arbetskraften som kunde ha sluppit
              arbetslöshet? Det är regeringens ansvar. Det kan Mats Odell inte
              prata bort och ta in någon internationell finansoro eller något
              annat och säga att det inte är regeringens fel.
            </seg>
            <seg xml:id="i-471c972504f5c427-0">
              ½ procent är ½ procent. Men det kan bli 1 procent. De 20 000
              kan bli 40 000. Hittills har det visat sig att Sveriges Kommuner
              och Landsting de som beskrivs som stora kravställare har tagit
              till i underkant. Om man jämför alla prognoser som gjordes under
              hösten var Sveriges Kommuner och Landsting ganska försiktiga.
              De är fortfarande ganska försiktiga. Det är inte utan att det
              är så att deras prognoser kanske visar sig är långt ifrån den
              verklighet som sedan kommer att inträffa, det vill säga att den
              halva procenten kan bli 1 procent. Det kan bli 40 000 som tvingas
              lämna sina jobb i kommuner och landsting.
            </seg>
            <seg xml:id="i-7f0d8495b1fc77e3-0">
              Då står regeringen där och säger att de inte kan ge besked. Men
              ni kommer att släpas fram till någon form av besked. Det är jag
              övertygad om. Sent och lite är regeringens bästa gren. Inga besked.
              Det är bra att ni inte säger nej, och ni kan åstadkomma någonting.
              När det väl åstadkommes något kommer vi att säga att det tyvärr
              är för sent och för lite, men det är någonting i varje fall.
            </seg>
          </u>
          <note type="speaker" xml:id="i-cff3210637202010-0">
            Anf. 71 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-8">
            <seg xml:id="i-24f1a5ace8d0a549-0">
              Herr talman! Det är tilltalande att höra en positiv ton från
              Bosse Ringholm i dagens debatt.
            </seg>
            <seg xml:id="i-60286ad387b1a0a2-0">
              Denna globala finanskris slår blint över hela världen i dag.
              Företag drabbas liksom medborgare, familjer, kommuner och landsting.
              Det kommer inte att gå att kompensera för alla effekter av krisen.
              Det är omöjligt. Det som drabbas värst för närvarande är faktiskt
              statsfinanserna. Det är där vi ser den största effekten. Inkomsterna
              från höga bolagsskatter, höga reavinstskatter från försäljning
              av värdepapper, fastigheter och allt sådant minskar dramatiskt.
              De har avtagit och vänts till sin motsats i underskottsavdrag.
              Samtidigt exploderar kostnaderna. Självklart måste regeringen
              göra noggranna avvägningar och överblicka hela krisperioden innan
              vi satsar stora resurser.
            </seg>
            <seg xml:id="i-90720339a30e0120-0">
              Vi har gjort stora insatser. Vi gjorde det redan i budgeten.
              Det är sammantaget ca 30 miljarder i nya resurser till kommuner
              och landsting fram till 2011.
            </seg>
            <seg xml:id="i-d189441094d9f2d0-0">
              Nu har den nya vänsteralliansen eller vad vi ska kalla den en
              debattartikel i Dagens Nyheter. Det är där de presenterar sina
              budgetalternativ. Finansieringen är ökad upplåning. Det är fråga
              om 10 miljarder. Nu står Eva-Lena Jansson och säger att det talas
              om 40 miljarder.
            </seg>
            <seg xml:id="i-6a7c9604bda21bc8-0">
              Det lättaste som finns är att begära nya miljarder. Vår uppgift
              är att ta ansvar för statens finanser, ansvar för kommunernas
              finanser, ansvar för landstingens finanser och ansvar för de enskilda
              medborgarna som finns i den verkliga välfärden, nämligen i kommuner
              och landsting. De står närmast människorna.
            </seg>
            <seg xml:id="i-4f98a40887c41513-0">
              Jag kommer inte att medverka till att vi utlämnar de svagaste,
              våra gamla, långvarigt sjuka, barnens skolgång och sådant. Vi
              kommer att slå vakt om dem. Ni kan vara helt övertygade om det.
            </seg>
          </u>
          <note type="speaker" xml:id="i-92f227dd2cb67033-0">
            Anf. 72 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-db5ba6661aa78344-8">
            <seg xml:id="i-1713dd53cd683ccc-0">
              Herr talman! Det är lätt att stå i talarstolen och säga mycket.
              Det som Mats Odell gav uttryck för syns inte i handling. Det går
              inte att stå här och säga att man älskar skola, vård och omsorg.
              Man måste göra något som betyder någonting konkret.
            </seg>
            <seg xml:id="i-4aa88094a273a8a2-0">
              Samtidigt kan jag tycka synd om Mats Odell. Jag tycker att det
              egentligen borde vara finansminister Anders Borg som står här
              och förklarar varför han är så snål mot Sveriges Kommuner och
              Landsting. Det är där man har bestämt att de pengar som vi förfogar
              över tillsammans via staten ska fördelas så att man sänker skatterna
              med många miljarder kronor. I stället ska de läggas ut på välavlönade
              människor som faktiskt har det ganska bra ställt, i stället för
              att tillsammans ta in skatterna och omfördela dem till välfärd.
            </seg>
            <seg xml:id="i-d0a5a0d10f732aa3-0">
              När regeringen gång på gång pratar om finanskrisen får man det
              att låta som att man inte kan göra någonting. Om man känner att
              man inte kan göra någonting är det väl bara att lämna över regeringsmakten
              till någon annan som är beredd att göra någonting.
            </seg>
            <seg xml:id="i-d8d829599ee3cc2e-0">
              Det är klart att man kan agera kraftfullt. Jag tycker i alla
              fall att det borde vara viktigt att få reda på varför denna regering
              tycker att det är viktigare att kommun- och landstingsanställda
              ska gå på a-kassa i stället för att vara med och bidra till att
              göra nytta i vården. Varför är det viktigare? Vad är det för arbetslinje?
              Jag kan inte se någon arbetslinje i det.
            </seg>
            <seg xml:id="i-44c978b67a08bb62-0">
              Pengarna behövs nu. Det är både jag och Anders Knape, moderat,
              helt överens om. Jag är överens med ganska många kommunpolitiker,
              och jag är överens med Vänsterpartiet. Jag tror att Miljöpartiet
              också är överens med oss. De enda som inte har förstått att Sveriges
              Kommuner och Landsting behöver pengar är den här regeringen. Det
              är otroligt märkligt.
            </seg>
          </u>
          <note type="speaker" xml:id="i-56627fd63cfa30c0-0">
            Anf. 73 BERIT HÖGMAN (s):
          </note>
          <u who="berit_hogman_17a4be" xml:id="i-11763060ac4c39f9-1">
            <seg xml:id="i-a4d079daf14bcd23-0">
              Herr talman! Det går inte att kompensera för alla effekter, säger
              Mats Odell. Nej, men gör ändå det som går!
            </seg>
            <seg xml:id="i-ddf24d86f6905431-0">
              I mitt tidigare inlägg gav jag tre konkreta tips på något som
              är oerhört enkelt och som kan genomföras nästa vecka. Inrätta
              utbildningsvikariat så att fler får möjlighet till en formell
              utbildning och andra kan ta deras jobb under tiden! Öka de generella
              statsbidragen till kommuner och landsting så att man slipper säga
              upp folk under denna period! Och rikta resurser till de kommuner
              som råkar allra värst ut i denna jobbkris!
            </seg>
            <seg xml:id="i-96a711d7f6bc0a59-0">
              Vilka medborgare har den här regeringen tagit mest hänsyn till?
              Inte är det de arbetslösa eller kvinnorna och ungdomarna som jobbar
              i vård och omsorg på timtid eller deltid. Nej, det är vita relativt
              välbeställda heltidsarbetande män i välbärgade kommuner i storstäder.
            </seg>
            <seg xml:id="i-1edeba7186c4a95f-0">
              Vilka medborgare har den här regeringen tagit minst hänsyn till
              under den här perioden? Jo, de som allra bäst behöver samhällets
              stöd och samhällets solidaritet.
            </seg>
            <seg xml:id="i-9746e4b36207019d-0">
              Nu är ju samstämmigheten stor, som flera av talarna här i kväll
              har beskrivit. Från såväl regeringen och Globaliseringsrådets
              egna ekonomiska experter som fackliga organisationer och kraftfulla
              starka intresseorganisationer som Sveriges Kommuner och Landsting
              är man väldigt entydig i beskeden: Det behövs pengar för att klara
              sysselsättningen. Det skulle regeringen absolut kunna påverka
              om viljan fanns. Vi som sitter här i kväll konstaterar att regeringen
              inte har den viljan, och det är oerhört beklagligt.
            </seg>
          </u>
          <note type="speaker" xml:id="i-d78c3afc1c6112f0-0">
            Anf. 74 MONICA GREEN (s):
          </note>
          <u who="monica_green_30ca1b" xml:id="i-a78707cd3d060dda-4">
            <seg xml:id="i-3a8bdfc966e446d2-0">
              Herr talman! Det handlar om välfärdens kärna. Det handlar om
              att våra barn ska ha en bra förskoleplats, att våra barn ska ha
              en bra skola, att det ska finnas lärare i skolan som kan ge en
              bra undervisning, att det ska finnas människor som kan ta hand
              om de äldre och att det ska finnas personal i vården som kan ta
              hand om sjuka människor. Det är välfärdens kärna det handlar om.
            </seg>
            <seg xml:id="i-a374a6184ae7bfdd-0">
              Ska vi sätta välfärdens kärna på ruinens brant för att Mats Odell
              vägrar att ge besked till kommunerna? Det är tragiskt att höra
              en kommunminister som inte står upp för välfärdens kärna och att
              höra att det är viktigare med de skattesänkningar som man redan
              har valt att göra, som är 80 miljarder.
            </seg>
            <seg xml:id="i-a642990bb8de6d32-0">
              Nu står Mats Odell här och säger: Ja, men det är så synd om staten,
              för vi drabbas värst i den internationella lågkonjunkturen och
              finanskrisen. Vi får minskade skatteintäkter.
            </seg>
            <seg xml:id="i-2ba90b62c877434e-0">
              Ja, men ni har ju själva valt att sänka skatterna med 80 miljarder,
              att sänka inkomsterna till staten med 80 miljarder. Det är ert
              eget val. Det är inte regeringens fel att det är internationell
              finanskris, men ni har valt att dra ned på välfärdens kärna på
              det här sättet eftersom ni har låtit människor försvinna från
              a-kassan, låtit bli att avsätta extra stöd till att bygga, låtit
              bli att satsa på komvux och låtit bli att satsa på kommuner och
              landsting.
            </seg>
            <seg xml:id="i-584c4b78b5652908-0">
              Därför blir det nu neddragningar i välfärdens kärna. Det säger
              Sveriges Kommuner och Landsting. Det säger kommunalråd. Det säger
              de människor som är i behov av den service som de får. Det säger
              också de anställda de vill inte bli av med sina jobb. Det gäller
              att ställa upp för kommuner och landsting nu, kommunministern.
            </seg>
          </u>
          <note type="speaker" xml:id="i-e2f914fa03eb0722-0">
            Anf. 75 BOSSE RINGHOLM (s):
          </note>
          <u who="bosse_ringholm_4e5a25" xml:id="i-8ca615236325ad71-1">
            <seg xml:id="i-3763ebeaf062f33b-0">
              Herr talman! Nej, Mats Odell, det är inte staten som drabbas
              mest och värst i dagens lågkonjunktur. Det är de arbetslösa, de
              enskilda människorna, som drabbas.
            </seg>
            <seg xml:id="i-2a109beafcc3e77c-0">
              Det är undersköterskan som kommer att få lämna sitt jobb i äldreomsorgen.
              Det är hennes medmänniskor, hennes patienter, hennes äldre på
              vårdhemmet som kommer att drabbas mest. Det är barnskötaren som
              får lämna sitt jobb på förskolan. Barngrupperna är lika stora
              eller blir ännu större, och det blir färre personal. Det är barnen
              som drabbas, och det är de arbetslösa som drabbas, Mats Odell.
            </seg>
            <seg xml:id="i-c4ac73f52a5d50bf-0">
              Detta vet regeringen naturligtvis, och ändå går regeringen in
              med öppna ögon och säger: Vi kan inte ge något besked till kommuner
              och landsting.
            </seg>
            <seg xml:id="i-c6f6b8009b72171b-0">
              Kommuner och landsting kan naturligtvis höja skatten, kan regeringen
              säga. Men jag har inte sett någon önskan om att höja skatten i
              majoriteten av Sveriges kommuner som är borgerligt styrda. Ett
              antal borgerligt styrda kommuner har tvingats höja skatten, och
              ännu fler kommer att tvingas höja skatten om det besked som regeringen
              har lämnat, att de inte kan lämna något besked, kommer att gälla
              i fortsättningen.
            </seg>
            <seg xml:id="i-20dc7648c1d0b106-0">
              Om det finns mer ansvarsfulla borgerliga politiker än de som
              finns i regeringen och i riksdagsmajoriteten här i kammaren kanske
              en och annan borgerlig kommun tvingas höja skatten till hösten
              för att i sina kommuner mildra effekterna av den ökade arbetslöshet
              som annars kommer som ett brev på posten i kommuner och landsting.
              Men regeringen vill väl inte att deras partivänner ute i landet
              ska höja skatten. Det är ju det som är regeringens råd till de
              borgerliga kommunalpolitikerna: Höj skatten, men något stöd från
              regeringen kommer ni inte att få under hösten i varje fall.
            </seg>
          </u>
          <note type="speaker" xml:id="i-80d2ab3eb77a7d79-0">
            Anf. 76 Statsrådet MATS ODELL (kd):
          </note>
          <u who="unknown" xml:id="i-8896900c0a2d5aaa-9">
            <seg xml:id="i-e9aa3caa7f9adcc1-0">
              Herr talman! Det här med skatt är lite förbryllande. Här talas
              det om att vi har sänkt skatten så mycket, och det är hemskt.
              Det talas om att skatterna nu ska höjas, och då är det också hemskt.
              Vad har Socialdemokraterna för filosofi på det här området?
            </seg>
            <seg xml:id="i-11198d30ac6e1ab2-0">
              Av de ca 61 miljarder som vi har sänkt inkomstskatterna med har
              ju Socialdemokraterna köpt hela sänkningen med ett års fördröjning,
              och det är 11 miljarder kvar i det sista steget. Det är tydligen
              inte kommunalskatterna som ska höjas, utan ni ska höja inkomstskatterna
              för låg- och medelinkomsttagare.
            </seg>
            <seg xml:id="i-f79dbbb00359d582-0">
              Man får inte riktigt klart för sig vad som gäller. Jag är medveten
              om att det kanske är svårt att svara på det här just nu, men det
              är lite förbryllande att man å ena sidan går emot inkomstskattesänkningar
              som har gjorts och å andra sidan är rädd för att det ska bli höjningar
              av inkomstskatten som går till kommunerna. Det är lite svårt att
              få ihop den ekvationen.
            </seg>
            <seg xml:id="i-f45f18ffde67d7e2-0">
              Herr talman! Det har varit en intressant debatt. Jag ska inte
              gå in på de budgetalternativ som kan vänta om vänsteralliansen
              skulle få möjlighet att genomföra sin politik, men vi har räknat
              på Socialdemokraternas alternativ. Jag kan säga att det inte blir
              bättre, i alla fall med det som hittills har lagts fram, inklusive
              den budgethantering som det innebär att skriva en debattartikel
              på Dagens Nyheters debattsida. Den är inte finansierad. Den kommer
              i stort sett i kapp, kan man säga, de resurser som regeringen
              har lagt genom sina olika åtgärder. Ni är i stort sett i kapp
              med de nya 10 miljarderna. Så mycket kan vi konstatera.
            </seg>
            <seg xml:id="i-8fd798b5306922fa-0">
              Det kommer fler debatter och fler diskussioner runt detta, och
              jag ser fram mot dem.
            </seg>
          </u>
          <note xml:id="i-b4c702f5e780a2b7-7">
            Överläggningen var härmed avslutad.
          </note>
          <note xml:id="i-1d1ae375f46b5013-0">
            12 § Svar på interpellation 2008/09:202 om turtätheten för tåg
            i Söderhamnsregionen
          </note>
          <note type="speaker" xml:id="i-3993b1e297df9e43-0">
            Anf. 77 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-10">
            <seg xml:id="i-b816effa35c4781c-0">
              Herr talman! Åsa Lindestam har frågat mig om jag kommer att verka
              för att åtgärder sätts in så att inte nedskärningar inom tågtrafiken
              ska drabba Söderhamnsregionen i så stor utsträckning.
            </seg>
            <seg xml:id="i-f242aab18896202f-0">
              Den 11 november besvarade jag en interpellation från Åsa Lindestams
              partikamrat Hans Stenberg med en snarlik frågeställning. Jag håller
              därför detta svar kort.
            </seg>
            <seg xml:id="i-add105b57bfd44fd-0">
              Det är viktigt att det finns en väl fungerande persontrafik på
              järnväg på Ostkustbanan till och från Söderhamnsregionen. Det
              är dock inte regeringens uppgift att uttala sig om vad som är
              det rätta utbudet på en viss sträcka där kommersiell trafik bedrivs.
              SJ AB ska bedriva sin verksamhet på affärsmässiga grunder.
            </seg>
            <seg xml:id="i-25a3749bf7048abf-0">
              Däremot finns det tydliga skäl att ändra den reglering som bestämmer
              marknadstillträdet för persontrafik på järnväg. SJ:s monopol har
              spelat ut sin roll och bör tas bort för att öka konkurrensen på
              spåren. Regeringen har för avsikt att under detta år föreslå riksdagen
              hur detta bör ske. När marknaden för kommersiell persontrafik
              öppnas för alla tågoperatörer är regeringens bedömning att lyhördheten
              för resenärernas behov kommer att öka.
            </seg>
            <seg xml:id="i-f4e778f180cfdb89-0">
              Staten har också en viktig uppgift i att se till att Ostkustbanan
              har en bra standard och att den klarar av den ökade efterfrågan
              på kapacitet som redan ägt rum och den som kommer att bli en följd
              av att Botnia- och Ådalsbanorna öppnas för trafik. Där kommer
              regeringens närtidssatsning att ha stor betydelse. Denna satsning
              innebär att angelägna projekt kan påbörjas 20092010 för att sedan
              slutföras efter 2010. Att regeringen nu påskyndar arbetet med
              att förbättra infrastrukturen ökar naturligtvis inte utbudet omedelbart,
              men det ger förutsättningar för ett större utbud i framtiden.
            </seg>
          </u>
          <note type="speaker" xml:id="i-780c932b58a3f123-0">
            Anf. 78 ÅSA LINDESTAM (s):
          </note>
          <u who="asa_lindestam_f208fc" xml:id="i-0df03cf406a870bb-0">
            <seg xml:id="i-17251604b1f20c6d-0">
              Herr talman! Ministern hänvisar till Hans Stenberg. När jag tittar
              i protokollet, som jag nu har läst väldigt noggrant, ser jag att
              nio stycken var uppe i den frågan, såväl Socialdemokraterna som
              Centern och Folkpartiet. Man debatterade mest räls och kanske
              inte det jag skriver om, men visst kan det gå ihop.
            </seg>
            <seg xml:id="i-965a01b26827f436-0">
              Jag är en person som ofta åker tåg och som trivs väldigt bra
              på tåg. Ibland känns det som att jag bor på tåget eller på stationen
              där jag väntar. Vi är många som åker tåg, och jag tror att både
              ministern och jag tycker väldigt mycket om det den uppfattningen
              delar vi. Det gäller nog för hela södra Norrland att vi håller
              på att svänga om vi vill gärna åka tåg numera.
            </seg>
            <seg xml:id="i-cc8821a98695f009-0">
              I svaret sade ministern att regeringen för en aktiv regional
              tillväxtpolitik som ger alla delar av landet möjligheter att utvecklas.
              Det stämmer ju inte riktigt med vad jag har tänkt.
            </seg>
            <seg xml:id="i-c46a333946376d96-0">
              När jag var kommunpolitiker för drygt sju eller kanske tio år
              sedan räknade vi hur många som åkte tåg i min stad, Söderhamn.
              Det var över 100 personer. Vi var mycket förvånade över att så
              många åkte.
            </seg>
            <seg xml:id="i-a1590d6ed33ab78e-0">
              Jag har inte sett någon räkning för i dag, men jag lovar att
              det har ökat enormt både i min stad och i de närliggande städerna.
              Jag har också pratat med kommunalrådet i Söderhamn, och jag har
              hört från kommunalrådet i Hudiksvall, även om jag inte har pratat
              med honom själv. Man har inte blivit tillfrågad om hur det är
              med tågresandet när man nu tar bort ett helt tågsätt. Det är ju
              detta det handlar om. Vi ligger inte lika i antalet tågsätt, utan
              ett helt tågsätt har försvunnit från oss. Sista tåget är försvunnet.
              Det ryktas om att det har gått till Skåne, men det vet jag inte.
            </seg>
            <seg xml:id="i-241d9c0844e381f1-0">
              Är det att vara lyhörd när man inte ens har pratat med kommunerna
              utmed sträckan om vad detta kommer att innebära? Regeringen säger
              ju dessutom att man ska söka jobb i hela landet. När man anammar
              det människor från våra områden söker jobb i hela landet och till
              och med får jobb visar det sig att man inte kan ta sig dit och
              hem på vissa tider. Det går inte ihop för mig alls.
            </seg>
            <seg xml:id="i-3717bdf19805a655-0">
              Detta måste man ta ansvar för i politiken. Det är nu det är kris.
              Det är nu vi behöver åka, och vi vill inte att människor ska få
              vanan att sätta sig i bilen, speciellt inte alldeles ensamma i
              bilen. Det är jättebra med tågen där vi sitter tillsammans. Det
              är betydligt bättre för miljön. Så ska det vara hela tiden. Då
              ska vi utöka tågsätten på något vis, inte minska dem.
            </seg>
            <seg xml:id="i-acbaca66daed5c5f-0">
              Det byggs ut norröver, och vi kommer att öka sedan, säger ministern.
              Men det sker just nu en neddragning av antalet möjligheter för
              oss. Vi måste få tåg. De är livsnödvändiga. Arbetslösheten i Söderhamn
              är hög. Det är den efter hela Norrlandskusten. Då måste man gå
              en annan väg, så att man kan få sitt tåg på morgonen. Detta är
              jätteviktigt.
            </seg>
            <seg xml:id="i-10f13e5b70220ddd-0">
              Jag skulle vilja veta hur ministern tänker hantera situationen
              när vi i kommunen efterfrågar tåg, när det människor som har behov
              av dem också efterfrågar tåg och antalet resenärer hela tiden
              ökar. Trots det tar man bort vår möjlighet till det sista tåget.
              Det skulle jag vilja ha ett svar på i kväll.
            </seg>
          </u>
          <note type="speaker" xml:id="i-6b05cad2c3718c2c-0">
            Anf. 79 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-11">
            <seg xml:id="i-156cb2b1791cbfbc-0">
              Fru talman! Det är positivt att vi för den här debatten om modern
              järnvägsinfrastruktur just i syfte att stärka regionernas möjlighet
              att stötta större arbetsmarknadsregioner även med bra transportförutsättningar.
              Det är också det som är inriktningen på min och regeringens politik.
              Det är därför vi lägger så stora resurser på att just stärka järnvägsinfrastrukturen
              i närtidssatsningen, som i högsta grad kommer att förstärka kapaciteten
              på Ostkustbanan. För övrigt är det insatser som stärker alla andra
              delar av landet också.
            </seg>
            <seg xml:id="i-814a5b513c004ba4-0">
              Jag tror att det är viktigt, som jag sade i den förra interpellationsdebatten,
              att SJ har ett kommersiellt uppdrag med avkastningskrav. Det är
              inte regeringens uppgift att uttala vad som ska vara det specifika
              utbudet för SJ eller om vilket utbud man erbjuder på en speciell
              tåglinje. Det är inte regeringen eller riksdagen som fastställer
              tidtabeller. Men naturligtvis ska vi vara uppmärksamma på att
              SJ självt, som ska driva kommersiell trafik, säger att man är
              ett modernt, lönsamt och kundnära reseföretag och ha det som fokus.
              Det ställer naturligtvis höga krav på bolagets ledning att just
              möta kunden och den efterfrågan som Åsa Lindestam beskriver.
            </seg>
            <seg xml:id="i-b5b7818f04f38f11-0">
              SJ självt har sagt att anledningen till att man stoppar det sista
              tåget vid Gävle är att det är relativt få som reser norr om Gävle
              med kvällsturerna och att man vill optimera resurserna på annat
              sätt. Det är SJ:s egen bedömning här.
            </seg>
            <seg xml:id="i-d46c15ca9e8ac7ab-0">
              Jag själv tror, som jag sade i svaret, att det finns stora möjligheter
              att förstärka resandet och ha tydligare fokus på resenären genom
              att vi öppnar upp och skapar konkurrens i persontrafiken på järnväg
              just i syfte att möta de nya resenärerna och de resenärer som
              önskar resa med modern järnväg. Det är en del av det arbete som
              vi bereder i regeringen och återkommer till riksdagen med under
              detta år.
            </seg>
          </u>
          <note type="speaker" xml:id="i-a0dc37cdf202ffac-0">
            Anf. 80 ÅSA LINDESTAM (s):
          </note>
          <u who="asa_lindestam_f208fc" xml:id="i-0df03cf406a870bb-1">
            <seg xml:id="i-094fc0e23f58503e-0">
              Fru talman! Ministern har också sagt att det ska vara bra och
              effektiv konkurrens för att kraftigt öka transporter genom hela
              landet. Det måste väl även betyda att om industrin eller andra
              sektorer behöver människor med utbildning måste de kunna ta sig
              dit där de ska arbeta och ta sig hem. Som det är nu måste människor
              åka hem tidigare på dagen, och det gör att man inte kan arbeta
              senare på kvällen.
            </seg>
            <seg xml:id="i-94d1fad924c8f26a-0">
              För min egen del kan det innebära antingen att jag måste sova
              över här i Helsingfors eller att jag måste inställa det kvällsmöte
              som jag skulle ha kunnat gå på. Jag tror absolut inte att jag
              är ensam i detta.
            </seg>
            <seg xml:id="i-f8bfe14d394bc0db-0">
              Det är fullt på våra tåg. Det har hänt att jag har stått mellan
              Söderhamn och Gävle därför att det inte har funnits en enda sittplats.
              Är man 52 år, kvinna och har lite värk här och där är det inte
              så bra att stå, men så är livet ibland. Därför förstår jag inte
              att man tar bort tågen för oss. De är fulla.
            </seg>
            <seg xml:id="i-4561c66d71295a22-0">
              Botniabanan ska vara klar 2010, har jag förstått. Det är något
              som vi tillsammans har tyckt vara väldigt bra för miljön. Jag
              hoppas verkligen att den kommer att öka transporterna av både
              gods och människor. Varför börjar man då med att dra ned? Det
              är väldigt underligt.
            </seg>
            <seg xml:id="i-7929d80311faf770-0">
              Vi vill ha en väl fungerande persontrafik, säger ministern. Det
              står i förhållande till människors önskan att åka kollektivt.
              Men det kan ju inte vara bara den kommersiella trafiken som ska
              bestämma: Bara för att det just nu behövs ett tågsätt i Skåne
              om det nu är sant; det är ett rykte får man ju inte ta bort ett
              tågsätt någon annanstans utan vidare.
            </seg>
            <seg xml:id="i-cd411811de42bdf0-0">
              Det måste även finnas ett ansvar i en regering för att se till
              att vi i en sådan kris som vi nu lever i, med en arbetslöshet
              som kommer, måste kunna ta oss till andra ställen. Annars kan
              vi inte uppfylla villkoret. Då kastar man ut människor med badvattnet.
            </seg>
            <seg xml:id="i-30dc515cae287b9e-0">
              Att stärka Ostkustbanan är helt nödvändigt. Ja, det är bra med
              de investeringar som är på väg. Men investeringar måste också
              betyda tåg. Det kan inte bara betyda räls. Det måste betyda tåg.
              Därför måste vi ha detta kvar.
            </seg>
            <seg xml:id="i-73f37f80857106b5-0">
              Regeringen säger att en tillväxtpolitik ska vara för alla delar
              av landet. Jamen Norrland då, räknas inte vi som en del? Vi är
              egentligen en större del av landet, och ibland har vi svårare
              med jobben. Just nu är det oerhört tufft i mina hemtrakter.
            </seg>
            <seg xml:id="i-f59eaf064197f8c9-0">
              Vi behöver kunna åka någonstans, och jag vill att det ska finnas
              resenärer och att de ska åka på tåget. Jag vill att kommuner och
              landsting ska få vara med och tycka. Man ska bli tillfrågad om
              sådana här saker. Det ska vara ett samspel som gör att det här
              blir bra. Det ska inte vara någon hemlig överenskommelse som viskas
              i öronen på vissa av oss resenärer att det är på gång att ett
              tågsätt ska försvinna. Det här ska göras öppet och tillsammans,
              så att det blir så bra som möjligt för invånarna.
            </seg>
          </u>
          <note type="speaker" xml:id="i-dd4926b3ca3b8af7-0">
            Anf. 81 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-12">
            <seg xml:id="i-6a1f91bc63463e8c-0">
              Fru talman! Jag håller fullständigt med Åsa Lindestam om att
              allt bör ske i öppna processer och med öppen och bra information.
              Som jag sade har SJ ålagt sig självt att vara ett modernt, lönsamt
              och kundnära reseföretag, och då ställer det krav på att SJ, som
              har ett kommersiellt uppdrag, också möter kunden, resenären.
            </seg>
            <seg xml:id="i-58d3983a9f73a020-0">
              Det är inte jag som har hänvisat till att det är för få resenärer
              i tågsättet. Det är SJ:s information om varför man vill förändra
              sin struktur.
            </seg>
            <seg xml:id="i-77c7ae9d5d495a7e-0">
              Dessutom kan jag inte bekräfta om SJ:s ledning har sagt att man
              ska använda fordonen någon annanstans i Sverige. Trots allt bedömer
              SJ självständigt hur man använder sina resurser.
            </seg>
            <seg xml:id="i-f579a693d616c27f-0">
              Låt oss komma ihåg att vi har lämnat den gamla modellen innebärande
              att det gamla affärsverket Statens järnvägar hade dubbla roller.
              Förut bedrev SJ all persontrafik, såväl företagsekonomiskt lönsam
              som företagsekonomiskt olönsam sådan. Där har vi gjort en åtskillnad
              eftersom konkurrensen gentemot väg var väldigt svag och det behövdes
              en ändrad struktur. Järnvägen har förbättrat sin konkurrenskraft.
              Många har liksom Åsa Lindestam valt att resa med tåg.
            </seg>
            <seg xml:id="i-0b1803c8e9743012-0">
              Men nu är det, tror jag, dags att gå vidare med nästa led och
              konkurrensutsätta SJ just därför att det verkligen är dags att
              gå vidare och att skapa ytterligare förutsättningar och ha ett
              starkt fokus på resenären och på de olika trafikanternas olika
              behov. Det är så vi skapar ett modernt sätt att resa för människor
              som väljer att resa med tåg. Men det då krävs det naturligtvis
              att vi också har en modern järnvägsinfrastruktur. I dagsläget
              är vi inte där. Men som en närtidssatsning har vi vidtagit åtgärder
              som innebär förbättringar på just Ostkustbanan och i andra delar
              av norra Sverige i syfte att förbättra järnvägsinfrastrukturen
              så att vi både möter näringslivets behov av en effektiv järnvägsinfrastruktur
              och ökar möjligheterna till arbetspendling. Vi har alltså i allra
              högsta grad mött det som Åsa Lindestam efterfrågar, just i syfte
              att stärka alla delar av landet.
            </seg>
            <seg xml:id="i-ab2680043739bfef-0">
              På sträckan GävleSundsvall lägger vi resurser för att öka kapaciteten
              och framkomligheten.
            </seg>
            <seg xml:id="i-65f4a793a420d46e-0">
              På sträckan SkutskärFuruvik en problematik i sig byggs det ut
              till dubbelspår.
            </seg>
            <seg xml:id="i-472e58e8d9687470-0">
              På sträckan SöderhamnKilafors lägger vi ökade resurser just för
              att öka framkomligheten. Här förbinds ju Ostkustbanan med Norra
              stambanan. Sträckan trafikeras inte i dag, så den rustas upp i
              sin helhet, från scratch.
            </seg>
            <seg xml:id="i-28d31481a286ee5c-0">
              I allra högsta grad gör vi alltså de insatser som Åsa Lindestam
              efterfrågar och som jag bara kan bekräfta är oerhört viktiga för
              att möta människors vilja att göra klimatsmarta val.
            </seg>
          </u>
          <note type="speaker" xml:id="i-fde08663340fa55f-0">
            Anf. 82 ÅSA LINDESTAM (s):
          </note>
          <u who="asa_lindestam_f208fc" xml:id="i-0df03cf406a870bb-2">
            <seg xml:id="i-62034f677f181919-0">
              Fru talman! Jag förstår inte det som sägs här. Det är bara fina
              ord. Vad jag ser framför mig är försämringar.
            </seg>
            <seg xml:id="i-190f974e69d9f8bf-0">
              Förbättring talar ministern om. I vilket hänseende?
            </seg>
            <seg xml:id="i-78d0880475ae8b56-0">
              Kapacitet och framkomlighet talar ministern också om.
            </seg>
            <seg xml:id="i-4a6fb914c2941984-0">
              Kapacitet nej, det har ju blivit färre vagnar att kliva på. Då
              är det inte bättre, utan då är det sämre.
            </seg>
            <seg xml:id="i-c47968d3288b551f-0">
              Framkomlighet ja, det där tänker jag ta upp en annan gång.
            </seg>
            <seg xml:id="i-2db319474ceea32f-0">
              Underhåll, ett litet stickspår om man får vara lite rolig ja,
              också detta ska vi prata om en annan gång. Just nu är det väldigt
              illa. Det har varit betydligt bättre. Men på sistone har någonting
              hänt. Det har dragits ned väldigt mycket.
            </seg>
            <seg xml:id="i-864e58cf1956004c-0">
              I ministerns alla inlägg i en tidigare debatt med Hans Stenberg
              med flera hette det att regeringen satsar på jobb och infrastruktur
              för hela landet. Nej, det tycker inte jag. Jag kan inte se det
              med mina ögon så att säga, vare sig i min region eller för övrigt
              uppåt Norrland. Det har skett en neddragning av tågsätt. Vi har
              ingen möjlighet att ta oss bort på samma sätt som tidigare för
              att kunna få de jobb som vi så otroligt gärna vill ha i andra
              delar av Sverige. Den möjligheten behöver vi. Söderhamnarna och
              de som bor längs banan vill bo kvar. Kommunen är vacker, och det
              är en härlig befolkning. Jag är stolt över att få bo där uppe.
              Men jag måste också kunna ta mig därifrån för att jobba någon
              annanstans, med möjlighet att komma hem på kvällen.
            </seg>
            <seg xml:id="i-03113cb671160e10-0">
              Det jag vill ha ett svar på är varför man gör som man gör när
              man lovar att hela Sverige ska få ta del av sådana här möjligheter.
              Varför tas då detta bort uppe hos mig? Det där kan en regering
              styra om den så vill eller låta detta med lönsamhet vara.
            </seg>
            <seg xml:id="i-e62100f3f0b5f04b-0">
              Beträffande lönsamheten undrar jag: Är lönsamhet bara ekonomi?
              Eller skulle också miljö och människor och deras möjligheter att
              ta sig till jobb kunna vara lönsamhet?
            </seg>
          </u>
          <note type="speaker" xml:id="i-171e70dc2024a421-0">
            Anf. 83 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-13">
            <seg xml:id="i-10a69c2b668dd2c5-0">
              Fru talman! För det första har den här regeringen avsatt 10 miljarder
              i nya resurser för åren 2009 och 2010 till att förbättra underhållet
              och därmed skapa en bättre kapacitet, till att bygga ut och få
              en ny järnvägsstruktur och till att byta ut gamla signalsystem.
              Syftet därmed är just att skapa en bättre kapacitet, för det är
              trångt när det gäller vissa delar av järnvägsinfrastrukturen i
              vårt land. Människor som pendlar vill komma fram i tid och vill
              kunna känna en tillit till att järnvägsinfrastrukturen fungerar.
            </seg>
            <seg xml:id="i-a626601f0909cc0c-0">
              För det andra återkommer jag till SJ. SJ självt har att självständigt
              fatta beslut om sina prioriteringar och sina tågtidtabeller. Jag
              utgår från att Åsa Lindestam inte menar att riksdagen ska fatta
              beslut om tidtabellerna. Det är varken mitt eller Åsa Lindestams
              ansvar att fatta beslut om tidtabellerna. Däremot ser jag ett
              stort behov av att möta de nya resenärerna, den nya efterfrågan
              på en bra järnväg, på moderna transporter med tåg.
            </seg>
            <seg xml:id="i-bb66e5d12e3f4c02-0">
              Jag och regeringen har redan i budgetpropositionen 2008 uttalat
              att vi har syftet att konkurrensutsätta SJ för att därmed skapa
              förutsättningar för fler operatörer att verka på järnvägssidan
              just för att kunna möta de resenärer som liksom Åsa Lindestam
              pekar på någonting helt annat än det som SJ i det här sammanhanget
              har mött Åsa Lindestam och andra resenärer med när det gäller
              den delen av Ostkustbanan. Jag tror att vi därmed på ett modernt
              sätt möter de nya resenärerna just så öppet som Åsa Lindestam
              efterlyser.
            </seg>
          </u>
          <note xml:id="i-b4c702f5e780a2b7-8">
            Överläggningen var härmed avslutad.
          </note>
          <note xml:id="i-4df49d9ce7b613c0-0">
            13 § Svar på interpellation 2008/09:206 om tidigareläggning av
            Förbifart Helsingfors
          </note>
          <note type="speaker" xml:id="i-96a3a0d3156ad4be-0">
            Anf. 84 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-14">
            <seg xml:id="i-5b2f42ea25ca1699-0">
              Fru talman! Bosse Ringholm har ställt följande tre frågor till
              mig:
            </seg>
            <seg xml:id="i-fc3fc7f902371b02-0">
              Bosse Ringholm inleder sin interpellation med att påstå att regeringen
              trots den pågående finanskrisen inte vidtagit några åtgärder för
              att tidigarelägga större infrastrukturprojekt. Detta är inte sant.
            </seg>
            <seg xml:id="i-5482b9eda37ee42c-0">
              Redan i den budget som började gälla den 1 januari 2009 har regeringen
              förstärkt infrastrukturen med en särskild närtidssatsning. Under
              åren 2009 och 2010 satsar regeringen årligen 3,8 miljarder extra
              på infrastruktur; tyngdpunkten ligger på investeringar. Förstärkningen
              genom närtidssatsningen innebär en ökning av investeringsanslagen
              för år 2009 med 27 procent. Detta är den enskilt största satsningen
              på infrastruktur som någonsin har gjorts i en budgetproposition.
            </seg>
            <seg xml:id="i-36c7f9e62d6410e5-0">
              Tillsammans med den förstärkning på 1,2 miljarder kronor per
              år, då med tyngdpunkt på drift och underhåll, som inleddes i och
              med budgeten för 2008 innebär det en förstärkning med sammanlagt
              10 miljarder kronor avseende infrastrukturen under de kommande
              två åren.
            </seg>
            <seg xml:id="i-1098ff447c5b13ab-0">
              Inom ramen för regeringens satsning på jobb och omställning har
              regeringen nyligen aviserat att sammantaget ytterligare 1 miljard
              kronor ska tillföras under åren 20092011 för drift och underhåll
              av vägar och järnvägar.
            </seg>
            <seg xml:id="i-4e2fab1e51045ed7-0">
              Förstärkta satsningar på just drift och underhåll innebär insatser
              som kan ge jobb redan under 2009. De är därtill viktiga tillskott
              för ökad tillgänglighet i transportsystemet.
            </seg>
            <seg xml:id="i-7845df013b4bd506-0">
              Förhandlingsmannen för Helsingforss infrastruktur redovisade
              sitt resultat den 19 december 2007 i form av en överenskommelse
              mellan staten och Helsingforssregionen. Förhandlingsmannens uppdrag
              var att genomföra en förhandling om Helsingforssregionens infrastruktur
              med syfte att ta fram en samlad trafiklösning för bättre miljö
              och tillväxt i landet och Helsingforssregionen.
            </seg>
            <seg xml:id="i-2c9c35e43b9369c3-0">
              Trafiksystemet i Helsingforssregionen är ansträngt till bristningsgränsen,
              och kapacitetstaket är redan nått i stora delar av systemet under
              högtrafik. Samtidigt väntas trafiken öka med upp till 80 procent
              fram till 2030. Utan stora satsningar på infrastrukturen och på
              miljön blir situationen på sikt ohållbar.
            </seg>
            <seg xml:id="i-cc4846c6662ae80e-0">
              Förhandlingens trafiklösning ökar kapaciteten i Saltsjö-Mälarsnittet,
              spårkapaciteten i regionen och mot Mälardalen, kapaciteten på
              Europavägarna samt tillgängligheten till kärnor och knutpunkter.
              De allra viktigaste infrastrukturåtgärderna är Citybanan, Förbifart
              Helsingfors och övriga kollektivtrafiksatsningar.
            </seg>
            <seg xml:id="i-fd4327fc8925952a-0">
              Förhandlingsresultatet visar att Helsingforssregionen är beredd
              att bidra till finansieringen av angelägna infrastrukturåtgärder
              med hjälp av bland annat överskottet från trängselskatten och
              medfinansiering i andra former. Beträffande resultatet av Helsingforssförhandlingen
              är Förbifart Helsingfors ett av flera projekt som regeringen särskilt
              vill framhålla. Fortsatta diskussioner kring detta förs i uppföljningsgruppen
              för Helsingforssförhandlingen och infrastruktur.
            </seg>
            <seg xml:id="i-ee6eb0885f2c5ccd-0">
              En del av överskottet från trängselskatten har dock redan använts
              till finansieringen av Förbifart Helsingfors. För 2008 har överskottet
              från trängselskatten beräknats till 222 miljoner kronor. Av dessa
              avsattes 92 miljoner kronor till Förbifart Helsingfors.
            </seg>
            <seg xml:id="i-24c096d354405f68-0">
              Den 18 december förra året fattade riksdagen beslut om transportinfrastrukturen
              utifrån regeringens infrastrukturproposition Framtidens resor
              och transporter . Riksdagens beslut satte punkt för den första
              delen av den långa process som ska utmynna i planer för de kommande
              åren fram till 2021.
            </seg>
            <seg xml:id="i-8936fa3cbf979f97-0">
              Samtidigt som riksdagen fattade sitt beslut tog regeringen beslut
              om de direktiv som ska vägleda trafikverken och länen i den kommande
              åtgärdsplaneringen. Förbifart Helsingfors har pekats ut som ett
              prioriterat projekt i denna åtgärdsplanering. Regeringen avser
              sedan att fatta beslut om åtgärdsplaneringen i början av 2010.
            </seg>
            <seg xml:id="i-713fdcfdd861ee51-0">
              Det bör dock nämnas att det för närvarande pågår en tillåtlighetsprövning
              av Förbifart Helsingfors. Vägverket inkom under våren 2008 med
              en ansökan om tillåtlighet till regeringen. Ärendet bereds för
              närvarande av Miljödepartementet.
            </seg>
            <seg xml:id="i-99829594d3022842-0">
              Förskottering är avslutningsvis ett sätt att tidigarelägga byggandet
              av olika projekt. Vägverket, Banverket och i vissa fall regeringen
              har prövat ett antal förskotteringsärenden, och intresset är stort
              hos framför allt kommunerna. Det ekonomiska utrymmet är dock begränsat.
              Det är i första hand Banverket och Vägverket som bereder förskotteringsärenden
              och gör en bedömning av om det finns utrymme för ytterligare förskottering.
              I de fall förskotteringen avser ett objekt vars byggkostnad överstiger
              20 miljoner kronor ska ärendet underställas regeringens prövning.
              Något ärende gällande förskottering av Förbifart Helsingfors har
              inte inkommit till regeringen.
            </seg>
          </u>
          <note type="speaker" xml:id="i-2884ee6b80dd18c3-0">
            Anf. 85 BOSSE RINGHOLM (s):
          </note>
          <u who="bosse_ringholm_4e5a25" xml:id="i-8ca615236325ad71-2">
            <seg xml:id="i-51564b6e93c5a7bb-0">
              Fru talman! Jag tackar för svaret, även om det var magert.
            </seg>
            <seg xml:id="i-4fb21448d59067d9-0">
              Förbifart Helsingfors är en central fråga, inte bara för Helsingforssregionen
              utan för hela landet, eftersom Mälarsnittet när det gäller både
              väg och järnväg är centralt för att få hela rikstrafiken att fungera,
              såväl den spårbundna som vägtrafiken.
            </seg>
            <seg xml:id="i-4643095eeacb6c12-0">
              De tre frågor som jag har ställt har inte via svaret förts en
              enda millimeter framåt, om jag kan läsa rätt i svaret.
            </seg>
            <seg xml:id="i-dde5a1d974977936-0">
              Jag har först uppmärksammat att det moderata finansborgarrådet
              i Helsingfors, Sten Nordin, gjorde ett politiskt utspel, som det
              heter, i början av december månad där han föreslog en rad insatser
              för att kunna höja jobbaktiviteterna i regionen och därmed bidra
              till att försöka minska arbetslösheten i landet. Han skrev i sitt
              förslag: Staden är beredd att medverka till att arbetet med Förbifarten
              bedrivs med högsta prioritet, så att byggnationen kan komma igång
              fortast möjligt. Staten bör, särskilt i rådande konjunkturläge,
              fatta alla nödvändiga beslut och anvisa finansiering i övrigt.
              Staden är beredd att förskottera medel för den första sträckan
              av vägen, så att bygget kan komma igång.
            </seg>
            <seg xml:id="i-f6626a7d49c29cd4-0">
              Något är fel i kommunikationen, Åsa Torstensson, mellan den borgerliga
              majoriteten i Helsingforss stadshus och den borgerliga regeringen.
              Antingen talar inte den borgerliga regeringen med den borgerliga
              majoriteten i Helsingforss stadshus eller vice versa om denna
              signal uppenbarligen inte har nått fram till Regeringskansliet
              eftersom Åsa Torstensson säger att någon ansökan eller framställan
              inte har kommit från Helsingfors stad. Jag vet inte om inte det
              här ska uppfattas som en invit från Helsingfors stad eller om
              det bara är någonting som Sten Nordin, det moderata borgarrådet,
              gjorde för pressens skull, att det var ett utspel för att ge intryck
              av handlingskraft men som i realiteten inte var någonting. Åsa
              Torstensson och regeringen sitter och väntar och säger: De har
              inte skickat någon formell begäran. Alltså finns det inget värde
              i det, och vi gör ingenting. Ja, det är borgerlig passivitetspolitik
              som vi känner den. Det är det som den borgerliga regeringen är
              bäst på, att göra ingenting. Och uppenbarligen väljer man nu dessutom
              i maskopi med Helsingforss stadshus borgerliga majoritet att göra
              ingenting. Jag får väl tolka det så att Sten Nordins löfte inte
              var värt någonting, eftersom Åsa Torstensson säger att det inte
              ens har kommit fram de där två hundra meterna som det är mellan
              Stadshuset och Kommunikationsdepartementet.
            </seg>
            <seg xml:id="i-36b221d4a9bfbe0b-0">
              Min andra fråga handlar om vilka åtgärder statsrådet kommer att
              vidta för att säkerställa finansiering av Förbifart Helsingfors.
              Och svaret är att regeringen inte tänker göra någonting. Det är
              som vanligt regeringens bästa gren att göra ingenting.
            </seg>
            <seg xml:id="i-f549de64c1d02003-0">
              Regeringen hänvisar till förhandlingsmannen, och förhandlingsmannen
              har ju presenterat en finansiell kalkyl som redan har spruckit
              flera gånger om. I kalkylen skulle intäkterna från trängselskatterna
              bidra med merparten av pengarna för Förbifart Helsingfors. Om
              man räknar på en normal ränta behövs det minst ½ miljard kronor
              i intäkter för att den här historien ska kunna gå ihop. Då har
              jag ännu inte räknat med att man får några ökade byggnadskostnader
              under en mycket lång period. Åsa Torstensson redovisar att man
              får in ungefär lite drygt 200 miljoner kronor, varav mindre än
              hälften används för Förbifart Helsingfors. Det vill säga: Det
              finns ingen finansiell kalkyl som håller. Den borgerliga regeringen
              har helt enkelt ingen lösning på problemet.
            </seg>
            <seg xml:id="i-1e444f9193c359e9-0">
              Min tredje och sista fråga var: Vad ska statsrådet göra för att
              påskynda planprocessen? Hon svarar inte. Hon hänvisar till att
              det finns ett ärende i Miljödepartementet. Det visste vi förut.
              Men min fråga var: Kommer statsrådet att påskynda processen? Nej,
              inget svar där heller. Det var ett torftigt, fattigt och ganska
              klent svar.
            </seg>
          </u>
          <note type="speaker" xml:id="i-110a140991fcd7a9-0">
            Anf. 86 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-15">
            <seg xml:id="i-a9c4351a927a57b3-0">
              Fru talman! Jag känner igen Bosse Ringholms svartmålningar. Bosse
              Ringholm lider av samma sjuka nu som tidigare och vägrar att se
              svaren i det skriftliga interpellationssvaret.
            </seg>
            <seg xml:id="i-01e8863472701c74-0">
              För det första, Bosse Ringholm, tänker jag inte i riksdagen gå
              in i en debatt som hör hemma i stadsfullmäktige i Helsingfors.
              Det trodde jag att Bosse Ringholm med sin bakgrund förstod att
              jag inte tänker göra. Men jag har svarat på frågan. Det finns
              ingen framställan vad gäller Förbifart Helsingfors.
            </seg>
            <seg xml:id="i-3fef15f2a0af460a-0">
              För det andra har jag svarat att ärendet ligger hos Miljödepartementet
              att hanteras som sig bör i den typen av ärenden som kräver tillåtlighetsprövning.
              Miljödepartementet har krävt att Vägverket ska lämna kompletteringar
              senast den 28 februari till Miljödepartementet.
            </seg>
            <seg xml:id="i-4d09d7757c710318-0">
              För det tredje kan jag försäkra Bosse Ringholm att den här regeringen
              har lagt fram en budget med en närtidssatsning på infrastruktur,
              något som Bosse Ringholm själv tidigare aldrig har mäktat med
              att ha fokus på, samtidigt som vi mycket allvarsamt tar oss an
              situationen i Helsingfors. Vi pekar mycket tydligt ut vikten av
              Förbifart Helsingfors som ett prioriterat projekt i kommande åtgärdsplanering.
              I dagsläget arbetar också länet, som sig bör, konkret med åtgärdsplanen
              innan vi från regeringens sida i början på 2010 formellt fastställer
              åtgärdsplanen fram till 2021.
            </seg>
            <seg xml:id="i-be8f0dd13df99568-0">
              Det är intressant att Bosse Ringholm tar upp Förbifart Helsingfors.
              Jag hade kanske väntat mig att den samlade socialistiska oppositionen
              skulle ha varit lika engagerade i Förbifart Helsingfors som Bosse
              Ringholm uppenbarligen verkar vara.
            </seg>
            <seg xml:id="i-f99493ff57b34c0a-0">
              Det skulle också vara intressant om de som läser protokollet
              kunde få svar på om Förbifart Helsingfors är just ett sådant ärende
              som den eniga oppositionen ska driva i valrörelsen för att kunna
              riva upp vid en eventuell majoritet precis som Yvonne Ruwaida
              har angett i artiklar att den gemensamma rödgröna ambitionen kommer
              att vara. Det vore intressant om Bosse Ringholms egen ambition
              för Förbifart Helsingfors framgick tydligt här.
            </seg>
          </u>
          <note type="speaker" xml:id="i-bb17264f315aae42-0">
            Anf. 87 BOSSE RINGHOLM (s):
          </note>
          <u who="bosse_ringholm_4e5a25" xml:id="i-8ca615236325ad71-3">
            <seg xml:id="i-e08c8c586b4df392-0">
              Fru talman! Detta är en interpellationsdebatt mellan mig som
              interpellant och statsrådet. Det är ingen valdebatt. Statsrådet
              ägnar sig åt att angripa personer som inte ens är närvarande och
              inte har möjlighet att yttra sig. Det kan man göra i valdebatter.
              Detta är en interpellationsdebatt. Jag tolkar svaret som ett uttryck
              för att statsrådet har klent på fötterna.
            </seg>
            <seg xml:id="i-a67ea3f3d40978b8-0">
              Jag har ställt tre enkla frågor till statsrådet. När det gäller
              den första frågan, om det finns något intresse från regeringens
              sida att medverka till den borgerliga majoriteten i Helsingforss
              erbjudande att förskottera pengar för Förbifart Helsingfors, säger
              statsrådet att det inte finns någon sådan ansökan. Jag konstaterar
              då att det uppenbarligen inte finns någon som helst kontakt mellan
              den borgerliga regeringen och borgerliga ledningen i Helsingforss
              stadshus.
            </seg>
            <seg xml:id="i-e18644f87dc4f7f2-0">
              Eller är det så att statsrådet säger att den borgerliga majoriteten
              i Helsingforss stadshus bluffar när jag läser innantill ur det
              dokument som man har antagit i stadshuset där man erbjuder sig
              att förskottera pengar till Förbifart Helsingfors? Vill statsrådet
              ge sken av att den borgerliga majoriteten i stadshuset bluffar?
              Jag läser innantill ur majoritetens eget dokument. Har man skrivit
              fel när man har lämnat detta erbjudande? Det får väl kontrolleras
              med borgarrådet Sten Nordin om han har lämnat felaktiga uppgifter
              i det dokument som han har offentliggjort om att han är beredd
              att förskottera.
            </seg>
            <seg xml:id="i-cd40cc12d7704a8c-0">
              Det är märkligt att statsrådet uppenbarligen inte har någon som
              helst kontakt och kommunikation med den borgerliga majoriteten
              i stadshuset. Man befinner sig 200 meter från varandra men vet
              inget om varandra. Regeringen vet inget om något erbjudande. Hade
              ett erbjudande lämnats skulle statsrådet förmodligen ändå inte
              ha varit intresserad.
            </seg>
            <seg xml:id="i-b8a6079dfa73cd3c-0">
              Min andra fråga gällde om statsrådet kan medverka till att man
              kan säkerställa finansieringen av Förbifart Helsingfors. Jag har
              pekat på att den kalkyl som statsrådet hänvisar till i sitt svar
              har spruckit för länge sedan.
            </seg>
            <seg xml:id="i-8198433f60585be4-0">
              Statsrådet har i sin egen kalkyl och i den förhandlingsmall som
              hon har lämnat till underlaget konstaterat att det behövs minst
              ½ miljard kronor per år bara från trängselskatten som är en del
              av finansieringen. Det visar sig att intäkterna är 200 miljoner,
              och då har ändå statsrådet och regeringen i övrigt brutit mot
              den överenskommelse som fanns i folkomröstningen om att pengarna
              skulle gå till både Förbifart Helsingfors och kollektivtrafiken.
            </seg>
            <seg xml:id="i-5cfd3d8dde276939-0">
              Trots att statsrådet bryter mot överenskommelsen i folkomröstningen
              lyckas statsrådet inte åstadkomma en kalkyl där det finns några
              pengar till Förbifart Helsingfors. Det finns bara ett luftslott
              från regeringens sida när det gäller finansieringen av Förbifart
              Helsingfors.
            </seg>
            <seg xml:id="i-f6fe38ac3a729bd4-0">
              Jag kan förstå hur man kan tänka sig att påskynda planprocessen
              för att regeringen ska få fram beslut. I en lågkonjunktur som
              denna vore det intressant om regeringen kunde medverka till ett
              och ett annat jobb som skulle kunna bli följden av en tidigarelagd
              Förbifart Helsingfors. Jag förstår att Åsa Torstensson inte är
              ett dugg intresserad av att påskynda någon process. Eftersom regeringen
              inte har några pengar är det meningslöst att påskynda processen.
              Regeringen har inte någon intention att genomföra projektet inom
              rimlig tid. Åsa Torstensson och regeringen bygger luftslott. Ett
              sådant kan man varken åka bil, buss eller köra tåg på.
            </seg>
            <seg xml:id="i-53d82dbc8750f8d2-0">
              Regeringen har ett utomordentligt gott tillfälle i den arbetslöshetssituation
              vi är nu att förstärka insatserna inom infrastrukturen. Men regeringen
              gör ingenting, inte ens på detta område.
            </seg>
          </u>
          <note type="speaker" xml:id="i-191b4ebf312d5aa1-0">
            Anf. 88 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-16">
            <seg xml:id="i-a8d613f39b2eb0ec-0">
              Fru talman! Hur var det nu med valdebatter och att inte involvera
              personer som inte är närvarande i kammaren, Bosse Ringholm? Jag
              tänker på Sten Nordin.
            </seg>
            <seg xml:id="i-47a41e56ef93c6e0-0">
              Jag förstår att Bosse Ringholm inte här och nu vill gå in i diskussionen
              om Förbifart Helsingfors. Det är lite synd att inte den samlade
              socialistiska oppositionen är med i debatten om Förbifart Helsingfors.
              Då hade det blivit tydligare vad det är för ambition den samlade
              oppositionen har för Förbifart Helsingfors.
            </seg>
            <seg xml:id="i-566822e69e114091-0">
              Bosse Ringholm behöver inte tvivla på regeringens ambition för
              Förbifart Helsingfors. Hade Bosse Ringholm studerat de direktiv
              som har gått ut till verk, län och regioner hade han sett att
              det mycket tydligt står om prioritet för Förbifart Helsingfors.
            </seg>
            <seg xml:id="i-d9bbcc35cdc064d9-0">
              Trängselskatten är en mycket viktig finansiering av Förbifart
              Helsingfors. Det tydliggjorde regeringen tidigt under denna mandatperiod.
            </seg>
            <seg xml:id="i-8918b8b8a2e3dccc-0">
              Apropå luftslott så är det de luftslott som Bosse Ringholm har
              varit med och byggt upp som jag nu undan för undan försöker riva.
              Det gör jag bland annat genom att göra rejäla satsningar på infrastruktur,
              både på väg- och järnvägssidan i och kring Helsingfors och i andra
              delar av landet. Undan för undan river vi alltså de luftslott
              som Bosse Ringholm har byggt upp.
            </seg>
            <seg xml:id="i-a6080bd622ba24dd-0">
              Var inte orolig, Bosse Ringholm! Vi har starkt fokus på väginfrastrukturen
              i och kring Helsingfors. Vi har lagt resurser på närtidssatsning
              som kommer att märkas. Vi har en beredning som pågår i Miljödepartementet.
            </seg>
            <seg xml:id="i-c8d75074ce26c1cd-0">
              Det vore dock intressant att höra vilka ambitioner Bosse Ringholm
              som ledamot av denna kammare har för Förbifart Helsingfors.
            </seg>
          </u>
          <note type="speaker" xml:id="i-92405175ce9179ab-0">
            Anf. 89 BOSSE RINGHOLM (s):
          </note>
          <u who="bosse_ringholm_4e5a25" xml:id="i-8ca615236325ad71-4">
            <seg xml:id="i-bff8758a9f4713d0-0">
              Fru talman! Nu har frågan uppenbarligen lämnat regeringen eftersom
              regeringen via Åsa Torstensson begär besked av oppositionen om
              hjälp med finansieringen av Förbifart Helsingfors. Jag har pekat
              på att den kalkyl som Åsa Torstensson har lämnat i sitt interpellationssvar
              har spruckit för länge sedan.
            </seg>
            <seg xml:id="i-862fe6dc2d050ec9-0">
              Jag vill att Åsa Torstensson lyssnar noga. Kalkylen förutsätter
              att det krävs minst 600 miljoner kronor varje år från trängselskatten
              för att den ska gå ihop. Förra året redovisade Åsa Torstensson
              själv i sitt interpellationssvar att man fick in 200 miljoner.
              Då har ändå Åsa Torstensson brutit mot överenskommelsen att man
              ska använda pengarna till både kollektivtrafik och väganslag.
              Det innebär att det inte finns någon finansieringslösning.
            </seg>
            <seg xml:id="i-f468cd14f9403edf-0">
              Jag drar den enkla slutsatsen att Åsa Torstensson inte vill påskynda
              beredningen av ärendet i Regeringskansliet, för om ärendet skulle
              påskyndas och man fick fram ett beslut skulle regeringen stå där
              naken utan pengar att verkställa beslutet. Det bästa är väl därför
              att sega och sega och låta ärendet dra ut på tiden ett antal månader
              eller ett år till eftersom man saknar finansiering för verksamheten.
            </seg>
            <seg xml:id="i-629a005b2fa9f896-0">
              Jag försökte vara hygglig och säga att det var ett gentilt erbjudande
              som den borgerliga majoriteten i Helsingforss stadshus och det
              moderata finansborgarrådet Sten Nordin lämnade genom att säga
              att man var beredd att förskottera pengar till detta. Då säger
              Åsa Torstensson att hon inte har fått någon framställan från Sten
              Nordin. Jag tror inte att Sten Nordin bluffar när han säger att
              han är beredd att förskottera. Men uppenbarligen är det så att
              några kontakter mellan den borgerliga majoriteten i Helsingforss
              stadshus samt Regeringskansliet och den borgerliga regeringen
              inte tycks finnas. De där 200 meterna mellan Regeringskansliet
              och den borgerliga regeringen och den borgerliga majoriteten i
              Helsingforss stadshus tycks vara miljarder meter.
            </seg>
          </u>
          <note type="speaker" xml:id="i-1af3595583c29293-0">
            Anf. 90 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-17">
            <seg xml:id="i-61b70b12200ec151-0">
              Fru talman! Till skillnad från interpellanten lyssnar jag på
              interpellanterna. Jag hör ju att Bosse Ringholm hänvisar till
              hur han själv hanterade viktiga väg- och järnvägsprojekt genom
              att sega på dem. Jag förstår att det är av egen erfarenhet han
              ger detta svar.
            </seg>
            <seg xml:id="i-26c090b9044a0411-0">
              Vi har konkret arbetat med Helsingfors och Helsingforssregionen
              i syfte att hitta bra, långsiktiga och ekonomiskt hållbara lösningar,
              inte bara för stockholmarna, utan det är, som Bosse Ringholm sade
              inledningsvis, viktigt för andra delar av landet att infrastrukturen
              kring och i Helsingfors fungerar annars blir det lätt en propp
              i systemet.
            </seg>
            <seg xml:id="i-40760ba9980443bf-0">
              Lyssna nu, Bosse Ringholm: Jag har svarat att den här regeringen
              mycket tydligt har prioriterat Förbifart Helsingfors.
            </seg>
            <seg xml:id="i-e62d6cf01d82aa82-0">
              Bosse Ringholm har valt att inte svara på hur oppositionen ser
              på Förbifart Helsingfors. Det kan vi kanske ta i en annan debatt.
            </seg>
          </u>
          <note xml:id="i-b4c702f5e780a2b7-9">
            Överläggningen var härmed avslutad.
          </note>
          <note xml:id="i-cf2cf0d773c2935c-0">
            14 § Svar på interpellation 2008/09:222 om Rikstrafiken och tolkningen
            av interregional trafik
          </note>
          <note type="speaker" xml:id="i-85ffe003abaa6825-0">
            Anf. 91 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-18">
            <seg xml:id="i-7cdc462374d7f35d-0">
              Fru talman! Kent Persson har frågat mig om jag är beredd att
              vidta åtgärder som tydliggör och möjliggör Rikstrafikens ansvar
              för interregional arbets- och skolpendling på Uven.
            </seg>
            <seg xml:id="i-8fe0c8be53278961-0">
              Rikstrafikens uppdrag är att ingå och ansvara för statens avtal
              om transportpolitiskt motiverad interregional kollektiv persontrafik
              som inte upprätthålls i annan regi och där det saknas förutsättningar
              för kommersiell drift. Avtalen är ett verktyg för att öka den
              interregionala tillgängligheten med kollektivtrafik. Rikstrafiken
              tar självständigt beslut om vilken trafik myndigheten ska engagera
              sig i.
            </seg>
            <seg xml:id="i-75a3748327f1dbce-0">
              Det finns ingen av riksdag eller regering fastställd definition
              på vad som är interregional kollektivtrafik. För att skapa riktlinjer
              för när det är befogat för Rikstrafiken att teckna avtal i syfte
              att stödja en viss trafik har myndigheten tagit fram ett antal
              kriterier som ska vara uppfyllda. Ett av kriterierna är att resandet
              inte ska vara av karaktären daglig pendling till och från arbete
              eller utbildning. Det är alltså inte tillräckligt att en linje
              går över en länsgräns för att myndigheten ska kunna ingripa med
              statliga pengar.
            </seg>
            <seg xml:id="i-ecbe06d28839c43d-0">
              Rikstrafiken har analyserat hur den interregionala tillgängligheten
              påverkas om den så kallade Uventrafiken mellan Uppsala och Norrköping
              skulle upphöra. Resultaten visar att den interregionala tillgängligheten
              inte märkbart skulle försämras. Av naturliga skäl finns de största
              bristerna i interregional tillgänglighet i de delar av landet
              som är glest befolkat. Det är där som Rikstrafiken menar att de
              resurser som riksdagen anslagit för interregional kollektivtrafik
              i allmänhet gör störst nytta.
            </seg>
            <seg xml:id="i-96296b7d1f01d001-0">
              Kent Persson hävdar att regeringen vill skära ned anslaget till
              Rikstrafiken. Detta påstående är kraftigt missvisande. Riksdagen
              beslutade att anslaget till Rikstrafiken tillfälligt skulle höjas
              med 100 miljoner kronor per år 2007 och 2008. I syfte att klara
              effekterna av att marknadspriset på olja blivit högre något som
              gjort Gotlandstrafiken dyrare har regeringen i budgetpropositionen
              för 2009 föreslagit att anslaget för trafikavtal ska öka för både
              2008 och 2009. På så sätt visar regeringen sin ambition att inte
              låta de senaste årens variationer i världsmarknadspriset på olja
              påverka Rikstrafikens åtaganden i övrigt, till exempel i interregional
              tågtrafik.
            </seg>
          </u>
          <note type="speaker" xml:id="i-d3988abf16ab74db-0">
            Anf. 92 KENT PERSSON (v):
          </note>
          <u who="kent_persson_3230c6" xml:id="i-e5f487d33095a9d6-0">
            <seg xml:id="i-b4fc4914c022a422-0">
              Fru talman! Tack, statsrådet för svaret på min interpellation!
            </seg>
            <seg xml:id="i-e7b24d58bb3fced5-0">
              Bakgrunden till interpellationen om Uven, det vill säga trafiken
              mellan Uppsala, Västerås, Eskilstuna och Norrköping, är att det
              avtal som i dag finns mellan Rikstrafiken och de fyra huvudmännen
              löper ut den 1 juni 2009.
            </seg>
            <seg xml:id="i-ebe6d4cf8ac5443f-0">
              För att förstå problematiken kring det som vi i dag kallar Uven
              måste man gå tillbaka ända till 2001 då Rikstrafiken kontaktade
              Mälab för att diskutera avtalet om köp av olönsam interregional
              trafik mellan Västerås och Katrineholm.
            </seg>
            <seg xml:id="i-4e422ae212827288-0">
              Avtalet skrevs om och på initiativ från Rikstrafiken utökades
              avtalet att innefatta stråket Uppsala, Sala, Västerås, Eskilstuna
              och Norrköping. Resultatet blev alltså en större arbetsmarknads-
              och studieregion. Jag hörde tidigare i dag att statsrådet bejakar
              en sådan utveckling och stöder den.
            </seg>
            <seg xml:id="i-573670cc13c564e4-0">
              Rikstrafikens stora ekonomiska problem 20042005 innebar att de
              ville avveckla sitt åtagande från juni 2005.
            </seg>
            <seg xml:id="i-2e33ce3070f6c0ad-0">
              Tack vare ett stort engagemang från trafikhuvudmännen och med
              hjälp av Östergötland och Uppsala kommer man att kunna teckna
              ett nytt avtal som sträcker sig fram till 2009, vilket är det
              jag pratar om nu. Det innebar att trafikhuvudmännen tillsammans
              med staten och Rikstrafiken gick in och täckte det krav, alltså
              lite drygt 43 miljoner, som SJ hade för att bedriva den här trafiken.
            </seg>
            <seg xml:id="i-4b3fb1b61a02d1f7-0">
              Trafiken är nu än en gång hotad. Motivet denna gång är att Rikstrafiken
              säger sig inte ha något ansvar för arbets- och studiependling
              om inte deras uppdrag förändras.
            </seg>
            <seg xml:id="i-c008dfa9164d65b9-0">
              I Rikstrafikens nyligen reviderade utredning om Uven sägs följande:
              Det finns även en diskussion om huruvida Rikstrafikens ansvar
              bör utvidgas till att även omfatta långväga frekvent arbets- och
              skolpendling, vilket inte är fallet i dag.
            </seg>
            <seg xml:id="i-643ed0f9b6520784-0">
              Det är den springande punkten. Det är Rikstrafiken själv som
              har tolkat att arbets- och skolpendling inte ska ingå i statens
              ansvar, även om den är långväga och berör flera län. Det innebär
              faktiskt att ingen har ansvar för den trafiken, varken Rikstrafiken
              eller trafikhuvudmännen vars ansvar ligger just i länen.
            </seg>
            <seg xml:id="i-fa1d6f29e9315573-0">
              Frågorna staplas på varandra. Man kan ju fråga sig vilken status
              denna diskussion har. Är det Rikstrafiken och Näringsdepartementet
              som diskuterar är det kanske rimligt att bidraget till Uventrafiken
              finns kvar till dess att riksdagens uppdrag är klarlagt.
            </seg>
            <seg xml:id="i-40d52b157da23c73-0">
              Fru talman! Min fråga till statsrådet kvarstår. Är statsrådet
              beredd att vidta åtgärder som tydliggör och möjliggör Rikstrafikens
              ansvar för interregional arbets- och studiependling?
            </seg>
            <seg xml:id="i-e22704dd071853e2-0">
              Det är det min fråga handlar om, ingenting annat. Den är egentligen
              inte så svår att svara på. Ja eller nej?
            </seg>
          </u>
          <note type="speaker" xml:id="i-92326b179d4b69b5-0">
            Anf. 93 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-19">
            <seg xml:id="i-fd8430cf4cc5df22-0">
              Fru talman! Den historiebeskrivning som Kent Persson gör stämmer.
              Under den tiden arbetade Rikstrafiken själv fram ett antal kriterier.
              Redan 2005 togs detta beslut. Där är det skillnad mellan Kent
              Perssons och min åsikt.
            </seg>
            <seg xml:id="i-23ca696bea4be5f3-0">
              Rikstrafikens beslut togs alltså 2005, men man förstod att det
              behövdes en övergång för regionen. Därför sade man att det skulle
              vara en övergångstid på tre år. Därefter skulle det upphöra. Det
              beslutet togs alltså redan 2005. Det är inte något nytt ärende
              som jag har hanterat eller som beror på mig. Det är ett ärende
              som har en historia från 2005 och den styrelse som då satt i Rikstrafiken.
            </seg>
            <seg xml:id="i-8eb9ebe2041eed2f-0">
              Det är viktigt att se att det är en gränsdragning mellan staten
              och kommunens sektor för kollektivtrafik. Den gränsdragningen
              är naturligtvis inte lätt. Jag tror att man återkommande ska se
              över den. Det var en av Rikstrafikens uppgifter när man åtog sig
              att ta fram ett antal kriterier. Ett av de kriterier man tog fram
              var att resandet inte ska ha karaktären av daglig pendling till
              och från arbete eller utbildning.
            </seg>
            <seg xml:id="i-4dc44f8dd48d39cb-0">
              Det är inte Rikstrafiken som ska gå in och ta ansvar i ett sådant
              skede även om trafiken går över en länsgräns, utan det ansvaret
              tillfaller trafikhuvudmännen.
            </seg>
            <seg xml:id="i-f62cea093c25541d-0">
              I det sammanhanget tror jag att det är viktigt att Kent Persson
              ändå tar till sig svaret att man har gjort en utvärdering av hur
              detta påverkar den regionala trafiken och att detta inte nämnvärt
              påverkar i negativ riktning. Därför har Rikstrafiken valt att
              fullfölja det som man redan 2005 beslutade om.
            </seg>
          </u>
          <note type="speaker" xml:id="i-d8820f590652e0a0-0">
            Anf. 94 KENT PERSSON (v):
          </note>
          <u who="kent_persson_3230c6" xml:id="i-e5f487d33095a9d6-1">
            <seg xml:id="i-4d42199f8174265a-0">
              Fru talman! Jag tackar för det. Men jag är inte så intresserad
              av vad Rikstrafiken tycker om detta. Det vet jag eftersom jag
              har läst den utredning som de har gjort om Uven och den reviderade
              upplagan. Jag vet alltså exakt vad de tycker.
            </seg>
            <seg xml:id="i-b77e987e0e130944-0">
              Jag är mer intresserad av vad regeringens inställning till studie-
              och arbetspendling är och vem som bör ha detta uppdrag. I dag
              ligger det inte på trafikhuvudmännen att serva en trafik som går
              över länsgränserna, där det är långväga studie- och arbetspendling.
            </seg>
            <seg xml:id="i-e3b3e45d6a4fae38-0">
              När man läser vidare föreslår Järnvägsutredningen 2 att Rikstrafiken
              får ett utökat ansvar för de långväga resorna. Om detta går i
              hamn och ligger i linje sägs det i utredningen att det också är
              rimligt att se över riktlinjerna om någon säger att vi ska göra
              det. Denna någon bör vara regeringen som kommer med direktiv till
              Rikstrafiken.
            </seg>
            <seg xml:id="i-e01a20dfa26ed043-0">
              Enligt Rikstrafiken finns det förutsättningar för denna trafik
              att fortsätta. Dessa kriterier skulle uppfyllas om förändringarna
              sker. Det är det som jag vill diskutera. Vem ska ha ansvaret för
              det hela? Man kan knappast begära att länstrafikhuvudmännen ska
              ha detta ansvar. Då lägger vi ju över denna kostnad på kommunerna.
              Och vi vet redan i dag vilka besvärligheter som kommunerna har.
            </seg>
            <seg xml:id="i-b75f7c61edae1bdd-0">
              Min fråga kvarstår: Är statsrådet beredd att se över riktlinjerna
              när det gäller den interregionala trafiken i fråga om arbetspendling
              och långväga skolpendling?
            </seg>
          </u>
          <note type="speaker" xml:id="i-065b8aac46dc5aa5-0">
            Anf. 95 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-20">
            <seg xml:id="i-0053b2cea676c5dc-0">
              Fru talman! Frågeställningen från Kent Persson har naturligtvis
              till syfte att man ska hitta någon ny gränsdragning där Rikstrafiken
              och staten tar det övergripande ekonomiska ansvaret. Men i dagsläget,
              utifrån det beslut som fattades 2005 och som nu verkställs, är
              det trafikhuvudmännens ansvar.
            </seg>
            <seg xml:id="i-29c960cfe2f699e2-0">
              Men inte desto mindre lever vi i dag i en sådan struktur att
              vi i samband med infrastrukturpropositionen nu ålägger regionerna
              att tänka mycket tydligt i syfte att möta större arbetsmarknadsregioner.
              I detta sammanhang kan vi aldrig säga att allt är hugget i sten
              eftersom det handlar om att skapa förutsättningar för ett, ur
              mitt perspektiv, starkt decentraliserat samhälle så att man kan
              bo på ett ställe och arbeta och verka någon annanstans. Då är
              det just transportstrukturen som är avgörande för att bejaka den
              typen av resande.
            </seg>
            <seg xml:id="i-f4665f00f0205c47-0">
              Regeringen har gett Rikstrafiken i uppdrag att se på sin verksamhet
              när det gäller olika näringars behov av olika resemönster. Vid
              jul lämnade Rikstrafiken ett underlag till regeringen där man
              redovisar att man kan skönja att resemönstren har ändrats på ett
              sådant sätt att den ökade långväga arbetspendlingen kan väcka
              nya frågor som man vill och kanske har behov av att studera ytterligare.
              Det underlag som regeringen har efterfrågat har vi alltså nyligen
              fått in, och det är detta underlag som regeringen nu bereder och
              arbetar med. Vi får se vad det konkret innehåller och vad det
              kan resultera i.
            </seg>
          </u>
          <note type="speaker" xml:id="i-21f54953dee465cc-0">
            Anf. 96 KENT PERSSON (v):
          </note>
          <u who="kent_persson_3230c6" xml:id="i-e5f487d33095a9d6-2">
            <seg xml:id="i-158930406c3a1402-0">
              Fru talman! Jag tackar för svaren. Men jag får inte något svar
              på den direkta frågan.
            </seg>
            <seg xml:id="i-918821ab7d584bd2-0">
              Men om jag nu ska vara lite välvillig så här en torsdagskväll
              kan jag i alla fall tolka det som att frågan om arbets- och skolpendlingen,
              den interregionala pendlingen, inte är huggen i sten. Och om Rikstrafiken
              får ett förändrat uppdrag är det också möjligt att se över detta.
              Detta förändrade uppdrag måste komma från regeringen.
            </seg>
            <seg xml:id="i-3d68fbf291e5a98a-0">
              Järnvägsutredningen 2 har påvisat möjligheterna för den här aktuella
              sträckan. Det gäller inte bara arbets- och skolpendlingen, utan
              trafiken är också en länk för den långväga trafiken mellan Dalabanan
              och Södra stambanan. Utifrån det bör det också finnas ett intresse
              från Rikstrafiken, åtminstone enligt utredningen, som motiverar
              att man går in här och stöttar Uven.
            </seg>
            <seg xml:id="i-088661b29b8cb2c0-0">
              Frågan kvarstår. I dag har länstrafikhuvudmännen inte ansvar
              för den interregionala arbets- och skolpendlingen. Det har man
              inte. Det är ingen som har det. Den här frågan måste klargöras.
              Och det måste vara regeringen som kommer med direktiv till Rikstrafiken
              när det gäller hur man ser på den typen av trafik.
            </seg>
            <seg xml:id="i-e3610c4dc64df9c6-0">
              Alternativet är att den läggs ned eller att man lägger över kostnaderna
              på kommunerna, och jag tror att Åsa Torstenssons partikollega
              i Sala, Carola Gunnarsson, skulle vrida sig om hon fick det svaret.
            </seg>
          </u>
          <note type="speaker" xml:id="i-c357d7afbf676f42-0">
            Anf. 97 Statsrådet ÅSA TORSTENSSON (c):
          </note>
          <u who="unknown" xml:id="i-8896900c0a2d5aaa-21">
            <seg xml:id="i-21e585e750e04207-0">
              Fru talman! Jag ska gå tillbaka till Kent Perssons frågeställning.
              Det som han är ute efter är alltså en annan ekonomisk fördelning.
              Men enligt gällande ansvarsfördelning och det beslut som Rikstrafiken
              har fattat vad gäller den typ av resande som Kent Persson här
              utgår från när det gäller Uventrafiken är det trafikhuvudmännen
              som har ekonomiskt ansvar att täcka eventuellt underskott i detta
              sammanhang. Det är svar på Kent Perssons fråga.
            </seg>
            <seg xml:id="i-ea72dd8d00072575-0">
              Men inte desto mindre pågår det en utveckling i transportstrukturen
              genom att vi stärker infrastrukturen just för att stärka större
              arbetsmarknadsregioner. Det i sig skapar ökad långväga arbetspendling
              och resande på ett sådant sätt att det i nästa led kan få effekter
              på annan lagstiftning, andra styrmedel och så vidare. Det är detta
              underlag som Rikstrafiken lämnade tillbaka till regeringen vid
              årsskiftet.
            </seg>
            <seg xml:id="i-6e60c761fe07a445-0">
              Men när det gäller Uven i detta sammanhang är det trafikhuvudmännens
              ansvar i samband med att Rikstrafiken här frånträder sitt ekonomiska
              ansvar.
            </seg>
          </u>
          <note xml:id="i-b4c702f5e780a2b7-10">
            Överläggningen var härmed avslutad.
          </note>
          <note xml:id="i-f0ee7769c33ac48c-0">
            15 § Svar på interpellation 2008/09:170 om rätt till dödshjälp
          </note>
          <note type="speaker" xml:id="i-bc08883c5f4e5d71-0">
            Anf. 98 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-0">
            <seg xml:id="i-93be35590189a2ae-0">
              Fru talman! Staffan Danielsson har frågat mig vilken åtgärd jag
              avser att vidta för att den mycket allvarliga frågan om rätt till
              dödshjälp under noga specificerade förutsättningar ska utredas.
            </seg>
            <seg xml:id="i-52f1a68f804f907b-0">
              Situationen i livets slutskede kan se väldigt olika ut. Det finns
              undersökningar som visar att gemensamt för många är att det inte
              är döden i sig som skrämmer människor utan att det är döendet
              med smärtor och andra svåra symtom som är skrämmande.
            </seg>
            <seg xml:id="i-f5ce9f08d2b7009f-0">
              När man talar om livets slutskede och döendet är det viktigt
              att hålla isär olika faser och olika frågeställningar och begrepp.
              Detta är nödvändigt för att nyansera bilden.
            </seg>
            <seg xml:id="i-715582e4421136c8-0">
              Statens medicinsk-etiska råd, Smer, som är ett rådgivande organ
              till regeringen, har i en skrivelse som nyligen överlämnats till
              regeringen tagit upp frågor kring överväganden i livets slutskede.
              Det kan finnas anledning att i det här sammanhanget närmare redovisa
              vilka olika frågeställningar som Smer tagit upp i sitt yttrande.
            </seg>
            <seg xml:id="i-a46291ab129b79c7-0">
              Smer har urskilt ett antal livssituationer i livets slut som
              medför svåra avgöranden. Några ryms inom gällande regelverk. Hit
              hör frågan om att avstå från att inleda livsuppehållande behandling,
              att avbryta livsuppehållande behandling, att erbjuda palliativ
              behandling och så kallad palliativ sedering.
            </seg>
            <seg xml:id="i-7ff020a6aa170a1b-0">
              Palliativ vård sätts in när läkaren i samråd med övrig vårdpersonal
              och i enlighet med vetenskap och beprövad erfarenhet finner att
              botande behandling inte längre är meningsfull. Den palliativa
              vården kan bestå av behandling mot smärta, ångest, yrsel, illamående,
              andnöd och kramper.
            </seg>
            <seg xml:id="i-7a8d5c86aa623744-0">
              Enligt en rapport från Socialstyrelsen år 2006 har den palliativa
              vården utvecklats och förbättrats under senare år, men det finns
              fortsatt behov av kompetensutveckling för den personal som arbetar
              med palliativ vård. I rapporten konstateras också att likvärdig
              palliativ vård inte kan erbjudas i hela landet.
            </seg>
            <seg xml:id="i-177959f37f7aff02-0">
              Målet att kunna erbjuda alla döende en god palliativ vård är
              således fortfarande långt ifrån uppnått. För att kunna förverkliga
              målet krävs väl utbildad personal och uppbyggnad av kunskap genom
              forskning och utvecklingsarbete. Detta är frågor som hör till
              huvudmännens ansvar.
            </seg>
            <seg xml:id="i-60523950e8b41521-0">
              Palliativ sedering innebär att patientens medvetandegrad sänks
              med hjälp av läkemedel till en nivå där patienten inte besväras
              av symtom. Det här är en sista utväg för symtomlindring hos en
              döende patient. Smer konstaterar att praxis varierar över landet
              och att det ännu på sina håll råder osäkerhet inom hälso- och
              sjukvården om vad som egentligen gäller.
            </seg>
            <seg xml:id="i-c9dce46f102b4862-0">
              Jag har erfarit att det ingår i Socialstyrelsens verksamhetsplan
              för nästa år att utarbeta en så kallad vägledning till hälso-
              och sjukvården om den palliativa vården. Denna vägledning är tänkt
              att ersätta de allmänna råden om livsuppehållande åtgärder i livets
              slutskede från 1992 och kommer även att innehålla vägledning kring
              palliativ sedering.
            </seg>
            <seg xml:id="i-7a3290a4b28db056-0">
              När det gäller frågor kring det som kallas läkarassisterat självmord
              samt aktiv dödshjälp är min bestämda uppfattning att detta är
              någonting vi inte ska ge oss in på. Vårdens uppgift är att stå
              i livets tjänst. Jag tror att det finns betydande risker om man
              inför element som handlar om någonting annat. Jag är orolig för
              en sådan utveckling, eftersom det hotar att undergräva förtroendet
              för sjukvården och skapa tvivel om vad som är sjukvårdens uppgift.
            </seg>
          </u>
          <note type="speaker" xml:id="i-bacca1f5410fe2d0-0">
            Anf. 99 STAFFAN DANIELSSON (c):
          </note>
          <u who="staffan_danielsson_559bd0" xml:id="i-250825f547caf271-0">
            <seg xml:id="i-31e4e9f9a2fedcc6-0">
              Fru talman! Jag har stor respekt för Göran Hägglund som politiker
              och som statsråd, och jag tackar för ett tydligt och bra svar
              på min interpellation.
            </seg>
            <seg xml:id="i-d38b0915e1afa0e0-0">
              Min gemensamma utgångspunkt med socialministern är en oerhörd
              respekt för livet, och vi är båda rotade i den kristna värdetraditionen.
            </seg>
            <seg xml:id="i-fd4ebb8ab6fd2cd6-0">
              Den här frågan är mycket känslig och grannlaga. Det blir ofta
              starka reaktioner när den diskuteras. Jag var i går på ett bra
              seminarium ordnat av kristdemokrater här i riksdagen. Temat var:
              Livshjälp inte dödshjälp. Den kunniga panelen landade i att det
              nog inte fanns något behov alls eller endast ett mycket litet
              behov av att reda ut dagens gråzoner där läkare tvingas fatta
              beslut eller när det gäller att i mycket enstaka fall kunna tillmötesgå
              en svårt lidande människas yttersta vilja att somna in och dö
              något i förtid. Men vi vet också att det finns andra uppfattningar
              bland läkare, sjukvårdspolitiker och medborgare.
            </seg>
            <seg xml:id="i-85d90d69c6b71deb-0">
              I en sådan här mycket allvarlig fråga måste man bottna djupt
              i sig själv. Jag ska ärligt redovisa de fyra skälen till att jag
              tycker att det här kunde må väl av en utredning.
            </seg>
            <seg xml:id="i-e1605bd62878cf77-0">
              För det första är det uppenbart, vilket även statsrådet redovisar
              i sitt svar, att det i dag finns en betydande gråzon mellan olika
              sjukhus och läkarlag när det gäller hur man tillämpar olika beslut
              om att avbryta behandlingar och sätta in till exempel smärtlindrande
              och därmed ofta livsförkortande insatser. Det är bra att Socialstyrelsen
              avser att utarbeta en ny vägledning om detta, men jag tycker att
              frågan är så pass viktig att även dess principiella aspekter bör
              genomlysas i en parlamentarisk utredning.
            </seg>
            <seg xml:id="i-7fb4d139c2be7063-0">
              För det andra är vi alla självfallet enstämmigt för livet och
              för livshjälp. Det känns en aning provocerande att få det ifrågasatt.
              Låt oss vara överens om att de situationer där självbestämmande
              i livets slutskede skulle kunna aktualiseras säkert är mycket
              få. Men låt oss diskutera just dessa få situationer. Som cancerläkaren
              Georg Engel uttryckte det i går: Nästan inga lider så svårt att
              de vill ha dödshjälp.
            </seg>
            <seg xml:id="i-e9e19944b914a198-0">
              Det är nästan inga. Men jag tänker på just dessa fall, som bevisligen
              finns. Det har funnits enstaka exempel genom åren i olika länder.
              En svårt lidande människa vill då som sin yttersta vilja ha självbestämmande
              i livets slutskede, vill ha hjälp att få somna in och dö något
              i förtid. Han eller hon uttrycker uthålligt och enträget detta.
              Då undrar jag om statens, landstingets och läkarkårens besked
              verkligen endast ska vara: Det bestämmer inte du. Det bestämmer
              vi för din räkning. Du inser inte ditt eget bästa. Det gör vi.
            </seg>
            <seg xml:id="i-5f08ffabee0f1ff4-0">
              Min liberala utgångspunkt är faktiskt att individens uttalade
              vilja och integritet måste kunna respekteras i dessa lägen, inom
              ramen för ett strängt och tydligt regelverk.
            </seg>
            <seg xml:id="i-01189a35cc30c0b7-0">
              För det tredje kan de mycket få lidande människor som entydigt
              vill ha självbestämmande i ett mycket svårt läge men som förvägras
              detta i Sverige i stället i sin desperation åka utomlands, till
              exempel till Schweiz. Vad tycker socialministern om detta? Borde
              det kanske kriminaliseras och förbjudas? Jag tycker inte det,
              men det skulle kunna vara logiskt utifrån synsättet att den svenska
              staten ska äga denna fråga och inte alls den enskilde.
            </seg>
            <seg xml:id="i-3b9fb244213f29a9-0">
              För det fjärde kan man drabbas av en mycket svår sjukdom, av
              mycket svår demens, så att man i praktiken är okontaktbar år efter
              år. Skulle jag själv som till exempel 95-åring befinna mig i en
              sådan situation tycker jag att det är en intressant tanke att
              jag långt innan skulle kunna skriva ett livstestamente där min
              yttersta vilja framgår, som läkare och anhöriga har vetskap om
              och kan beakta inom gällande regelverk. Även det här tycker jag
              är värt att överväga djupare.
            </seg>
          </u>
          <note type="speaker" xml:id="i-62630f4d5f24e6b2-0">
            Anf. 100 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-35b613957f21f204-0">
            <seg xml:id="i-cbf948bfee088a72-0">
              Fru talman! Det här är en viktig debatt vi för i dag med svåra
              etiska ställningstaganden, där olika synsätt bryts mot varandra.
            </seg>
            <seg xml:id="i-3872102982065eec-0">
              I Folkpartiet ser vi olika på saken. Så är säkert fallet också
              i andra partier. Folkpartiets landsmöte 2007 ställde sig bakom
              det som hälso- och sjukvårdslagen säger, nämligen att människors
              självbestämmande ska respekteras också vid livets slut. Däremot
              stödde man då inte det som brukar benämnas läkarassisterat självmord.
              I den frågan har därefter ny kunskap kommit fram i samband med
              Smers arbete som ställer frågan i ny belysning och som måste diskuteras.
            </seg>
            <seg xml:id="i-f255aa2fcd2e908a-0">
              Smer inledde våren 2006 ett arbete om patientens möjlighet att
              bestämma över sin död. Det resulterade hösten 2008 i en skrivelse
              till regeringen om vissa åtgärder som behöver vidtas.
            </seg>
            <seg xml:id="i-1d81d7cf969e699d-0">
              Bakgrunden till att Smer tog upp frågan var att två totalförlamade
              män efter många år i respirator inte ville leva längre och ville
              avsluta sin respiratorbehandling. Socialstyrelsens chefsjurist
              ansåg att avslutande av behandlingen kunde betraktas som dråp.
              Den ene mannen reste till Schweiz och avslutade sitt liv där.
              Den andre mannen dog av skottskada under omständigheter som gjorde
              att polisen lade ned förundersökningen.
            </seg>
            <seg xml:id="i-3f93f4a332791d49-0">
              Vid överläggningen med företrädare för Socialstyrelsens etiska
              råd framkom att det var att se som ett brott mot hälso- och sjukvårdslagen
              att inte tillmötesgå de båda männens önskan om att få slippa respiratorbehandlingen
              och få ett skonsamt livsslut. Vi får inte tvångsbehandla patienter
              utom i psykiatrin och då under lagreglerade former.
            </seg>
            <seg xml:id="i-27ccf8454dbfc8aa-0">
              Smer har besökt Nederländerna där deras etikråd ordnade ett tvådagarsseminarium
              där alla olika parter och uppfattningar presenterades i fråga
              om den holländska lagstiftningen.
            </seg>
            <seg xml:id="i-c9e3c498c1ce0a3b-0">
              Smer ordnade därefter ett seminarium där företrädare för olika
              medicinska specialiteter bland annat redovisade att de i enstaka
              fall då döden varit ofrånkomlig och döendet varit förenat med
              svårt lidande skrivit ut läkemedel som patienterna kunnat avsluta
              sina liv med. Det är dock sällan patienterna använder läkemedlen,
              men de upplever en trygghet i att ha dem till hands.
            </seg>
            <seg xml:id="i-6254f1599c1a8aa1-0">
              Som en röd tråd i Smers skrivelse går patientens rätt till självbestämmande
              när det gäller att påbörja eller avsluta en behandling. För patienter
              som inte är beslutskapabla kan livstestamente eller vårddirektiv
              vara till hjälp för vårdpersonal och anhöriga att komma fram till
              hur man ska ställa sig till behandling eller inte.
            </seg>
            <seg xml:id="i-4019848987855939-0">
              Smer tog också upp behovet av utveckling av och tillgång till
              palliativ vård samt hur så kallad terminal sedering ska erbjudas
              och genomföras på ett säkert sätt.
            </seg>
            <seg xml:id="i-e32e5ab72bf26a88-0">
              Det är bra att Socialstyrelsen nu har tagit initiativ till att
              utreda det här vidare. Det är viktigt att det sker på ett säkert
              sätt, för det är tillgången till palliativ vård och terminal sedering
              som gör att vi i Sverige inte behöver den nederländska eutanasilagstiftningen.
            </seg>
            <seg xml:id="i-07ca3ecdc1541f6c-0">
              Smers majoritet kom fram till att man också med regeringen måste
              ta upp behovet av utredning av juridiken och konsekvenserna kring
              läkarassisterat självmord. Socialministern säger nej till det
              här under motivering att förtroendet för sjukvården skulle minska
              om en sådan möjlighet blev införd under strikt reglerade former.
            </seg>
          </u>
          <note type="speaker" xml:id="i-0d287f45383adb16-0">
            Anf. 101 EVA JOHNSSON (kd):
          </note>
          <u who="eva_johnsson_c6ce6f" xml:id="i-ccf0e72b9a477458-0">
            <seg xml:id="i-b73c0fd4442b4a59-0">
              Fru talman! Även jag vill tacka socialministern för ett mycket
              innehållsrikt och välformulerat svar. Vi är alla väldigt ödmjuka
              inför den här mycket svåra frågan som vi nu diskuterar och samtalar
              om i kväll.
            </seg>
            <seg xml:id="i-0676355c3c44fa6f-0">
              Även jag var på gårdagens seminarium med rubriken Livshjälp inte
              dödshjälp. Det var ett mycket intressant seminarium där olika
              professioner var representerade som hospisansvariga och läkare
              med ansvar för palliativ verksamhet och regeringens egen utredare
              Anders Milton.
            </seg>
            <seg xml:id="i-aac964b38bc570e9-0">
              Under seminariet framkom viktig information kring den här svåra
              och komplicerade frågan. Jag vill lyfta fram några perspektiv.
            </seg>
            <seg xml:id="i-4399267376ecebb6-0">
              Som argument för eutanasi hänvisas oftast till att det är något
              mellan 70 och 80 procent av alla vuxna människor som är positiva
              till eutanasi. Om man nagelfar frågeställningarna som formuleras
              i de allmänna enkäterna som hänvisar till de här procentsatserna
              ser man att de ofta är väldigt vinklade.
            </seg>
            <seg xml:id="i-9644c6404ac2f3fb-0">
              Fokus ligger på smärta och en obotlig sjukdom. Dessutom ställs
              frågorna oftast till fullt friska vuxna människor. En annan typ
              av formulering av frågan till en annan grupp av människor skulle
              förmodligen ge ett helt annat resultat i de här enkäterna.
            </seg>
            <seg xml:id="i-4c86cf34bf6a9aa3-0">
              Som argument mot eutanasi framförs ofta argumentet att vi då
              befinner oss på ett slags sluttande plan. Vi får en process som
              innebär en devalvering av människovärdet. Att detta inte bara
              är ett hjärnspöke för en och annan eutanasimotståndare bekräftas
              av den utveckling som vi faktiskt har sett och kunnat följa i
              bland annat Holland. Där är läkarassisterad dödshjälp en realitet.
            </seg>
            <seg xml:id="i-5b38677e0270ac76-0">
              Genom att studera utvecklingen i Holland kan vi konstatera bland
              annat att ungefär 0,4 procent eller ungefär 600 individer som
              fått hjälp att avsluta sina liv inte har tillfrågats och godkänt
              detta. Det handlar om ett antal gamla, dementa, svårt handikappade
              eller mycket sjuka personer. Läkaren avslutade deras liv utan
              individens medgivande. För mig är det en mycket kraftig bekräftelse
              på att diskussionen kring det sluttande planet är ett högst reellt
              scenario och inte någon obefogad skrämselpropaganda.
            </seg>
            <seg xml:id="i-7dc9c78d2b7f2b1a-0">
              Mitt sista argument handlar om en väl utbyggd och fungerade palliativ
              vård, där behovet av eutanasi minskas radikalt. Tidigare frågeställare
              har också berört det.
            </seg>
            <seg xml:id="i-279ceb40b657cb2a-0">
              Läkare med lång erfarenhet från den palliativa vården vittnar
              enhälligt om att de aldrig någonsin möter frågan om att få hjälp
              att avsluta livet tidigare. Det handlar då om mycket sjuka människor
              som bara har några få dagar eller veckor kvar att leva men som
              gläder sig över varje ny extra dag som de kan få. De erfarna läkarna
              bekräftar just att en väl fungerande palliativ vård med stark
              smärtlindring hjälper patienterna att njuta av varje enskild dag
              som de har kvar.
            </seg>
            <seg xml:id="i-2f1ab90a4eb922f5-0">
              Jag hörde en företrädare för Ersta uttrycka sig ungefär så här:
              Livet är en gåva. Livet är okränkbart och behöver inte utredas.
              Livets okränkbarhet står över den demokratiska processen och behöver
              inte utredas. Den ska värnas och inte voteras om i kammaren.
            </seg>
            <seg xml:id="i-a57c602e5c4e8aaf-0">
              Hur ser socialministern på det synsättet?
            </seg>
          </u>
          <note type="speaker" xml:id="i-148b4f9b3ed8a6d3-0">
            Anf. 102 FINN BENGTSSON (m):
          </note>
          <u who="unknown" xml:id="i-8896900c0a2d5aaa-22">
            <seg xml:id="i-e48d3700b54289f9-0">
              Fru talman! Jag vill börja med att tacka socialministern för
              det tydliga och glädjande beskedet att det inte är statens uppgift
              att utveckla koncept för att ta livet av sina medborgare, allra
              minst inom ramen för den solidariskt finansierade hälso- och sjukvården
              som vi värnar om och som värnar livet. Det korta friska svaret
              i slutet på det långa utförliga svaret från socialministern rensar
              den unkna luften som en politikeraktiverad aktiv dödshjälpsdebatt
              tyvärr alltid skapar.
            </seg>
            <seg xml:id="i-aa7ad7f46cd4ece9-0">
              Regering och riksdag kan knappast lagstifta om liv och död, inte
              heller om kärlek och hat. Vi kan lagstifta i akt och mening att
              ge stöd för kärleken och livet och för principer som motverkar
              hat och död. Knappast börjar denna process genom att regeringen
              och riksdagen försöker sig på att definiera gränsdragningen för
              det första för vilka dödshjälpen ska gälla, för det andra för
              vem som ska bestämma vem som får ta sin medmänniska av daga och
              för det tredje vad som händer när det går fel och någon oåterkalleligt
              avlivats med lagstöd och detta visar sig vara ett misstag.
            </seg>
            <seg xml:id="i-2bdd1544711ab5fa-0">
              För där hamnar vi slutligen: En skala för människovärdet att
              ställa i relation till människans värde i förhållande till samhällsvärdet
              att vara människa.
            </seg>
            <seg xml:id="i-5495116f474b70e9-0">
              Att politiker försöker sig på att leka Gud har i alla tider visat
              sig ge ett förskräckande resultat. Eftersom jag hyser den största
              respekt för mina kolleger Staffan Danielsson och Barbro Westerholm
              undviker jag att ge historiska exempel på detta.
            </seg>
            <seg xml:id="i-08e237d801a43679-0">
              Jag skulle dock vilja referera en insändare i Svenska Dagbladet
              den 14 december förra året, där de två ryggmärgsförlamade medborgarna
              Claes Hultling och Martin Engqvist bland annat skriver: Argumenten
              för dödshjälp vore logiska om de handlar om att erbjuda alla tillräkneliga
              människor över 18 år hjälp att dö om de vill. Man skulle kunna
              tänka sig något receptfritt på apoteket eller speciella drop in-kliniker
              när man inte står ut längre och vill få hjälp att ta livet av
              sig. Inget slafsande med hagelgevär eller rakblad utan rent, snyggt
              och prydligt. Betalning sker i förskott. Naturligtvis gäller högkostnadsskyddet.
            </seg>
            <seg xml:id="i-e5fa012f1bb4687f-0">
              Men det är just problemet att det inte är på det här som de som
              förespråkar dödshjälp riktar in sig. Det är inte i det resonemanget
              som man om man ska utreda detta hamnar, utan det är att definiera
              svårt lidande sjuka människor.
            </seg>
            <seg xml:id="i-3d879d59c22d354b-0">
              Fru talman! Låt mig då säga: Vad innebär livets slut? Om man
              får en diagnos som Barbro Westerholm och jag väl känner till är
              det då en diagnos som är oåterkallelig för livet om en månad,
              om tre månader, om tio månader, om tio år? När ska den aktiva
              processen inledas?
            </seg>
            <seg xml:id="i-ec356ab1c49f23e5-0">
              Den andra frågan är: När blir en människas liv outhärdligt? Man
              förespråkar tyvärr ofta att det outhärdliga är något som upplevs
              av omgivningen speglat i att någon säger detta själv. Man tar
              inte hänsyn till att den som presenteras för en mycket svår problematik
              är i ett underläge och mycket lätt kan konstatera jag vill ta
              livet av mig.
            </seg>
            <seg xml:id="i-21948528a4ff57e2-0">
              Vi har själva säkert flera gånger sagt: Det var lika bra att
              jag hade dött. Men kanske redan en dag efter, för att inte säga
              timmen efter, för att inte säga fem minuter senare hör vi fågelsång
              och musik, ser solen gå upp och slutar tänka på den trista processen.
            </seg>
            <seg xml:id="i-2d61d88e46036243-0">
              När i denna process ska man komma in med detta livstestamente?
              Interpellanten lyfte fram att det gärna skulle ske långt tidigare
              i livet för att gälla när man blir, enligt interpellantens exempel,
              95 år.
            </seg>
            <seg xml:id="i-5d89cc30dd1db090-0">
              Fru talman! Det är många svåra frågor. Jag tror att det här tyvärr
              handlar om, om jag uttrycker mig lite rakt på, en pseudoliberal
              tolkning av någonting som inte är politikers ansvar att ta ställning
              till, nämligen livet och döden.
            </seg>
          </u>
          <note type="speaker" xml:id="i-ec022211cd561a54-0">
            Anf. 103 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-1">
            <seg xml:id="i-bd024d08e46b43ba-0">
              Fru talman! Jag vill börja med att säga att jag tycker att det
              är bra att vi för den här diskussionen. Därför tackar jag Staffan
              Danielsson för att han har väckt den här i kammaren och att vi
              får möjlighet att samtala omkring den.
            </seg>
            <seg xml:id="i-d148f5493420023a-0">
              Jag tänkte börja med att resonera kring de fyra argument som
              Staffan Danielsson framförde.
            </seg>
            <seg xml:id="i-97d877e53986bbef-0">
              Det första argumentet handlar om att det uppenbarligen finns
              en gråzon, alltså att det kan skilja sig mellan sjukhus och mellan
              olika läkarlag. Slutsatsen av dessa skillnader skulle då bli att
              man tillåter olika typer av åtgärder för att få livet att upphöra.
            </seg>
            <seg xml:id="i-793d16188c3f8862-0">
              Jag tycker att det finns andra möjliga lösningar, till exempel
              att hitta enhetliga regler, och jag har nämnt i mitt svar att
              Socialstyrelsen kommer att titta närmare på frågan. Det finns
              alltså andra sätt än att landa på dödshjälp i någon form när det
              gäller skillnader mellan sjukhus.
            </seg>
            <seg xml:id="i-9a65d08e0cf05970-0">
              Det andra argumentet som Staffan Danielsson framförde var att
              det handlar om få situationer men i just dessa sammanhang och
              när enskilda personer har starka önskemål, varför då inte respektera
              individens vilja? Diskuterar man detta argument är det klart att
              det finns många människor som under sitt liv vid något tillfälle
              har en önskan om att sluta sitt liv. Men vi arbetar ändå väldigt
              aktivt för att människor inte ska ta livet av sig. Jag vet att
              också Centerpartiet driver på för att vi ska satsa resurser på
              förebyggande arbete, satsa inom skolan och inom sjukvården för
              att personalen ska vara välutbildad för att kunna förebygga självmord.
            </seg>
            <seg xml:id="i-8ce02a362e9d64e8-0">
              Man kan ju fråga sig om man landar på linjen, och det tangerar
              möjligen det resonemang som Finn Bengtsson var inne på, att vi
              respekterar individens beslut i det här sammanhanget, varför ska
              man då bara göra det när människor är allvarligt sjuka, kanske
              omtöcknade av läkemedel, kanske fyllda av ångest i livets slutskede?
              Varför ska man då inte säga att det är okej att människor som
              är friska och sunda också kan få ta livet av sig? Där har vi dock
              den gemensamma uppfattningen att vi ska verka för att förebygga
              självmord så långt vi någonsin mäktar med.
            </seg>
            <seg xml:id="i-2c29d2ef5090ed8a-0">
              Det tredje argumentet handlade om att en del personer reser utomlands
              för att avsluta sitt liv. Vill jag kriminalisera detta? Självfallet
              inte, men frågan är om vi ska importera något, som åtminstone
              jag anser vara väldigt olyckligt, i vår lagstiftning. Den parallell
              jag nu drar menar jag ingenting mer med än att visa på att det
              inte är det sätt på vilket vi arbetar: Andra länder har en mer
              liberal narkotikalagstiftning. Svenskar kan åka utomlands för
              att köpa narkotika, men detta innebär naturligtvis inte att vi
              förbjuder svenskar att resa utomlands. Vi ansvarar för lagstiftningen
              i vårt eget land.
            </seg>
            <seg xml:id="i-3172e32f51c4ec14-0">
              Det fjärde argumentet som Staffan Danielsson anförde var möjligheten
              till ett livstestamente, och det tycker jag är i stort sett samma
              argument som tvåan varför inte respektera den enskilda individens
              beslut? För mig är slutsatsen att vi behöver förstärka och förbättra,
              satsa på utbildning, information och forskning när det gäller
              palliativ vård för att undanröja det som gör att människor önskar
              att livet var över, i stället för att se till att livet blir över
              för deras del.
            </seg>
          </u>
          <note type="speaker" xml:id="i-25ae7fd15db475dd-0">
            Anf. 104 STAFFAN DANIELSSON (c):
          </note>
          <u who="staffan_danielsson_559bd0" xml:id="i-250825f547caf271-1">
            <seg xml:id="i-3657606c1b02e271-0">
              Fru talman! Göran Hägglund tog verkligen tag i mina argument.
              Gråzonen är, menar jag, att läkarna tvingas till beslut som ligger
              i utkanten, och det är ett ansvar för samhället att reglera så
              att medborgarna, läkarna och vi vet vad som gäller.
            </seg>
            <seg xml:id="i-bbd79384d2fd6e7b-0">
              Jag tycker vidare att Göran Hägglund tog i lite när han drog
              debatten till att varför inte hjälpa alla till självmord. Det
              jag diskuterar är svårt lidande människor som själva aktivt vill.
              Det är det jag diskuterar inget annat.
            </seg>
            <seg xml:id="i-44655a7c7258c954-0">
              Jag välkomnar också att Göran Hägglund säger att den som vill
              resa utomlands har den möjligheten och att det inte ska kriminaliseras.
            </seg>
            <seg xml:id="i-f8605a96945d9eab-0">
              Vi är alla överens om livets välsignelse och värde och om samhällets
              och vår allas grundläggande inställning till livet och dess okränkbarhet.
              Men det går, tycker jag, att kombinera denna grundinställning
              med en ödmjukhet och en respekt för de svåra lidanden som vi diskuterar
              och för en människas yttersta vilja.
            </seg>
            <seg xml:id="i-c040853bb3b5b3f2-0">
              Jag tar starkt illa vid mig när det kan antydas att en vilja
              från mig och andra att överväga och diskutera ett självbestämmande
              för en lidande människa i livets slutskede eller med svåra plågor
              och där sjukvården tömt sina resurser skulle vittna om bristande
              känsla och respekt för människors integritet och värde. Jag säger
              inte att det möjligen skulle kunna vara tvärtom, men jag vill
              uppmana, inte främst Göran Hägglund för det blev också annan debatt,
              till respekt för oss som vill diskutera denna problematik och
              som vill utreda den djupare. Jag kände inte riktigt den respekten
              från Finn Bengtsson.
            </seg>
            <seg xml:id="i-51e255152f18949a-0">
              Det har rasat en annan intensiv debatt tidigare om rätten till
              abort i livets verkliga inledningsskede. Även detta är en mycket
              svår avvägningsfråga, där jag efter bekymmer står bakom slutsatsen
              att abort i noga reglerade former ändå bör vara laglig och möjlig.
            </seg>
            <seg xml:id="i-5764dc66db87de02-0">
              Men om människan alltså i noga kontrollerade former kan avbryta
              ett liv långt innan det skulle ha fötts, finns det då möjligen
              inte en rimlighet i att efter ett långt liv kunna få sluta något
              i förtid om man drabbas av svåra plågor och själv starkt så önskar?
              Jag är mycket medveten om logiken i att motsätta sig både att
              livet kan avbrytas i ett inledningsskede och att det kan avbrytas
              i ett slutskede. Men dessa frågor är så oerhört svåra att även
              den omvända logiken finns: att verkligheten gör att båda dessa
              möjligheter kanske kan accepteras under strängt reglerade former.
            </seg>
            <seg xml:id="i-26b2d3e13468f212-0">
              Jag vill också starkt understryka att det jag lyfter fram och
              argumenterar för är en djupgående utredning som analyserar och
              överväger denna problematik. Skulle en öppning enligt mitt resonemang
              behöva ske måste självfallet detta omgärdas av stränga och precisa
              regelverk, och vi är självfallet fullständigt överens om att denna
              mycket noga reglerade ventil i så fall aldrig får bli någonting
              mer än just detta.
            </seg>
            <seg xml:id="i-6f391060a1eec8b7-0">
              Jag vill visa på något exempel av dem jag lyfte fram i min motion
              i den här frågan från hösten 2007.
            </seg>
            <seg xml:id="i-b2642223a8cc0eb1-0">
              I ett Svenska Dagbladet-reportage av Gunilla von Hall berättas
              om fransmannen Vincent Humbert. Han totalförlamas och blir blind
              och stum efter en bilolycka. Han kan bara kommunicera med omvärlden
              via handtryckningar. Han är totalförlamad utan syn, hörsel och
              smak. Hans entydiga vilja är att få dö. Den franska staten förvägrar
              honom detta.
            </seg>
            <seg xml:id="i-85ad4f60ba1bc082-0">
              I Svenska Dagbladets prisbelönta reportage av Fredrik Karén finns
              berättelsen om Mats Persson som dog just i Schweiz. Han såg entydigt
              döden som en befriare från sin mycket svåra sjukdom från smärtan,
              från plågan, från att inte kunna göra sig förstådd eller kunna
              äta eller dricka själv. Han pratar stötvis, muskulaturen i tungan
              är delvis förtvinad av sjukdomen, och han får allt svårare att
              andas. Begick Mats Persson ett brott när han reste till Schweiz?
              Nej och det välkomnar jag. Men svek staten honom i någon form
              när han såg sig tvingad att resa dit?
            </seg>
          </u>
          <note type="speaker" xml:id="i-49f48cf88a9743be-0">
            Anf. 105 BARBRO WESTERHOLM (fp):
          </note>
          <u who="barbro_westerholm_364eaf" xml:id="i-35b613957f21f204-1">
            <seg xml:id="i-3113066dee34ac91-0">
              Fru talman! Det gäller detta om läkarassisterat självmord skulle
              sänka förtroendet för hälso- och sjukvården. Det kommer en studie
              i Scandinavian Journal of Public Health ganska snart som visar
              att 83 procent av ett slumpurval av befolkningen anser att förtroendet
              för sjukvården skulle vara oförändrat eller öka om läkarassisterat
              suicid skulle bli möjligt.
            </seg>
            <seg xml:id="i-1e478e94dae4bf4b-0">
              Jag vill i det här sammanhanget påminna om att en fjärdedel av
              de självmord som begås i Sverige i dag begås av personer som är
              65 år eller äldre. Det är drastiska självmord. Här måste vi undersöka
              vad som har legat bakom. Kunde självmorden ha förhindrats, eller
              hade dessa äldre kunnat få ett skonsammare livsslut?
            </seg>
            <seg xml:id="i-a014da0df0ec7769-0">
              När det gäller livstestamenten har två statliga utredningar enhälligt
              föreslagit att vi ska lagstifta om sådana, och nu ligger frågan
              hos Justitiedepartementet sedan 2004. Under tiden breder användningen
              av hemmagjorda livstestamenten ut sig. Det finns i Sundsvall och
              Kristianstad, bland annat på initiativ av de lokala pensionärsorganisationerna.
              Alzheimer Europe har utarbetat ett som används i Finland och som
              man vid Ersta-Sköndal håller på att utveckla för svenska förhållanden.
            </seg>
            <seg xml:id="i-523d469236b29249-0">
              Interpellationsdebatter är för korta för så här allvarliga ämnen.
              Jag vill avsluta med att citera den engelska 1700-talsläkaren
              och medicinetikern John Gregory som 1772 påpekade att det är läkarens
              plikt att vara mänsklig samt att det i lika hög grad är läkarens
              plikt att lindra smärta, att göra dödens väg lätt, när den är
              oundviklig som att bota sjukdomar.
            </seg>
            <seg xml:id="i-0c28adf628dc0eb4-0">
              Detta tycker jag är viktigt att komma ihåg när vi diskuterar
              livets slut.
            </seg>
          </u>
          <note type="speaker" xml:id="i-5ed28a9d208f2a17-0">
            Anf. 106 EVA JOHNSSON (kd):
          </note>
          <u who="eva_johnsson_c6ce6f" xml:id="i-ccf0e72b9a477458-1">
            <seg xml:id="i-b8fb971dce29abb9-0">
              Fru talman! Jag fortsätter att samtala om och fokusera lite på
              just läkarens roll.
            </seg>
            <seg xml:id="i-05d1020fb40e6866-0">
              Läkarens roll har alltid kännetecknats av de tre orden bota,
              lindra, trösta. Vi vet att läkarkåren är delad i den här frågan,
              alla är inte överens. Det bekräftar bara komplexiteten i frågan.
              Det är ändå en övervägande majoritet av läkarkåren som inte kan
              tänka sig läkarassisterad aktiv dödshjälp. Men om vi tänker oss
              ett scenario där de här tre ledorden skulle kompletteras med assisterad
              dödshjälp inser vi att uppdraget som läkarna får egentligen blir
              fullständigt omöjligt.
            </seg>
            <seg xml:id="i-006719013bd09ca1-0">
              Man kan också fundera över vilka läkare som ska tvingas genomföra
              den här handlingen, framför allt också vad som kommer att hända
              med dem. Det är inte alltför spekulativt att förmoda att det inte
              kommer att vara de äldsta professorerna och specialisterna som
              kommer att utföra den här handlingen utan förmodligen ganska unga
              underläkare, kanske småbarnsföräldrar.
            </seg>
            <seg xml:id="i-865ca6f6a3d21526-0">
              Det finns också forskning som tydligt gör gällande att människor
              som dödar andra människor förändras i psyket. Är det rimligt att
              låta de här unga läkarna, som kanske är småbarnsföräldrar, utföra
              den här handlingen? Det kan man fundera kring.
            </seg>
            <seg xml:id="i-09ac0ff0ec712745-0">
              De allra flesta läkare anser också att den här handlingen är
              helt oförenlig med deras uppdrag. Det går inte att både bota och
              döda. Läkarna skulle därför inte vara den grupp som är lämplig
              att utföra detta, menar många läkare. En helt annan yrkesgrupp
              skulle i så fall behövas, om nu detta genomförs, vilket vi absolut
              får hoppas inte sker.
            </seg>
            <seg xml:id="i-921edce69624682e-0">
              Min sista fråga till socialministern är därför: Delar du uppfattningen
              att de nuvarande uppdragen som läkarkåren har inte är förenliga
              med ett eventuellt tilläggsuppdrag som skulle handla om att avsluta
              livet?
            </seg>
          </u>
          <note type="speaker" xml:id="i-48755f1d283b792d-0">
            Anf. 107 FINN BENGTSSON (m):
          </note>
          <u who="unknown" xml:id="i-8896900c0a2d5aaa-23">
            <seg xml:id="i-7143c6192be15893-0">
              Fru talman! Jag vill börja med att åter, som jag gjorde i mitt
              förra inlägg, säga att jag har den största respekt för Staffan
              Danielsson som politiker, även för hur han hanterar politiken
              i stort, men jag saknar respekt för de argument som dödshjälpsförespråkarna
              för fram. Det måste jag också vara tydlig med.
            </seg>
            <seg xml:id="i-b032fd8a8c8b4241-0">
              När man, som jag nämnde i mitt förra inlägg, pekar ut enskilda
              ömmande exempel som ett motiv för dödshjälp och ställer en barbarisk
              stat som vill förhindra deras sätt att korta sitt lidande mot
              dem är man ändå i grunden ute efter att definiera en slags rangordning
              för livets och dödens förutsättningar mellan människor. Det är
              det jag så starkt vänder mig mot.
            </seg>
            <seg xml:id="i-59be581b329d7198-0">
              När jag tar ordet pseudoliberal tolkning i min mun menar jag
              att det finns ett otäckt elitistiskt förhållningssätt i detta
              resonemang. De här ömmande fallen, där man kanske utom allt tvivel
              kan visa att just de mycket få fallen har tagit ställning på rätt
              sätt, för med sig att de som befinner sig i den gråzon, som kanske
              är mångdubbelt för att inte säga tiopotensfaldigt mycket större,
              som tvekar och vacklar puffas ut på detta sluttande plan, som
              har varit uppe i debatten, i och med att de i sin svaga ställning
              inte kan försvara sin position. Det är det som är faran med att
              gå in och tala om svårt sjuka enskilda människor i stället för
              att titta på problemet i sin helhet.
            </seg>
            <seg xml:id="i-3809bdb8323aa081-0">
              Avslutningsvis ska jag kommentera en av Staffan Danielssons fyra
              punkter, nämligen att olika sätt att bedriva passiv dödshjälp
              inom sjukvården skulle vara ett motiv för att utreda det här.
              Det är tyvärr fel, för den typ av passiv dödshjälp som vi har
              i dag bygger på att läkare och sjukvård inte är lika. En del är
              mer kompetenta att hantera vissa sjukdomar. Då kan gränsen för
              passiv dödshjälp vara en helt annan än den är för en annan läkare
              som inte hanterar detta. Det här har sjukvården i alla tider kunnat
              hantera på ett mycket ansvarsfullt sätt, och kritik har inte riktats
              mot det. Om man däremot ska utreda det här och skapa strikta riktlinjer
              hamnar vi i ett moras.
            </seg>
          </u>
          <note type="speaker" xml:id="i-c12da21f6a2a2845-0">
            Anf. 108 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-2">
            <seg xml:id="i-de7e2633ddaf8ae5-0">
              Fru talman! Det finns, tycker jag, en rad starka argument för
              att bibehålla den ordning som vi har i dag. Jag kan hålla med
              om att det finns ett visst mått av gråzon, och kanske ett visst
              mått av gråzon måste finnas i den här typen av svåra frågor.
            </seg>
            <seg xml:id="i-91333cfa70f66d8a-0">
              Några av de argument som för mig är väldigt viktiga jag tror
              att Finn Bengtsson tangerade ett av dem i sitt första inlägg är
              när det handlar om att det alltid finns utrymme för att människor
              gör fel. Man begår ett misstag vid diagnosen. Är det så att det
              leder till att en människa tar sitt liv är det naturligtvis irreversibelt,
              någonting som inte går att ordna i efterhand.
            </seg>
            <seg xml:id="i-97f78fec9e7b91d6-0">
              Vi har frågan om ett sluttande plan, som är ett argument som
              jag ofta värjer mig mot. Man måste naturligtvis pröva varje fråga
              för sig. Det är väldigt svårt att se framför sig att man försöker
              göra två saker samtidigt, alltså att samhället entydigt försöker
              motverka självmord med den ena handen och med den andra underlättar
              genomförandet. Jag tror kort sagt att det här leder till att människovärdet
              devalveras.
            </seg>
            <seg xml:id="i-4fb200c8b83fdb38-0">
              Jag tror också att det här är någonting som skulle skapa stora
              bekymmer inom sjukvården för sjukvårdspersonalen. Det är någon
              som ska utföra den här handlingen. Det är samma människor som
              i egenskap av läkare har erkänt sig till en läkaretik som har
              klargjort vad som är uppgiften, att bota, lindra och trösta. Det
              här är någonting helt annat.
            </seg>
            <seg xml:id="i-f07f34759b4333c1-0">
              För min del landar inte, som jag har sagt tidigare, slutsatsen
              av att människor som är svårt sjuka hamnar i en önskan att förkorta
              sina liv på att livet ska förkortas, utan snarare på att flera
              bättre åtgärder ska vidtas för att människor ska vilja leva även
              i en situation där de vet att det är kort tid kvar. Det finns
              väldigt mycket mer att utveckla när det gäller behandling mot
              smärta och när det gäller den personliga närvaron i livets slutskede
              som har väldigt stor betydelse för att lindra den ångest som människor
              av naturliga skäl ofta känner.
            </seg>
            <seg xml:id="i-72de3259fe1b73fa-0">
              Eva Johnsson ställde en fråga som handlar om just förenligheten
              mellan å ena sidan de uppgifter som personal inom hälso- och sjukvården
              har i dag och å andra sidan en ny uppgift, om detta blir verklighet.
              Nej, jag tycker inte att det är förenligt. Jag tror att det skulle
              leda till bekymmer för personal inom hälso- och sjukvården och
              även naturligtvis skapa en osäkerhet omkring sjukvårdens roll.
              Jag tycker att den uppgiften ska vara entydig, att hälso- och
              sjukvården alltid står i livets tjänst för att hjälpa människor.
              Men vi behöver bli bättre på just de delar som jag nämnde alldeles
              nyss.
            </seg>
          </u>
          <note type="speaker" xml:id="i-93a76941a91d9fc9-0">
            Anf. 109 STAFFAN DANIELSSON (c):
          </note>
          <u who="staffan_danielsson_559bd0" xml:id="i-250825f547caf271-2">
            <seg xml:id="i-8e7a0d6bd454693c-0">
              Fru talman! Jag tackar för en viktig debatt i en viktig fråga.
              Jag lyssnar och försöker lära. Jag är lekman, Finn är doktor.
            </seg>
            <seg xml:id="i-f8fa318b076fba02-0">
              Läkarna vidtar i dag olika åtgärder som leder till döden. Man
              avbryter insatser. Man sätter inte in insatser. Man sätter in
              narkos. Finn Bengtsson säger att det är lite olika praxis och
              olika gränsdragningar mellan olika läkare och sjukhus. Låt läkarkåren
              fortsätta att bestämma!
            </seg>
            <seg xml:id="i-d7075125b0d627c8-0">
              Jag vill nog som medborgare ha samhällsregler i botten som reglerar
              gränsdragningen mellan den mycket svåra verkligheten, med den
              oerhörda teknik som vi har i dag i läkarevetenskapen, och det
              som jag tar upp, nämligen när kroppen lider svårt men kan hänga
              i lite till. Men när man tar bort alla insatser och den enskilde
              uttrycker en vilja, med sin mänskliga integritet och sitt värde
              uthålligt säger sig vilja sluta och det finns sådana fall säger
              Finn Bengtsson och andra: Det tror inte jag att du vill. Jag bestämmer
              att du inte får det. Det är i de fallen jag menar att du trots
              allt har en knäckpunkt. Samhället bestämmer och vet bättre än
              den enskilde i dessa lägen, och det handlar självfallet inte om
              människor som är deppiga.
            </seg>
            <seg xml:id="i-8241985d2be9bc62-0">
              Frågans aspekter har kommit fram väl. Göran Hägglund har talat
              väl, och jag har talat så gott jag har kunnat. Diskussionen fortsätter.
              Smer är kunnigt och har tagit upp frågan. Debatten får fortsätta,
              och jag har stort förtroende för socialministern.
            </seg>
          </u>
          <note type="speaker" xml:id="i-12806ebbef6fcdc8-0">
            Anf. 110 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-3">
            <seg xml:id="i-716ad41f7ef78a56-0">
              Fru talman! Staffan Danielsson ursäktade sig med att han är lekman,
              liksom jag. Men i den här frågan, som i så många andra, tycker
              jag att man kan säga att den är för viktig för att överlåta den
              till enbart experter. Det här är en fråga som ska diskuteras av
              många. Det här är verkligen inte vilken fråga som helst utan det
              här är en fråga som vi alla förr eller senare ställs inför att
              diskutera för vår egen del, för nära anhöriga och så vidare. Jag
              tror att det är positivt om man har diskuterat och tänkt igenom
              frågorna. De är ingalunda lätta. Jag tror, liksom Staffan Danielsson,
              att diskussionen kommer att fortsätta och att vi kommer att få
              skäl att komma tillbaka till den lite senare.
            </seg>
            <seg xml:id="i-8b37dabfe8b96d41-0">
              Jag lovar att jag ska följa debatten med stort intresse även
              fortsättningsvis. Det jag kan lova mer aktivt är att arbeta för
              att med olika medel förbättra den palliativa vården så att så
              få människor som möjligt ska känna en längtan efter att avsluta
              sitt liv.
            </seg>
          </u>
          <note xml:id="i-b4c702f5e780a2b7-11">
            Överläggningen var härmed avslutad.
          </note>
          <note xml:id="i-8b084b1e4c79cbb7-0">
            16 § Svar på interpellation 2008/09:181 om Könstillhörighetsutredningen
          </note>
          <note type="speaker" xml:id="i-06bdfd6ee0acf47a-0">
            Anf. 111 Socialminister GÖRAN HÄGGLUND (kd):
          </note>
          <u who="carina_hagg_fe9c1b" next="cont" xml:id="i-d65b4d0acc9605bd-0">
            <seg xml:id="i-a83df5eefbd5920d-0">
              Fru talman! LiseLotte Olsson har frågat mig vilka åtgärder jag
              avser att vidta för att situationen för transsexuella ska förbättras.
            </seg>
          </u>
          <note xml:id="i-98bf2eb3a8bede77-0">
            Könstillhörighetsutredningen överlämnade betänkandet Ändrad könstillhörighet
            förslag till ny lag i mars 2007.
          </note>
          <u who="carina_hagg_fe9c1b" prev="cont" xml:id="i-1f3e44653623809d-0">
            <seg xml:id="i-98f70afab11cd4c3-0">
              Som jag i november svarade LiseLotte Olsson har den sedvanliga
              beredningsprocessen inom Regeringskansliet påbörjats. Betänkandet
              har remissbehandlats, och remisstiden gick ut i november 2007.
            </seg>
            <seg xml:id="i-2552170c485852c5-0">
              Utredningen föreslår bland annat att den som ansöker om ändrad
              könstillhörighet ska ha fyllt 18 år. Nuvarande åldersgräns ska
              alltså kvarstå oförändrad.
            </seg>
            <seg xml:id="i-b164fad5d7a750d5-0">
              Kravet på att den som ansöker om ändrad könstillhörighet ska
              vara steriliserad eller på annat sätt sakna fortplantningsförmåga
              föreslås tas bort från lagstiftningen, men ett villkor för ändring
              av könstillhörigheten föreslås vara att sökanden får sina könskörtlar
              avlägsnade. Utredningen föreslår att det inte ska finnas något
              förbud mot att den som vill få könstillhörigheten ändrad har sparat
              könsceller i nedfryst skick.
            </seg>
            <seg xml:id="i-20d0dd5ba003f1ff-0">
              Utredningen föreslår även att kravet att en sökande ska vara
              ogift för att kunna beviljas ändrad könstillhörighet i princip
              tas bort. Ett äktenskap ska omvandlas till ett registrerat partnerskap
              och ett registrerat partnerskap ska omvandlas till ett äktenskap
              om en make/registrerad partner får sin könstillhörighet ändrad.
            </seg>
            <seg xml:id="i-65ce99a7a671cd43-0">
              Förslagen i betänkandet inbegriper således en rad komplexa frågeställningar
              där konsekvenser av olika slag behöver belysas. Jag kan i dagsläget
              inte ange någon närmare tidsplan för det fortsatta arbetet.
            </seg>
            <seg xml:id="i-ce3d0bf8fe77f473-0">
              Det är ett relativt litet antal personer som berörs av lagstiftningen
              om ändring av könstillhörighet. Den rör emellertid en fråga som
              är av mycket stor vikt för de berörda och som på ett genomgripande
              sätt kan få stor betydelse för personens livskvalitet.
            </seg>
          </u>
          <note xml:id="i-b2aac87424c4625a-0">
            Utredningen föreslår att 1972 års könstillhörighetslag ska upphävas
            och ersättas med en ny lag om ändrad könstillhörighet.
          </note>
          <note type="speaker" xml:id="i-4e10a614daafec44-0">
            Anf. 112 LISELOTTE OLSSON (v):
          </note>
          <u who="liselotte_olsson_703108" xml:id="i-83870b747925c14c-0">
            <seg xml:id="i-fde700411466bcfe-0">
              Fru talman! Jag vill förstås börja med att tacka för svaret,
              trots att det inte gjorde mig vare sig klokare eller så mycket
              mer hoppfull i den här frågan.
            </seg>
            <seg xml:id="i-420b9c4a44e03ab9-0">
              Jag tänkte börja med att berätta lite grann om bakgrunden till
              varför jag driver frågan och varför jag tycker att den är så viktig.
            </seg>
            <seg xml:id="i-4266903d2564b133-0">
              I slutet av november, för ungefär två månader sedan, var det
              den internationella dagen för dem som har fallit offer för transfobiskt
              våld. Det är faktiskt många även här i Sverige. Ungefär samtidigt
              var jag på ett seminarium som Folkhälsoinstitutet anordnade. Det
              handlade om transpersoners psykosociala situation och psykiska
              hälsa. Man har tagit fram rapporten Vem får man vara i vårt samhälle?
              I den rapporten har man kommit fram till att många transpersoner
              upplever ett nedsatt psykiskt välbefinnande och att de har en
              social oro. Så många som drygt var femte har försökt att ta sitt
              liv. Nästan hälften har upplevt kränkande behandling eller bemötande
              under den tid undersökningen gjordes. Det i sin tur gör att människor
              riskerar att isolera sig, i princip dra sig undan kontakter med
              andra och leva ett fattigt liv.
            </seg>
            <seg xml:id="i-a600a57e5e7d2c95-0">
              Det vi vet från forskningen är att det finns ett samband mellan
              diskriminering och nedsatt hälsa. Det är något som jag tycker
              att en socialminister borde vara speciellt angelägen att göra
              något åt.
            </seg>
            <seg xml:id="i-bd86ee1c19ee3f65-0">
              För transsexuella personer kan själva könsbytesprocessen vara
              påfrestande. Före könsbytesprocessen kan många transsexuella uppleva
              oro, ångest och depression. Även självmord förekommer. Efter att
              de har gjort operationen minskar problemen markant. Jag tycker
              att det är konstigt att socialministern inte tar det här på allvar.
              Socialministern hänvisade till ett svar på min tidigare fråga.
              Det svaret och svaret på dagens interpellation visar, tyvärr,
              att ministern behandlar situationen för transsexuella med stor
              nonchalans.
            </seg>
            <seg xml:id="i-0847d39eaa646d73-0">
              I dagens svar räknar Göran Hägglund upp de förslag som Könstillhörighetsutredningen
              lade fram. Det kan i och för sig vara intressant. Men jag vill
              veta om och när regeringen och socialministern tänker göra någonting.
              Utredningen och förslagen finns. Sedan kan man diskutera dem i
              ett annat sammanhang.
            </seg>
            <seg xml:id="i-d5bedb4f5222fe3b-0">
              Den nu gällande lagen har varit i princip oförändrad sedan den
              kom 1972. Det är alltså 37 år sedan. Väldigt mycket har hänt på
              området sedan dess. Vi har en föråldrad lag som gör att den gruppen
              människor mår sämre än de skulle behöva, och jag tycker att vi
              har ett ansvar som lagstiftare att åstadkomma lagar som både följer
              med tiden och ger människor möjlighet att leva ett bättre liv.
            </seg>
            <seg xml:id="i-5edf71f1cc4053c2-0">
              Könstillhörighetsutredningen, som tillsattes av förra regeringen,
              var klar i mars 2007, och utredningen har varit ute på remiss.
              Svaren kom in i november. Jag har fått till svar att den sedvanliga
              beredningsprocessen är påbörjad. Vad innebär det egentligen? Innebär
              det att utredningen har gömts eller glömts i någon byrålåda? Vi
              fick en propositionslista häromdagen, och där fanns det ingenting
              med om denna fråga.
            </seg>
            <seg xml:id="i-fbfd889638843e10-0">
              Tyvärr misstänker jag att regeringens hantering av Könstillhörighetsutredningen
              är ett led i Kristdemokraternas vanliga strategi, nämligen att
              bromsa och motarbeta alla lagändringar som syftar till att förbättra
              situationen för HBT-personer. Jag menar att det är viktigt att
              regeringen tar frågan om transfobin, som jag började att prata
              om, på allvar. Ett sätt att göra det och öka transpersoners livskvalitet
              kan vara att sätta fart. Kom med ett förslag som förbättrar situationen
              för dessa människor. Ge oss en modernare lagstiftning.
            </seg>
          </u>
          <note type="speaker" xml:id="i-6ee9bf88be446765-0">
            Anf. 113 FINN BENGTSSON (m):
          </note>
          <u who="unknown" xml:id="i-8896900c0a2d5aaa-24">
            <seg xml:id="i-dcbb00e0d7e2820b-0">
              Fru talman! Jag vill tacka både interpellanten och sedan socialministern
              för svaret. Svaret är just så uttömmande och balanserat som jag
              själv uppfattar situationen.
            </seg>
            <seg xml:id="i-78907fd4c270c2c3-0">
              Det LiseLotte Olsson sade sist tycker jag närmast var en oförskämdhet.
              Hon stigmatiserar ett parti som vore det ett parti som inte står
              bakom diskrimineringslagar genom att bromsa en utveckling som
              kanske är något mer komplicerad.
            </seg>
            <seg xml:id="i-888be9020b24139d-0">
              Fru talman! Låt mig därför förklara min position i detta. I interpellationen
              tas två problem upp som blandas ihop. Det ena är transsexualismen
              som sådant, som egentligen säkert inte är ett problem. Jag kan
              säga att jag delar LiseLotte Olssons bedömning att det i framtiden
              inte kommer att vara ett problem som det är i dag. Jag hoppas
              i alla fall att vi landar där. Men att blanda ihop detta med transfobiskt
              våld blir en helt annan diskussion. Det gör att man kan projicera
              detta i att driva för egen ideologi en rationell utveckling till
              det bästa i sank. Jag ska försöka förklara lite vad jag menar.
            </seg>
            <seg xml:id="i-23dd3d13e9b96e36-0">
              Låt oss ta en avvikelse, vilken som helst. Jag vill inte peka
              ut någon grupp, men låt säga att vara låghalt. Är det så att låghalta
              utsätts för diskriminering? Ja, det gör de. Tycker vi därför att
              vi inte ska hantera låghalthet? Jo, det gör vi medicinskt. Men
              när det handlar om det transsexuella behovet av vården, som just
              har belysts av socialministern, som jag är helt övertygad om att
              LiseLotte Olsson känner till, för att hjälpa den som har könsidentifikationsproblem
              att byta kön, är det inte den medicinska kompetensen och expertisen
              lika enkel som att hjälpa en hel del andra åkommor som är så att
              säga avvikande.
            </seg>
            <seg xml:id="i-b2d886a95cf4c06b-0">
              Därtill måste vi lägga den psykologiska komponenten, nämligen
              att det här möjligen är en oåterkallelig förändring och att man
              därför måste ha en tidsfaktor inblandad för att kunna göra en
              noggrann bedömning. Vi utvecklas förhoppningsvis mot ett alltmer
              inkluderande samhälle och ser även transsexuella, självklart,
              som individer som inte vare sig ska undanhållas den rättighet
              de har att välja kön eller ska utsättas för diskriminering. Där
              har vi redan, hoppas jag, en diskrimineringslag som kommer att
              kunna vara ännu mer kraftig på den punkten. Men vi är inte ens
              i sjukvården alltid säkra på att det inte kommer personer som
              har dragits med och kanske feltolkar denna bedömning. Bland alla
              dem som borde få den snabba expeditiva process som interpellanten
              beskriver är det en risk att det finns personer som har dragits
              med kanske i en lite ogenomtänkt situation.
            </seg>
            <seg xml:id="i-45f258d4ad0ea1b0-0">
              Parallellen med dödshjälpsdebatten med anledning av den förra
              interpellationen är faktiskt slående. Man kan inte alltid fullt
              ut vara säker på att beslutet är helt övervägt. Därför måste vissa
              mått och steg vidtas, och de är tyvärr tidsfaktorrelaterade.
            </seg>
            <seg xml:id="i-638db761654e0431-0">
              Jag tror i grunden att det sunda är den ordning vi har i dag,
              där det finns en tidsuppfattning, där man bedömer och sedan kommer
              till slutsatsen att det är ett reellt problem och man tillmötesgår
              personen. Så måste det vara. Här ska vården verkligen vara lyhörd
              och tillmötesgå dem som har det behovet, men också hindra att
              detta sker i oträngt mål för dem som kanske hade andra behov.
            </seg>
            <seg xml:id="i-f4474f2a4aeff926-0">
              Den andra punkten är naturligtvis det som socialministern beskriver,
              att här finns ett moment framåt. En utredning har problematiserat
              frågan, och förhoppningsvis kommer det förslag om hur man kan
              fortsätta utvecklingen framåt.
            </seg>
            <seg xml:id="i-bc8da7e95bb45da3-0">
              Sammanfattningsvis tycker jag att både interpellanten och socialministern
              har rätt. Problemet med interpellanten är att hon gärna vill ha
              en utveckling i dag som vi kanske ser 2025. Men socialministern
              har rätt 2009.
            </seg>
          </u>
          <note type="speaker" xml:id="i-9c22c5db92fa1fa1-0">
            Anf. 114 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-4">
            <seg xml:id="i-da64e51d81f4a716-0">
              Fru talman! LiseLotte Olsson tycker att jag ska lägga fram ett
              förslag, och då är min fråga naturligtvis: Vilket förslag tycker
              hon att jag skulle lägga fram?
            </seg>
            <seg xml:id="i-34dc9cf876950b4b-0">
              I utredningens förslag finns bland annat frågan om kastrering,
              och det är ju ett oerhört omfattande fysiskt ingrepp, som är oåterkalleligt.
              Det är vad utredningen föreslår att man ska kräva. Jag kan nämna
              för LiseLotte Olsson att väldigt många av de organisationer som
              är närmast berörda avstyrker utredningens förslag i den delen.
            </seg>
            <seg xml:id="i-72ecf36f2e50f20f-0">
              När det gäller frågan om sterilisering av personer och det förslag
              som utredningen lägger fram där säger Socialstyrelsen att barnperspektivet
              är otillräckligt belyst och att utredningen i den delen inte kan
              läggas till grund för en proposition.
            </seg>
            <seg xml:id="i-e0e863e8a20f2897-0">
              När det gäller utredningens förslag om åldersgräns har många
              av de organisationer här finns en stor flora av organisationer
              som är närmast berörda avstyrkt förslaget.
            </seg>
            <seg xml:id="i-28bc35037a1415f0-0">
              När det gäller hur man ska hantera frågan om civilstånd har de
              flesta av de berörda organisationerna avstyrkt utredningens förslag.
            </seg>
            <seg xml:id="i-bdb32c54e75e9303-0">
              Jag har som kristdemokrat och som socialminister verkligen inte
              någon anledning att hantera den här frågan nonchalant eller att
              inte ta den på allvar. Det är precis för att jag tar den på allvar
              och inte behandlar den nonchalant som jag tycker att det finns
              alla skäl att överväga den.
            </seg>
            <seg xml:id="i-716ccad4b5e3c60a-0">
              Jag vet inte om jag ska tolka det LiseLotte Olsson kommer säkert
              att svara på det i nästa inlägg som att hon tycker att jag ska
              lägga fram det förslag som utredningen har presenterat och därmed
              gå emot de organisationer som organiserar de personer som är de
              närmast berörda eller om det är andra förslag hon efterlyser.
            </seg>
            <seg xml:id="i-f563d068dee8fd61-0">
              LiseLotte Olsson ställer frågan: Vad innebär det att frågan bereds?
              Ja, det innebär vanligtvis, så också i det här fallet, att medarbetare
              på Socialdepartementet som är kunniga på det här området arbetar
              med frågan för att se hur man skulle kunna lösa den. Vi träffar
              och pratar med människor som är berörda av det här. Det finns
              naturligtvis enstaka röster som säger att utredningens förslag
              är jättebra, men väldigt många av de människor som är närmast
              berörda och som skulle kunna bli föremål för det som utredningen
              föreslår tycker att det är dåligt.
            </seg>
            <seg xml:id="i-683577e67fb7dc73-0">
              Min fråga blir då: Vilket förslag är det som LiseLotte Olsson
              efterlyser?
            </seg>
          </u>
          <note type="speaker" xml:id="i-aebb355957fc9126-0">
            Anf. 115 LISELOTTE OLSSON (v):
          </note>
          <u who="liselotte_olsson_703108" xml:id="i-83870b747925c14c-1">
            <seg xml:id="i-591e167dc41152e9-0">
              Fru talman! Jag håller med er båda som har varit uppe om att
              det här är en väldigt svår fråga och att det finns mycket att
              diskutera. Jag och mitt parti tycker inte heller att utredningens
              förslag är jättebra, så jag säger inte att vi ska ta det och genomföra
              det fullt ut. Det säger jag inte.
            </seg>
            <seg xml:id="i-a1011a9356e1ff95-0">
              Det jag menar är att det finns en utredning som man ändå kan
              ha som grund för att jobba vidare med frågan. Det jag då skulle
              vilja veta, och som min fråga handlar om, är: Vad händer egentligen?
              Man måste kunna utarbeta ett förslag ändå. Det är klart att jag
              skulle vilja tala om hur jag vill ha det om jag fick chansen,
              som jag tydligen har fått här. Mitt parti skulle kunna skriva
              det nya förslaget, och ni kan rösta med oss. Men så går det ju
              inte till.
            </seg>
            <seg xml:id="i-83daede1dffb2393-0">
              Jag tycker att regeringen ska titta på det här och komma med
              ett förslag. Man kan ta delar av utredningen som man tycker är
              bra, och sedan kan man behandla det på vanligt sätt. Det är klart
              att vi ska göra det absolut bästa. En del saker i den här utredningen
              skulle tyvärr inte underlätta för den här gruppen människor det
              är ministern och jag överens om. De förslagen vill vi inte ha.
              Men ingenting blir heller bättre av att vi glömmer bort att frågan
              är viktig att diskutera, att vi stoppar undan den och låtsas att
              den inte finns.
            </seg>
            <seg xml:id="i-91b26b77d0eb8572-0">
              Att göra jämförelser med låghalta, som Finn Bengtsson gjorde,
              håller inte riktigt.
            </seg>
            <seg xml:id="i-cbe55eda47d51dd6-0">
              Det är många människor som är berörda av det här, och de mår
              dåligt. Många av dem tvingas tyvärr åka utomlands och göra operationen
              i USA eller i Thailand. Då handlar det återigen om: Har jag pengar
              kan jag greja det här någon annanstans, men har jag inte pengar
              får jag fortsätta att leva och må väldigt dåligt i Sverige. Det
              tar så väldigt lång tid. Det finns delar i det här som gör att
              dessa människor mår sämre än de skulle behöva göra.
            </seg>
            <seg xml:id="i-35ab5d1a01ed74d2-0">
              Jag efterlyser fortfarande ett förslag från regeringen på hur
              vi ska kunna gå vidare med den här frågan. Vi kunde åtminstone
              börja en diskussion partierna emellan och tala om hur vi skulle
              vilja ha det.
            </seg>
          </u>
          <note type="speaker" xml:id="i-eb9c1d447c558480-0">
            Anf. 116 FINN BENGTSSON (m):
          </note>
          <u who="unknown" xml:id="i-8896900c0a2d5aaa-25">
            <seg xml:id="i-2ccc95743ba5e7ed-0">
              Fru talman! Jag vill återkomma till detta att den här viktiga
              interpellationen har två huvudproblem. Det ena är transfobin och
              det därtill kopplade våldet och diskrimineringen.
            </seg>
            <seg xml:id="i-f57263272e08225c-0">
              Jag kan börja med att säga att jag tycker att vi kan vara överens
              om en sak, som vi kanske borde göra nu. När vi har en lagstiftning
              på plats, en samlad diskrimineringslagstiftning, med två nya diskrimineringsgrunder
              ålder och könsidentitet, inte minst det sista ska vi utnyttja
              den lagen och försöka vidta mått och steg för att de som har könsidentitetsdiskussioner
              med sig själva inte ska utsättas för diskriminering. Det är en
              väldigt viktig punkt.
            </seg>
            <seg xml:id="i-ededc8589ddca359-0">
              Där tycker jag att interpellanten blandar ihop det, och socialministern
              reder ut det på ett ansvarsfullt sätt i svaret. Därför kan alliansregeringen
              vara stolt över att vi har den åsikten att vår egen medicinska
              kompetens kan hantera detta. Sakkunskapen har bedömt att det är
              rimligt att man har tidsaspekter och att man funderar över vad
              detta egentligen betyder. Är det så att den som har könsidentitetsproblem
              måste genomgå radikala, icke-justerbara processer i efterhand,
              eller ska man just ha ett tidsförlopp som man tycker att man behöver
              inom professionen, som ofta är psykiatrin, för att bedöma detta?
            </seg>
            <seg xml:id="i-add7b3613e76b510-0">
              Om man har argumentet att vi ska införa det som gäller i andra
              länder underkänner man ju sakkunskapen på det här området i vårt
              eget land. Man har fastnat för att man inte vill bromsa någon
              som verkligen har motiv för och behov av detta, men samtidigt
              vill man inte riskera att någon i oträngt mål hamnar fel. Det
              är en patientsäkerhetsfråga vi hanterar då. Om vi där påskyndar
              verkligheten kan det bli så att vi tar in någonting från utlandet
              som inte är så genomtänkt, och då försämrar vi patientsäkerheten.
            </seg>
            <seg xml:id="i-86e5d706ef74e470-0">
              Det är den aspekten jag tycker att man ska balansera mot att
              vi samtidigt ska agera på alla plan för att transfobiska yttringar
              inte får förekomma i det här landet det är nämligen förbjudet.
            </seg>
          </u>
          <note type="speaker" xml:id="i-68d1d2e6b43f94f3-0">
            Anf. 117 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-5">
            <seg xml:id="i-0870c037b9fc990f-0">
              Fru talman! Självklart ska personer som är intersexuella, transsexuella
              eller transvestiter inte drabbas av diskriminering. Det är självklart,
              och det gäller självklart också trakasserier och våld i olika
              former mot människor till följd av deras läggning eller kroppskonstitution.
            </seg>
            <seg xml:id="i-fefc1d0a908fb79e-0">
              Det jag brottas med i den här frågan är vad vi kan göra. Det
              finns en lagstiftning i dag. Människor genomgår operationer i
              dag, men vad kan vi göra som underlättar och förbättrar? Utan
              att ta ställning i alla delar vi behöver analysera detta ytterligare
              upplever jag att en del av dessa förslag är oerhört långtgående
              och bekymmersamma att lägga fram. Jag tror att de skulle leda
              till något som var sämre för dessa grupper. Det anser ju också
              många av de organisationer som företräder dessa personer. Sådana
              förslag vill jag ju inte lägga fram.
            </seg>
            <seg xml:id="i-edce19c9bf785630-0">
              Sedan finns det andra delar. När det gäller till exempel detta
              med åldersgräns håller utredningen fast vid den nuvarande åldersgränsen,
              som är 18 år. Det finns många organisationer inte alla men många
              som tycker att man inte borde ha någon åldersgräns över huvud
              taget. Det är svårt också ur en annan synpunkt. När kan man anse
              att personer är mogna att ta detta beslut, som många gånger är
              oåterkalleligt och som innebär något dramatiskt?
            </seg>
            <seg xml:id="i-97b025d6c21d841c-0">
              Hur möter man de problem som unga människor brottas med dagligen?
              För många finns naturligtvis en längtan efter att uppnå den här
              åldern, men vi vill ju inte att någon obetänksamt fattar beslut
              som man sedan ångrar. Detta är ju av den karaktär som det är.
            </seg>
            <seg xml:id="i-805f22d80b698455-0">
              Jag vill återigen understryka att min längtan inte är att fördröja
              eller att krångla till utan att hitta förslag som faktiskt underlättar
              och förbättrar. Den dag vi har kommit fram till sådana förslag
              ska de läggas på riksdagens bord.
            </seg>
            <seg xml:id="i-0dfc179b6c88b264-0">
              En del av de personer som skulle beröras av lagstiftningen säger:
              Om ni har tänkt lägga fram utredningens förslag är det bättre
              att vi lever under nuvarande lagstiftning. Vissa vill plocka delar
              av förslaget, andra vill plocka andra delar och ser utredningen
              som en à la cartemeny.
            </seg>
            <seg xml:id="i-ef6ed6055f58f0c5-0">
              Jag kan i dag inte säga någon tidpunkt, men vi tar frågan på
              stort allvar. Som jag nämnde i mitt inledande svar berör den här
              frågan relativt få personer, men för dem har den naturligtvis
              den allra största betydelse.
            </seg>
          </u>
          <note type="speaker" xml:id="i-9771e27367d9fac5-0">
            Anf. 118 LISELOTTE OLSSON (v):
          </note>
          <u who="liselotte_olsson_703108" xml:id="i-83870b747925c14c-2">
            <seg xml:id="i-c7731d6f0b02ea63-0">
              Fru ålderspresident! Det finns många frågor som jag ska bemöta
              här. Att börja diskutera utredningsförslag skulle dra i väg alldeles
              för långt. Det finns ju många förslag, exempelvis åldersgränser,
              krav på sterilisering och på partners samtycke och så vidare,
              men det skulle dra i väg för långt att nu diskutera dem. Den diskussionen
              får vi ta när ni kommer med ett förslag.
            </seg>
            <seg xml:id="i-b98545126fe0e5ce-0">
              Som parti tycker vi i Vänsterpartiet att åldergränsen ska tas
              bort helt och hållet. Är socialministern intresserad av bra synpunkter
              på utredningen rekommenderar jag RFSL:s remissvar på utredningen.
              Där finns väldigt många bra åsikter och tankar om detta. RFSL
              kan ju den här frågan.
            </seg>
            <seg xml:id="i-d18411ca82d952ff-0">
              Det jag skulle vilja veta är: Hur jobbar ni exakt för att komma
              fram till förslag? Det verkar som om socialministern ändå vill
              nå dit. Hur jobbar ni med frågan? Ligger den stilla, eller pågår
              något arbete hos er för att hitta den här lösningen? Det skulle
              jag vilja ha svar på.
            </seg>
            <seg xml:id="i-2e673c8bfbf42aa8-0">
              Det handlar inte om att vi, som Finn Bengtsson säger, ska släppa
              över detta till andra länder. Fakta är att människor i dag tvingas
              söka sig till andra länder. De som har råd att söka sig till andra
              länder gör det och får operationer utförda där. Så är det.
            </seg>
            <seg xml:id="i-1801b14cb9ba24ae-0">
              Det har framkommit från både Finn Bengtssons och ministerns håll
              att det finns något slags risk för att man skulle dras med och
              göra detta ogenomtänkt, att man inte skulle veta vad man gör och
              att man ska värna om patienten. Jag tror verkligen inte att det
              finns någon enda som gör detta ogenomtänkt. Tänk själv vilket
              stort beslut det är! Visst vill man veta vad man gör och varför.
              Väldigt många som genomgår könsbytesoperationer har ju under hela
              sin barndom och ungdomstid känt att de är i fel kropp. Att då
              behöva vänta tills man blir 18 år är en påfrestning som är helt
              ofattbar.
            </seg>
          </u>
          <note type="speaker" xml:id="i-743eea83b6da9cb7-0">
            Anf. 119 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-6">
            <seg xml:id="i-f2fff6f26716478d-0">
              Fru ålderspresident! LiseLotte Olsson tycker att det leder för
              långt att diskutera förslaget från utredningen. Men det är just
              det som vi jobbar med när vi överväger hur förslaget ska se ut.
              Jag kan ju inte lägga fram ett förslag som jag inte tror på. Jag
              vill lägga fram ett förslag som är genomtänkt och där jag utifrån
              mina värderingar kan ta ansvar för att den lagstiftningen kommer
              på plats. Så tror jag att LiseLotte Olsson också skulle resonera
              om hon var i mina kläder vilket var ett förstucket skämt med tanke
              på den fråga som vi diskuterar.
            </seg>
            <seg xml:id="i-2169508a0527cc50-0">
              Jag tycker alltså att det är viktigt att man går igenom detta
              riktigt grundligt. Hur jobbar vi då? Jo, vi har medarbetare som
              jobbar med den här frågan, samtalar med personer som är berörda,
              med läkarvetenskapen, naturligtvis, och diskuterar hur man ska
              kunna hantera olika delar av det.
            </seg>
            <seg xml:id="i-b8e8d34dc2e921e6-0">
              Det finns, som jag nämnde tidigare, delar av detta som jag, utan
              att ta definitiv ställning, känner mig ganska främmande för att
              lägga fram som förslag, medan andra delar kanske skulle kunna
              läggas fram. Jag tror att man behöver ha en genomtänkt helhet.
              Som LiseLotte Olsson sade har vi en lagstiftning som finns i dag
              och som är en helhet. En del är kritiska mot den. Den helhet som
              utredningen föreslår tillmötesgår verkligen inte alla synpunkter.
              När vi lägger fram förslag bör det vara en helhet som kan fungera
              i praktiken och som möter de problem som människor upplever i
              sin vardag.
            </seg>
          </u>
          <note xml:id="i-b4c702f5e780a2b7-12">
            Överläggningen var härmed avslutad.
          </note>
          <note xml:id="i-0c98f87cb3bec9d1-0">
            17 § Svar på interpellation 2008/09:203 om situationen i skånsk
            sjukvård
          </note>
          <note type="speaker" xml:id="i-750ab23ad3c47a15-0">
            Anf. 120 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-7">
            <seg xml:id="i-dfb732e91016adb9-0">
              Fru ålderspresident! Morgan Johansson har frågat mig vilka åtgärder
              jag avser att vidta för att säkerställa likvärdig vård i hela
              landet och för att situationen i Skåne inte ska få nationella
              konsekvenser samt hur jag ser på den etiska frågeställning som
              uppkommer när, enligt uppgift, läkare kan tvingas överväga att
              låta patienter dö i förtid på grund av resursbrist.
            </seg>
            <seg xml:id="i-360ef0329d265a94-0">
              Jag har i tidigare interpellationssvar framhållit att varje landsting
              inom ramen för det kommunala självstyret har rätt att besluta
              om hur landstinget vill organisera vården och hur det ska sköta
              sin ekonomi. Och jag är övertygad om att Morgan Johansson är väl
              medveten om att det är de folkvalda representanterna i landstinget
              som har fått medborgarnas förtroende att styra landstinget. Regeringen
              har inte för avsikt att nu börja inskränka det kommunala självstyret
              genom att gå in och detaljreglera hur ett landsting ska organisera
              sin verksamhet eller att överpröva de folkvalda representanternas
              beslut.
            </seg>
            <seg xml:id="i-bd6743c89a4617fd-0">
              Statens roll är inte att ta över ansvaret för hur ett landsting
              organiserar eller finansierar sin verksamhet. Statens roll är
              däremot att sätta ramarna för verksamheten genom lagstiftning
              och att utöva tillsyn och följa upp verksamheten. För detta har
              vi myndigheter som Socialstyrelsen, som har rätt att ingripa om
              vården inte håller tillräcklig kvalitet eller på annat sätt brister.
              Jag har fullt förtroende för att våra myndigheter sköter tillsynen
              på ett tillfredsställande sätt och ingriper om det behövs.
            </seg>
            <seg xml:id="i-4b0426c4895e6943-0">
              Statens roll är också att stödja och stimulera till utveckling
              av hälso- och sjukvården. Till exempel genom att stödja arbetet
              med kvalitetsutveckling, tillgänglighet och öppna jämförelser.
              Dessutom bidrar staten med medel genom det kommunala utjämningssystemet
              samt med riktade medel till olika satsningar i landstingen. Huvudansvaret
              för att finansiera sin verksamhet vilar dock på landstingen som
              också har de verktyg som de behöver för att sköta sin ekonomi
              till exempel genom rätten att ta ut skatt.
            </seg>
            <seg xml:id="i-72f523d5b350e01c-0">
              Det är min övertygelse att öppen, lätt tillgänglig och kvalitetssäkrad
              information om vårdens organisering, kvalitet och prestationer
              är en förutsättning både för ett väl fungerande demokratiskt system
              och för utvecklingen av vården. Regeringen stöder därför på olika
              sätt sådant utvecklingsarbete till exempel genom den särskilda
              satsning om 1 miljard kronor per år från och med 2010 som syftar
              till att stimulera en snabb tillgänglighetsförbättring liksom
              ett långsiktigt hållbart effektiviserings- och kvalitetsarbete
              för att åstadkomma bestående förbättringar av tillgängligheten.
            </seg>
            <seg xml:id="i-f15360e94e536d64-0">
              En annan viktig uppgift för regeringen är att skapa tydliga lagar
              och regler som möjliggör för vården att utvecklas, till exempel
              genom tydlighet om vilka skyldigheter och rättigheter som vårdgivare
              och patient har gentemot varandra och genom lagstiftning som möjliggör
              informationsutbyte och uppföljning. Här vill jag särskilt nämna
              propositionen där alla landsting föreslås införa vårdvalssystem.
              Därmed ges medborgarna rätt att välja mellan olika vårdgivare
              i primärvården. I december överlämnade även utredningen om patientens
              rätt ett delbetänkande som innehåller bland annat ett förslag
              om att lagreglera vårdgarantin. Avsikten med båda dessa förslag
              är att stärka patientens ställning i vården och att förbättra
              tillgängligheten.
            </seg>
            <seg xml:id="i-0b7396b1a4948414-0">
              En grundregel inom hälso- och sjukvården är att alla som söker
              vård ska få en medicinsk bedömning av sitt hälsotillstånd. Det
              är denna medicinska bedömning som sedan ska utgöra grunden för
              vårdgivarens prioritering och för vilken behandling patienten
              ska erbjudas. Det är sjukvårdshuvudmännens ansvar att se till
              att denna regel tillämpas i deras verksamhet.
            </seg>
            <seg xml:id="i-411171f893c74e9b-0">
              Det handlar inte om att regeringen, som Morgan Johansson vill
              få det att framstå som, skulle undandra sig sitt ansvar. Vi har
              faktiskt en tydlig ansvarsfördelning mellan lokal, regional och
              statlig nivå och demokratiskt folkvalda företrädare på varje nivå.
              Det handlar i slutändan om att alla aktörer inom hälso- och sjukvårdssystemet
              måste ta ansvar för sin del av systemet.
            </seg>
          </u>
          <note type="speaker" xml:id="i-72c1981d56df2fb4-0">
            Anf. 121 MORGAN JOHANSSON (s):
          </note>
          <u who="morgan_johansson_c92f40" xml:id="i-c58f2e3fdbcc724b-0">
            <seg xml:id="i-1600888d888ef32c-0">
              Fru ålderspresident! Sveriges offentliga sjukvård håller en internationellt
              sett mycket hög kvalitet. Varje dag utförs behandlingar och operationer
              som vi för bara 1015 år sedan knappt hade kunna drömma om. Engagerade
              medarbetare gör allt för att bota och lindra och för att ta hand
              om oss människor under den tid då vi är som svagast, som skörast,
              som räddast och som mest ångestladdade ja, kanske till och med
              när vi ligger för döden. Det är en sjukvård som vi ska vara stolta
              över. Vi ska vara tacksamma gentemot alla dem som jobbar i sjukvården
              och som outtröttligt arbetar för sina patienter.
            </seg>
            <seg xml:id="i-21231e3708198ba2-0">
              I måndags var jag på hematologiska avdelningen på Lunds universitetssjukhus
              och mötte just svensk sjukvård när den är som bäst. Där utför
              man mycket komplicerade benmärgstransplantationer på människor
              som drabbats till exempel av leukemi. Jag mötte engagemang. Jag
              mötte arbetsglädje. Jag mötte en stolthet över att kunna bota
              människor från en sjukdom som annars med säkerhet skulle ha lett
              till döden. Jag mötte patienter som var oerhört nöjda med svensk
              sjukvård.
            </seg>
            <seg xml:id="i-200a337fb4577287-0">
              Men jag mötte också någonting annat. Jag mötte nämligen också
              en tilltagande frustration och en oro över vad som ändå håller
              på att hända i svensk sjukvård. Det har redan genomförts stora
              nedskärningar i sjukvården. Bara i Skåne har ungefär 600 tjänster
              försvunnit, och vårdköerna har växt med ungefär 50 procent sedan
              år 2006.
            </seg>
            <seg xml:id="i-7696001cb9d7abe3-0">
              På hematologen fick jag möta ännu en absurd konsekvens. Man hade
              byggt en avdelning till, åtta platser till. De stod färdiga 2007.
              Men Sveriges modernaste avdelning för benmärgstransplantation
              har aldrig tagits i bruk. Lokalerna har stått tomma i ett och
              ett halvt år. Lamporna är släckta. Maskinerna är stängda. Sängarna
              är tomma.
            </seg>
            <seg xml:id="i-bda947b3f7c792b4-0">
              Orsaken är att man inte har haft råd att bemanna framför allt
              med undersköterskor men också med sjuksköterskor. I höstas fick
              man beskedet: Den här avdelningen kommer sannolikt aldrig att
              öppnas. Det finns inga pengar. Chefen för hematologen lämnade
              då sitt jobb i protest. Detta är bara ett exempel.
            </seg>
            <seg xml:id="i-e95efc7225109f10-0">
              Jag skulle vilja påstå att en stor oro nu sprider sig för vart
              sjukvården egentligen är på väg. Det gäller inte bara Skåne, utan
              det gäller hela landet.
            </seg>
            <seg xml:id="i-5776218f36cc7614-0">
              Socialministern och jag har tidigare debatterat detta, senast
              för nästan ett år sedan. Jag kunde visa upp tidningar där det
              stod: Djup kris på alla Skånes akutsjukhus. Situationen på sjukhuset
              värre än någonsin tidigare. Det gällde Lunds universitetssjukhus
              igen.
            </seg>
            <seg xml:id="i-6a18d3e020636674-0">
              Socialministern gjorde ingenting vid det tillfället. Jag vädjade
              då till ministern om att man skulle gå in med statliga pengar
              till kommunsektorn, till landstingen och till regionerna för att
              undvika den här typen av uppsägningar. Ministern gjorde ingenting.
              Sedan kommer det tillbaka.
            </seg>
            <seg xml:id="i-c2d43c7d128132b3-0">
              Den 7 december kunde man läsa: Sparkrav riskerar förkorta sjukas
              liv. Då var det återigen cancersjukvården i Lund. Man sade: Om
              vi ska ta de här sparkraven kommer vi inte längre att kunna gå
              in med livsuppehållande åtgärder för de svårast sjuka. Man måste
              överväga att inte kunna göra det.
            </seg>
            <seg xml:id="i-cf2375038bda386b-0">
              Man måste alltså överväga att låta patienter dö i förtid för
              att klara budgetarna. Då är det hårda tider, socialministern!
            </seg>
            <seg xml:id="i-4132f5ba58daf319-0">
              Det här gäller inte bara i Skåne. Samma typ av nedskärningar
              i sjukvården sker nu i hela Sverige. För några veckor sedan gällde
              det Sahlgrenska i Göteborg. I går stod det om Karolinska här i
              Helsingfors: 900 tjänster bort. Personalen bävar inför bantning
              på Karolinska. 600 har varslats om uppsägning.
            </seg>
            <seg xml:id="i-201658e6be90df6a-0">
              När det ser ut så här i svensk sjukvård alltså växande köer,
              läkare som tvingas kompromissa med sin läkaretik och jättelika
              personalnedskärningar ropar man på ett ledarskap från regeringen.
              Man ropar på att regeringen på något sätt ska ingripa för att
              försöka förebygga och undvika att de här nedskärningarna görs.
              Man ropar på ledarskap. Visa nu det ledarskapet, Göran Hägglund,
              och berätta för oss att ni tänker gå in med pengar till kommun-
              och landstingssektorn för att undvika de här nedskärningarna!
            </seg>
          </u>
          <note type="speaker" xml:id="i-a8082b0ebc1cf8aa-0">
            Anf. 122 FINN BENGTSSON (m):
          </note>
          <u who="unknown" xml:id="i-8896900c0a2d5aaa-26">
            <seg xml:id="i-5161ff63b7af5adb-0">
              Fru ålderspresident! Jag vill börja med att tacka socialministern
              för svaret som just belyser rollfördelningen mellan staten, regionerna
              och även kommunerna.
            </seg>
            <seg xml:id="i-a51370b33fda27e0-0">
              Interpellanten nämner om en högspecialiserad vård som han nyligen
              har besökt. Låt mig berätta för interpellanten att jag har besökt
              hematologiska avdelningen på mitt stora sjukhus i Östergötland,
              universitetssjukhuset i Linköping. Det har jag gjort nästan dagligen
              i mitt civila liv och kan säga att jag är mycket stolt över den
              verksamheten, precis som Morgan Johansson är stolt över Skåne.
              Jag skulle ändå inte be statsrådet skicka pengar till den här
              verksamheten av det skälet att det väl vore orättvist. Här har
              man hållit budgeten och skött sin verksamhet. Det har man uppenbarligen
              inte gjort i Skåne och inte heller vid Karolinska Institutet.
              Men på en rad andra högspecialiserade vårdenheter runt om i landet
              har man gjort det.
            </seg>
            <seg xml:id="i-52540269d61b4449-0">
              Är det så att de som inte har budgettäckning automatiskt ska
              få pengar från staten? Är det vad interpellanten menar?
            </seg>
            <seg xml:id="i-0d6e88b177a984e0-0">
              Nej, jag tror att det finns ett annat problem här som Morgan
              Johansson lite för lätt undslipper. Det är alldeles riktigt att
              staten har ett ansvar för den högspecialiserade vården. Men samtidigt
              är det så att man under den socialdemokratiska regeringstiden
              inte hade fantasi och inte heller förståelse för att den mindre
              högspecialiserade vården minsann inte behövde drivas så ineffektivt
              i offentlig regi som i dag är fallet. Den skulle i mycket större
              omfattning ha släppts loss till krafter som bedrev den efter eget
              huvud.
            </seg>
            <seg xml:id="i-952ebf6eec9a26f5-0">
              Vi har, fru ålderspresident, haft ett stort behov av att låta
              den icke-specialiserade vården jobba efter egna betingelser och
              då öka sin patientrelaterade tid från de pinsamma 2025 procent
              som det offentliga i dag presterar till kanske 5060 procent eller
              ibland 70 procent och till och med däröver med entreprenörer som
              utför vården på uppdrag av landstingen. Hade man gjort så hade
              man kunnat behålla mer resurser till den högspecialiserade vården
              och kanske också varit beredd att ge mer statsunderstöd till de
              enheter som går med underskott.
            </seg>
            <seg xml:id="i-b75af130e822bd81-0">
              Den här problematiken har Socialdemokraterna egentligen aldrig
              förstått, alltså att vården har olika nivåer. En del av de här
              nivåerna är mer lämpade för att inte drivas i offentlig regi,
              medan andra definitivt är lämpade för att drivas i offentlig regi.
              Interpellantens exempel var, som jag sagt, just ett sådant.
            </seg>
            <seg xml:id="i-d1bb77427f58dd16-0">
              Tillkortakommanden ekonomiskt i den högspecialiserade vården
              lider ofta jag upprepar det av en ineffektiv vård, av en vård
              som kunde läggas ut på entreprenad och skötas av andra och då
              med en mycket större effektivitet per skattekrona.
            </seg>
            <seg xml:id="i-8594308f90dc7297-0">
              Därför välkomnar jag, precis som socialministern nämner i sitt
              svar, de reformer som nu har trätt i kraft i och med valfrihetssystem
              som gäller från och med den 1 januari i år och en stärkt vårdgaranti
              som kommer senare, något som den socialdemokratiska regeringen
              under sin tid under galgen tvingades inse att man måste inrätta
              men som så länge Socialdemokraterna hade regeringsmakten aldrig
              fungerade på grund av en oförståelse för att detta med dålig tillgänglighet
              blir ett problem för den, som interpellanten nämnde, mycket höga
              kvaliteten i svensk sjukvård. Finns det ingen tillgänglighet spelar
              det ingen roll hur bra kvaliteten än är. Man når inte fram.
            </seg>
            <seg xml:id="i-f09058b1214abd37-0">
              Även den skärpta vårdgaranti som alliansregeringen nu kommer
              med är att vidta mått och steg för att komma till rätta med problemet.
            </seg>
            <seg xml:id="i-cde3e41770ede7d7-0">
              Slutligen skulle jag vilja nämna en annan reform som socialministern
              inte nämnde i sitt svar men som han kanske kommer till, nämligen
              sjukvårdsmiljarden att man också ställer kravet på landstingen
              att de som faktiskt presterar vård och satsar på att få människor
              friska har rätt till en större del av den statliga kakan.
            </seg>
            <seg xml:id="i-f89fd519d62ad69f-0">
              Jag kan fantisera utifrån det som beskrivs även om jag inte kan
              substansiera det i de siffror som nämns här. Om man undanhåller
              människor från vård så att man till och med prioriterar att lämna
              dem att dö lär man inte få del av den statliga miljarden. Det
              innebär, precis som socialministern säger i sitt svar, att ansvaret
              ska fördelas mellan de olika enheterna och att man när det gäller
              det regionala ansvaret också bör satsa offensivt på att göra människor
              friska. Då kan man räkna med mer statligt stöd än annars.
            </seg>
          </u>
          <note type="speaker" xml:id="i-1bcaeed1cc0a2d81-0">
            Anf. 123 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-8">
            <seg xml:id="i-ec48c41052f43281-0">
              Fru ålderspresident! Jag tror att grunden till den här interpellationen
              är en artikel i den stora skånska tidningen som de som jag har
              pratat med på sjukhuset i Lund har varit väldigt bekymrade över.
              De hävdar bestämt att stora delar av artikeln baseras på felaktig
              information. De som jag har pratat med har uttalat bekymmer över
              att man har oroat en grupp av patienter. Det finns inget godkännande
              av någon sparplan som skulle innebära att vissa patienter inte
              kan behandlas.
            </seg>
            <seg xml:id="i-fb1a9b268f1639a7-0">
              I Skåne har regionbidraget till hälso- och sjukvården höjts med
              15 procent för perioden 20072009 jämfört med 2006, vilket innebär
              en förstärkning. Just cancerområdet är ett prioriterat område
              för Region Skåne. I dagarna har verksamhetsföreträdare för de
              onkologiska klinikerna i Malmö och Lund enats om ett gemensamt
              förslag till ökad samordning av sina verksamheter. Samtidigt sker
              det en konsolidering på flera områden när det gäller just cancer.
              Bland annat kommer mammografin att byggas ut i Skåne 2009, så
              att regionen kan erbjuda undersökningar till alla kvinnor i åldrarna
              4074 år. Behandlingen av bröstcancer kommer också att stärkas,
              då resurserna samlas i fyra regionala centrum som vart och ett
              kommer att ha ett tillräckligt underlag för att uppfylla normerna.
            </seg>
            <seg xml:id="i-8914b4e5ead95954-0">
              När Morgan Johansson efterlyser ledarskap är det i praktiken
              pengar han talar om. Nu vill man se ledarskap, och så säger man
              att det är pengar. Jag förnekar naturligtvis inte att man i Skåne
              säkert vill ha mer pengar från staten. Det ligger i sakens natur,
              höll jag på att säga. Det är naturligtvis också så att en ansvarig
              regering följer utvecklingen hela tiden, och jag tror att det
              är klokt att titta på utvecklingen. Vi vet inte hur länge lågkonjunkturen
              kommer att hålla i sig. Vi vet inte djupet av de ekonomiska bekymmer
              som vi har importerat genom händelser i omvärlden och som också
              slår hårt mot Sverige. Men jag tror att det är viktigt att vi
              i förråden har möjligheter att göra insatser av olika slag beroende
              på hur lång tid det dramatiska fallet kommer att hålla i sig.
              Regeringen följer utvecklingen mycket väl när det gäller just
              ekonomin för Sveriges kommuner och landsting.
            </seg>
            <seg xml:id="i-e1a656166a53f6e3-0">
              Det är intressant att man som socialminister förflyttas till
              olika landstingsfullmäktigesalar utan att behöva förflytta sig
              fysiskt. Man kan diskutera sjukvården i Skåne den ena gången,
              i Helsingfors en annan gång och möjligen i Östergötland en tredje
              gång. Det är naturligtvis miljömässigt bra. Men jag tror att det
              är viktigt att påtala att den riktiga debatten, den viktigaste
              debatten, förs på den nivå där besluten fattas. Och i det här
              fallet är det en fråga för Region Skåne.
            </seg>
            <seg xml:id="i-5ae5a04ff2c90f5f-0">
              Staten har ett ansvar. I den budget som vi presenterade för några
              månader sedan får kommunsektorn, alltså Sveriges kommuner och
              landsting, sammantaget ungefär 24 miljarder kronor för de kommande
              tre åren utöver tidigare. Vad den ekonomiska nedgången får för
              effekter i form av minskade skatteintäkter för landstingen och
              kommunerna är oerhört svårt att sia om i dag. Det beror på djupet,
              på hur snabbt vi tillsammans med andra länder kan återhämta oss,
              hur väl vi i Sverige kan värja oss mot effekterna och vilka åtgärder
              vi kan vidta.
            </seg>
            <seg xml:id="i-15ac0112e8da64c6-0">
              Det är självklart viktigt att vi hela tiden har välfärdssektorn,
              vård och omsorg, i centrum, för det tillhör det som är det allra
              viktigaste.
            </seg>
          </u>
          <note type="speaker" xml:id="i-7e267b4773e3d315-0">
            Anf. 124 MORGAN JOHANSSON (s):
          </note>
          <u who="morgan_johansson_c92f40" xml:id="i-c58f2e3fdbcc724b-1">
            <seg xml:id="i-9b578d98ee31672e-0">
              Fru ålderspresident! Socialministern kom tomhänt den här gången
              också. Han tittar på utvecklingen. Han följer utvecklingen, säger
              han. Samtidigt rullar varslen på. På Karolinska ska som sagt 600
              bort. Totalt sett ska 900 tjänster bort. I Skåne har det redan
              tagits bort 600 tjänster, och man ska ta bort 1 000 tjänster till
              för att klara sparbetinget på kanske 800 miljoner kronor. Vårdköerna
              fortsätter att öka.
            </seg>
            <seg xml:id="i-33d62ff5675e0181-0">
              Jag läste en artikel i Dagens Nyheter i går för att se om det
              stod någonting om hälso- och sjukvården. Det står så här: Många
              satsningar är här genomförda eller på väg för att förbättra tillgången
              till en väl fungerande och pålitlig vård. Samma dag är det ett
              enormt stort varsel på Karolinska sjukhuset.
            </seg>
            <seg xml:id="i-e5dae7598c3e9a59-0">
              Vårdköerna har bara i Skåne ökat med 50 procent på två år, så
              det är nog inte många som känner igen sig i bilden att tillgängligheten
              förbättras. Vad gör ni på Socialdepartementet egentligen? Ni är
              ju tre statsråd. Det är nästan som de tre aporna: ser inget, hör
              inget, säger inget.
            </seg>
            <seg xml:id="i-efe8edcdb405489d-0">
              Socialministern gömmer sig i den här debatten bakom det kommunala
              självstyret. Jag skulle vilja hävda att det finns åtminstone tre
              skäl att diskutera de här frågorna här i riksdagen.
            </seg>
            <seg xml:id="i-19a39d96785bdb99-0">
              Det första är nedskärningarna som genomförs på de stora sjukhusen.
              Inte bara på Karolinska, i Lund eller i Malmö utan nu också på
              Sahlgrenska är det samma typ av resonemang. Det drabbar inte bara
              Skåne, Västsverige och Helsingfors, utan det drabbar hela landet.
            </seg>
            <seg xml:id="i-d415926e45268177-0">
              Det andra är att man måste föra diskussionen kring den etiska
              frågan: Hur långt kan man gå när man skär ned i sjukvården? Den
              artikel som Göran Hägglund pekar på, och som är grunden för interpellationen
              men som nu också spätts på genom de ytterligare besked som kommit
              om nedskärningar, grundar sig på en chef som försöker slå knut
              på sig själv, som försöker se till att klara det sparbeting som
              han har blivit ålagd att försöka göra. Han säger: Ska vi gå så
              här långt ned, måste vi till och med börja fundera över att ompröva
              livsuppehållande behandling av de allra svårast sjuka.
            </seg>
            <seg xml:id="i-cd48990766f9aa23-0">
              Det är inget felaktigt i det, utan det var den bild som han hade.
              Han försöker till varje pris slå knut på sig själv sedan sparbetinget
              kom.
            </seg>
            <seg xml:id="i-a13993d510b32b82-0">
              Sedan blir det väldigt konstigt i socialministerns svar när det
              gäller det kommunala självstyret. Först säger han: Jag vill inte
              prata om den högkvalificerade vården på våra sjukhus och hur den
              drabbas av nedskärningarna, för det är en kommunal fråga, kommunalt
              självstyre. I nästa andetag skryter han i interpellationssvaret
              om att han har lagt fram en proposition som innebär att staten
              ska tvinga alla landsting att införa fri etableringsrätt för primärvården.
              På vårdcentralerna ska man in och detaljstyra hur sjukvården ska
              skötas. Staten ska tvinga alla att gå över till Helsingforss vårdvalssystem.
              Det som håller på att slita sönder hela vårdcentralssystemet i
              Helsingfors ska nu tvingas på alla sjukvårdshuvudmän. Och så står
              socialministern och pratar om kommunalt självstyre. Nej, det fungerar
              inte.
            </seg>
            <seg xml:id="i-1c5e7841c4849c81-0">
              Ge nu besked, socialministern! Följ inte bara utvecklingen! Tänker
              du ta fram ytterligare statliga pengar till sjukvården i år eller
              nästa år eller tänker du låta varselvågen slå rakt in i sjukvården?
              Det tror jag att väldigt många väntar på ett besked om.
            </seg>
          </u>
          <note type="speaker" xml:id="i-52040bfc3f1d4ca8-0">
            Anf. 125 FINN BENGTSSON (m):
          </note>
          <u who="unknown" xml:id="i-8896900c0a2d5aaa-27">
            <seg xml:id="i-2c1b0744b63b4474-0">
              Fru ålderspresident! Tre punkter som interpellanten tog upp vill
              jag bemöta, först detta att dela ut pengar så generöst. I en tidigare
              debatt här med Mats Odell i dag hade vi en annan pojke med guldbyxor
              som ville dela ut pengar generöst till alla kommuner i Sverige
              för att upprätthålla sysselsättningen. Han ifrågasatte inte om
              de som betalar pengarna får en service som är värd namnet, utan
              det handlade om sysselsättningsfrågan.
            </seg>
            <seg xml:id="i-643b0f2192162d88-0">
              Och nu ska vi dela ut pengar till regioner som inte har förmått
              att hålla sin budget. Det finns andra strukturella problem i det
              här. Men det finns uppenbarligen många andra sjukhus som bedriver
              högspecialiserad vård av just den typ som interpellanten tog som
              exempel där man har en budget i balans och där folk mig veterligen
              inte dör.
            </seg>
            <seg xml:id="i-e34800d3ff51e574-0">
              Den andra frågan som lyftes av interpellanten gällde den etiska
              diskussionen om hur långt man är beredd att gå.
            </seg>
            <seg xml:id="i-49fc0844629bfa70-0">
              Jag kan påminna interpellanten om att jag hamnade i riksdagen
              av en anledning. Jag ställde mig upp i mitt landsting och sade
              att det inte var acceptabelt att Socialdemokraterna i Östergötland
              ransonerade vårdutbudet och tog bort över 70 olika sjukvårdsinsatser
              för människor. Det fick en rungande applåd så rungande att jag
              fick komma till riksdagen. Här driver jag tillsammans med alliansregeringen,
              inte minst Kristdemokraterna, en viktig diskussion om prioriteringar
              i det offentliga åtagandet i utbudet av vård. Här har Socialdemokraterna
              i mitt hemlän mer att skämmas för än att vara stolta över när
              det gäller etiken.
            </seg>
            <seg xml:id="i-54f2d6d3a6a7b657-0">
              Interpellanten skriver i sin första fråga: Hur ska socialministern
              säkerställa en likvärdig vård i hela landet? Ja, vårdvalssystemet
              är väl en mycket pragmatisk lösning för att få den effektivitet
              i vården som jag nämnde i mitt förra inlägg, för att få fler entreprenörer
              som konkurrerar och effektiviserar vården och därmed ger mer effekt
              på varje skattekrona. Det är ett sätt att göra det likvärdigt
              i hela landet och knappast något som inkräktar på det kommunala
              självstyret utan snarare effektiviserar vården i hela landet.
              Den balansen är väl funnen av socialministern.
            </seg>
          </u>
          <note type="speaker" xml:id="i-5d94ca48b9cd9d8d-0">
            Anf. 126 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-9">
            <seg xml:id="i-ba4ff95eedc30e81-0">
              Fru ålderspresident! Jag har varit i denna kammare i ganska många
              år. Jag gissar att jag har hört många hundra inlägg sammantaget,
              men det är få som har varit så patetiska som dem jag har tvingats
              höra nu. Jag tål dock det.
            </seg>
            <seg xml:id="i-dbd412cd3e17ca22-0">
              Morgan Johansson vet ungefär hur politik fungerar. Ändå låter
              det så här: Här kommer socialministern ännu en gång tomhänt.
            </seg>
            <seg xml:id="i-84f0dc420a8e262c-0">
              Det är som om politik enbart handlade om att över statsbudgeten
              fördela nya pengar och resurser. Politik är mycket mer. Vi genomför
              en reformering på hälso- och sjukvårdens område där reformtempot
              är högt. En del har svårt att hänga med i hastigheten. Vi gör
              det i syfte att förbättra tillgängligheten, höja kvaliteten och
              förstärka patientsäkerheten. Mycket annat behöver också förbättras.
            </seg>
            <seg xml:id="i-dcda494ce8dfa0e6-0">
              Vad gör ni på departementet? undrar Morgan Johansson. Jag vet
              inte vilket utskott Morgan Johansson sitter i, men det är sannolikt
              inte socialutskottet eftersom det där låter lite annorlunda.
            </seg>
            <seg xml:id="i-be9e19dd21be2fcf-0">
              Anser Morgan Johansson att staten ska fylla ut alla hack och
              svackor som inträffar i prognoser när det gäller den kommunala
              eller landstingskommunala ekonomin? Är det statens roll i tillvaron?
              I så fall har Morgan Johansson infört ett nytt element i den socialdemokratiska
              politiken, för det har inte varit strategin tidigare. Man har
              gjort saker och ting, precis som vi gör saker och ting, men det
              har inte varit att fylla ut varje svacka när prognoserna inte
              uppfylls.
            </seg>
            <seg xml:id="i-d82af24a93b997a6-0">
              Jag ska påminna om att intäkterna i de prognoser som finns till
              i dag är sådana att vi får en lägre ökningstakt när det gäller
              skatteintäkterna än vad som var prognostiserat, men skatteintäkterna
              minskar inte för kommuner och landsting i de prognoser som vi
              kan se nu.
            </seg>
            <seg xml:id="i-e61e2afafb540c54-0">
              Morgan Johansson ondgör sig över vårdvalssystem. Jag antar att
              det också innebär att han är kritisk mot sina partikolleger i
              till exempel Halland och Västra Götaland som är på väg att införa
              detta. Vårdvalssystem är ett sätt att överföra beslutsmakt till
              patienterna, medborgarna, och öka deras möjligheter. Det utvecklar
              också vården genom öppna jämförelser och andra instrument som
              vi har.
            </seg>
            <seg xml:id="i-9c053a6ed4ccff97-0">
              Politik är pengar, men politik är väldigt mycket mer än pengar.
              Det är viktigt att påminna sig om i detta sammanhang.
            </seg>
            <seg xml:id="i-fea8599ab805cf24-0">
              Situationen för svensk hälso- och sjukvård är mycket bra. Vi
              har en hög kvalitet och en tillgänglighet som förbättras. Vi ska
              återkomma senare till att diskutera tillgängligheten, och det
              som Finn Bengtsson strök under som handlar om den tillgänglighetsmiljard
              som skjuts till kommer ytterligare att sätta fart på den utvecklingen.
            </seg>
            <seg xml:id="i-d820e31d2e35eb1a-0">
              Jag läste så sent som för någon dag sedan nu förflyttar vi oss
              till landstingshuset i Östersund om en ögonklinik där man tidigare
              hade långa köer. Nu har man jobbat intensivt med fokus på tillgängligheten
              och har arbetat bort köerna. Det berodde inte på nya anslag utan
              nya sätt att arbeta där man bättre kunde tillmötesgå önskemålen
              från patienter. Personalen var nöjd och kände en större tillfredsställelse
              i sitt arbete.
            </seg>
            <seg xml:id="i-6a0179a30b07b903-0">
              Pengar är viktiga, men politik är väldigt mycket mer än pengar,
              Morgan Johansson.
            </seg>
          </u>
          <note type="speaker" xml:id="i-6c18633a8d986ede-0">
            Anf. 127 MORGAN JOHANSSON (s):
          </note>
          <u who="morgan_johansson_c92f40" xml:id="i-c58f2e3fdbcc724b-2">
            <seg xml:id="i-cad481924bb8d629-0">
              Fru ålderspresident! Vad ska man säga? Socialdepartementet måste
              ha utvecklats till en bunker sedan vi lämnade det. Hör inte Göran
              Hägglund vad det är som håller på att hända? Läser han inte i
              tidningarna om nedskärningarna på Karolinska sjukhuset och Sahlgrenska
              sjukhuset? 600 tjänster ska bort i skånsk sjukvård, och ytterligare
              1 000 är hotade. Det ska dras ned för 800 miljoner. Människor
              är oroliga.
            </seg>
            <seg xml:id="i-552e3e7351f7d762-0">
              Vi har en bra sjukvård. Internationellt sätt håller den mycket
              hög kvalitet. Men nu är man oroad över att de stora nedskärningar
              som var planerade redan före finanskrisen ska spädas på ytterligare
              när skatteintäkterna minskar.
            </seg>
            <seg xml:id="i-0cf3c85f28b5ae10-0">
              Det är inte bara socialdemokratiska politiker som är oroade.
              Sveriges Kommuner och Landsting driver sedan lång tid tillbaka
              en kampanj för att staten måste skjuta till mer pengar så att
              man inte ska behöva göra dessa stora nedskärningar. SKL vill ha
              3 miljarder i år och 8 miljarder 2010.
            </seg>
            <seg xml:id="i-4fffe264f34c108f-0">
              I vårt budgetförslag är vi beredda att skjuta till 10 miljarder
              extra till kommun- och landstingssektorn för att undvika nedskärningarna.
              Vi gör det i stället för att sänka skatterna på det sätt som ni
              gör under innevarande år. Det är den politiska skillnaden. Ni
              sänker skatterna kraftigt. Då har ni inga pengar kvar när varselvågen
              drabbar sjukvården. Det finns en tydlighet i detta.
            </seg>
            <seg xml:id="i-e14726bc70fff236-0">
              När man gör sådana här drakoniska neddragningar får det nationella
              effekter. Därför är detta en nationell fråga. Hematologen i Lund,
              återigen, har ett upptagningsområde som består av Kronoberg, Blekinge,
              Kalmar, södra Halland och faktiskt numera också Jönköping, Finn
              Bengtsson. Tidigare har Linköping, som du talade om, kunnat ta
              Jönköpingspatienterna. Men när jag var där i måndags sade man
              att det var bekymmer i Linköping, så Jönköpingspatienterna måste
              åka till Lund i stället. Jag skulle uppmana Finn Bengtsson att
              kontakta sina kamrater i Linköping och höra om inte de också har
              lite bekymmer nu.
            </seg>
            <seg xml:id="i-5d04363fd0e228df-0">
              Göran Hägglund, ta ditt ansvar och ta fram pengar till kommun-
              och landstingssektorn!
            </seg>
          </u>
          <note type="speaker" xml:id="i-490c2c3da3f2efca-0">
            Anf. 128 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-10">
            <seg xml:id="i-099c8853466cb713-0">
              Fru ålderspresident! En av de viktigaste sakerna som den sittande
              regeringen har gjort är att genomföra ett stort antal reformer
              för att fler människor ska få möjlighet att försörja sig själva.
              Det bidrar i sin tur till att skatteintäkterna blir större än
              vad de annars skulle vara. Vi ska minnas den politik som fördes
              tidigare då alltför många människor stod vid sidan av. Man ska
              också minnas att vi nu lever under en dramatisk ekonomisk kris
              i världen som vi inte vet hur länge den kommer att kvarstå. Den
              spelar roll i Sverige också. Det går inte att bara ruska på sig
              och låtsas som att den inte skulle ha inträffat om Sverige hade
              haft en annan regering. Varje regering har att hantera denna situation.
            </seg>
            <seg xml:id="i-2fa9caad7abceb09-0">
              Jag är glad över de åtgärder vi vidtog som gjorde att fler människor
              fick arbete och över att vi förde en ansvarsfull politik och inte
              brände på och tömde de reserver som vi hade och som oppositionen
              då bedrev en mycket mer expansiv politik för. Den politiken hade
              gjort att vi inte hade kunnat möta den ekonomiska nedgång som
              vi nu också ser effekterna av i Sverige.
            </seg>
            <seg xml:id="i-ee56ffbdda70f1e4-0">
              Runt om i kommuner och landsting finns det i dag många politiker
              som är bekymrade. Det är vi givetvis också på nationell nivå.
              Men precis som Sacos ordförande Anna Ekström skrev i en artikel
              häromdagen handlar det om att man inte kan bränna alla pengar
              på en gång. Det gäller att vara ansvarig.
            </seg>
            <seg xml:id="i-4c18159ef13bb35a-0">
              Vi vet inte hur lång tid dessa bekymmer kommer att finnas. Vi
              vet inte djupet i de bekymmer som Sverige möter. Då gäller det
              att agera på ett ansvarsfullt sätt. Min bedömning är att Morgan
              Johanssons politiska linje inte uppfyller de kraven.
            </seg>
            <seg xml:id="i-d9ea6edd0e6059df-0">
              Vi har bekymmer, och vi behöver arbeta hårt för att ta Sverige
              ur denna situation. Vi behöver göra det tillsammans med andra
              länder. Det spelar stor roll för utvecklingen inom svensk hälso-
              och sjukvård.
            </seg>
          </u>
          <note xml:id="i-b4c702f5e780a2b7-13">
            Överläggningen var härmed avslutad.
          </note>
          <note xml:id="i-6bc9380e99720ce6-0">
            18 § Svar på interpellation 2008/09:210 om försäljningen av apoteken
          </note>
          <note type="speaker" xml:id="i-7e295b48622eede3-0">
            Anf. 129 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-11">
            <seg xml:id="i-78beb7af29dac713-0">
              Fru ålderspresident! Carina Adolfsson Elgestam har frågat mig
              vad avsikten är ska ske med apoteken i glesbygden och apoteksombuden
              när avtalsperioden på tre år har löpt ut. Hon har vidare frågat
              mig om det är min avsikt att det blir tillåtet med olika priser
              på olika apotek för originalläkemedel.
            </seg>
            <seg xml:id="i-e8f2098d27b56ebf-0">
              När det gäller apotekstäckningen i glesbygd är regeringens uppfattning
              att omregleringen kommer att leda till ett ökat antal försäljningsställen
              totalt sett. Det kan dock inte med säkerhet förutses hur apoteksetableringen
              kommer att se ut. Det bör därför finnas åtgärder som kan vidtas
              om det skulle finnas risk för att landets läkemedelsförsörjning
              via apotek inte kan säkerställas.
            </seg>
            <seg xml:id="i-ef018c1e0da13cb0-0">
              I dag regleras Apoteket AB:s ansvar för apotekstäckningen i verksamhetsavtalet
              med staten. Vid en kommande avyttring av delar av Apoteket AB
              är det rimligt att också de nya aktörerna på marknaden får ett
              ansvar för att tillgodose apotekstäckningen i landet. Ett åläggande
              av detta slag måste vara både förutsebart, proportionerligt och
              förenligt med EG:s statsstödsregelverk för tjänster av allmänt
              ekonomiskt intresse. Genom en sådan lösning kommer apotekstäckningen
              att kunna bibehållas på nuvarande nivå. För Apoteket AB:s del
              bör åliggandet även fortsättningsvis regleras i verksamhetsavtalet.
              Med övriga aktörer bör särskilda avtal om apotekstäckningen slutas.
              Avtalen bör gälla tre år i taget.
            </seg>
            <seg xml:id="i-775b2e66ea0a1561-0">
              Servicen avseende tillgången till läkemedel i glesbygd bör, mot
              bakgrund av de möjligheter som ges genom distanshandel, ses i
              ett vidare perspektiv än tillgången till fullständiga apotek och
              apoteksombud. Regeringen bedömer att distanshandeln kommer att
              fortsätta att utvecklas. Systemet med apoteksombud fyller dock
              en viktig funktion i många gles- och landsbygder, inte minst för
              många äldre kunder. Eftersom det är svårt att nu förutse behovet
              av apoteksombud på en ny apoteksmarknad anser regeringen att Apoteket
              AB under en övergångsperiod på tre år bör behålla sina apoteksombud.
              Apoteksombudens framtid kommer sedan att övervägas i det kommande
              arbetet med omregleringen.
            </seg>
            <seg xml:id="i-64889b2c5765cdfe-0">
              När det gäller priserna på originalläkemedel innebär regeringens
              förslag att öppenvårdsapoteken även fortsättningsvis ska tillämpa
              ett enhetligt försäljningspris i hela landet på de läkemedel och
              varor som ingår i läkemedelsförmånerna. Parallellimporterade läkemedel
              utan generisk konkurrens ska dock både få köpas in och säljas
              av öppenvårdsapoteken till priser som understiger det inköpspris
              respektive försäljningspris som Tandvårds- och läkemedelsförmånsverket,
              TLV, fastställt. Detta innebär att priset i dessa fall kan vara
              lägre för konsumenten, men aldrig högre än vad TLV fastställt.
              Syftet är att ge öppenvårdsapoteken incitament att föra förhandlingsvinster
              avseende parallellimporterade läkemedel utan generisk konkurrens
              vidare till konsument.
            </seg>
            <seg xml:id="i-eb55dbd823f1a46c-0">
              Ingen ska behöva avstå från en medicinskt motiverad läkemedelsbehandling
              av ekonomiska skäl. Det är därför viktigt att poängtera att reformeringen
              av apoteksmarknaden inte innebär någon förändring av högkostnadsskyddet.
              Ingen ska betala mer för sina receptbelagda mediciner än med nuvarande
              system, oavsett i vilket apotek man köper dem.
            </seg>
          </u>
          <note type="speaker" xml:id="i-1b3486f2231dbb0b-0">
            Anf. 130 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-96f13a2ae6170c9f-2">
            <seg xml:id="i-b246af7b8b0c75f3-0">
              Fru ålderspresident! Just nu går en privatiseringsvåg över Sverige
              tack vare den borgerliga regeringen. I den vågen sker det ganska
              mycket. När man bor i glesbygd, som jag gör, och ser vad som händer
              just nu och vad som har hänt tidigare känner man ganska stor oro
              inför framtiden.
            </seg>
            <seg xml:id="i-26c5dd8da288daee-0">
              En del av privatiseringen och oron handlar om apoteket. Nästan
              varje vecka möter jag någon medborgare som på ett eller annat
              sätt känner oro för hur det ska bli. När jag tar del av ministerns
              svar blir jag nästan ännu mer orolig över hur det ska bli.
            </seg>
            <seg xml:id="i-e0607e21bd5133cb-0">
              Det är tydligt i svaret att regeringens uppfattning när det gäller
              apotekstäckningen i glesbygd är att omregleringen kommer att leda
              till ett ökat antal försäljningsställen totalt sett. Man har sagt
              att det ska gälla över en treårsperiod.
            </seg>
            <seg xml:id="i-cd6687ad1e209a08-0">
              Då undrar man: Vad händer efter tre år? Hur tryggt, säkert och
              stabilt är det inför framtiden? Hur kan man veta att det kommer
              att leda till ett ökat antal försäljningsställen? Det skulle vara
              intressant om ministern kunde redogöra för det här.
            </seg>
            <seg xml:id="i-d9e6bd5dd976df52-0">
              De erfarenheter jag har från tidigare avregleringar, exempelvis
              taxi, är att man inte precis har kunnat se att taxiverksamheten
              har ökat i glesbygd.
            </seg>
            <seg xml:id="i-21b8c88346795f1e-0">
              Vi har också avreglerat det som handlar om energiförsörjningen.
              Vi kanske inte närmare behöver gå in på hur det har ökat konkurrensen.
              Göran Hägglund är nog väl medveten om hur det ser ut på den marknaden.
            </seg>
            <seg xml:id="i-0f87028479d28921-0">
              I det perspektivet kan man fundera över det som står i svaret,
              att det skulle leda till ökat antal försäljningsställen. Kommer
              det att bli fler entreprenörer inom apoteksvärlden som kommer
              att driva apotek runt om i Sverige? Kommer det att bli grossister,
              stora kedjor, kanske med utländska ägare, som går in och äger
              våra apotek?
            </seg>
            <seg xml:id="i-ccd65f62b3f4cb9f-0">
              Det är lite underligt att en privat ägare som går in och tar
              över ett apotek också ska äga apotek i glesbygden. Jag vet inte
              hur regeringen tänker angående privat ägande. Jag har själv anställning
              i ett privat företag. Som ägare av ett företag bestämmer man ju
              själv vilka företag man vill äga och hur det ser ut med vinsten
              i företaget. När ett företag inte genererar vinst säljer man det
              eller lägger ned det.
            </seg>
            <seg xml:id="i-5780686b448e115e-0">
              Om man tittar på kundunderlaget och gör en marknadsundersökning
              i glesbygden är det väldigt svårt att se hur det skulle bli ekonomiskt
              lönsamt att driva ett sådant företag som ett apotek i glesbygden.
              Jag undrar vilka konsekvensanalyser regeringen har gjort när det
              gäller glesbygd och apotek.
            </seg>
          </u>
          <note type="speaker" xml:id="i-10f4024fa09e7084-0">
            Anf. 131 FINN BENGTSSON (m):
          </note>
          <u who="unknown" xml:id="i-8896900c0a2d5aaa-28">
            <seg xml:id="i-9624113ebfa240d9-0">
              Fru ålderspresident! Carina Adolfsson Elgestam oroar sig över
              en privatiseringsvåg som sträcker sig över landet, tack vare den
              borgerliga regeringen, sade hon. Jag tolkade det först som ett
              välvilligt stöd för privatiseringen. Jag förmodar att jag har
              fel.
            </seg>
            <seg xml:id="i-1294e34528b75fb0-0">
              Interpellanten nämner att hon möter en oro över att Apoteket
              ska omregleras av de goda skäl som socialministern har nämnt i
              sitt fullödiga svar.
            </seg>
            <seg xml:id="i-b0aa6e20c49d1068-0">
              Om vi skulle föreslå att förstatliga verksamhet som bättre kan
              drivas utan 100-procentigt statligt ägande skulle jag mötas av
              en mycket stor oro. Interpellanten nämnde taxi vi kanske skulle
              föreslå en återgång till en tradition som Socialdemokraterna underhöll,
              en monopolisttaxiverksamhet. Varför inte förstatliga vårt televerk,
              eller det som blev aktuellt när den globala finanskrisen hoppade
              på oss frågeställningar alltifrån att öka statens ägande i bankerna
              till det som vänsterkartellen vill ha ett förstatligande av samtliga
              banker?
            </seg>
            <seg xml:id="i-4605e4cdaddfca96-0">
              Jag kan försäkra interpellanten att det skulle oroa svenska folket
              mycket mer än att vi nu gör en omreglering av en marknad som vi
              är ett av de sista länderna i världen att ha kvar monopoliserad.
            </seg>
            <seg xml:id="i-ba2c756eb2c4ee52-0">
              Interpellanten säger i sin interpellation att det finns en ideologisk
              grund för vårt arbete och att det är skäl för förändringen. Med
              de exempel jag nämnde tidigare, ställer jag en motfråga till interpellanten.
              Vilka är interpellantens skäl att inte bryta detta monopol på
              alla goda grunder som har nämnts, såsom tillgänglighet, som en
              fördel för apoteket i det land i Europa som har sämst tillgänglighet
              till apotek? Det är tre till fyra gånger högre täthet av utleveransställen
              från apotek i resten av Europa än i Sverige. Just tillgängligheten
              har ökat radikalt i Norge efter det att man införde en omreglering.
            </seg>
            <seg xml:id="i-9c16381a77a8384b-0">
              Därför finns det nog ideologiska skäl att just sträva efter ett
              kramande av monopol som jag tror kan förskräcka svenska folket
              väl så mycket när det gäller det som interpellanten nu försöker
              lägga alliansregeringen till last.
            </seg>
            <seg xml:id="i-54ddfa7a50093501-0">
              När det gäller tillgänglighet kan jag säga att Sverige har nio
              miljoner invånare, och på natten finns det ett enda apotek i hela
              detta land som är öppet. Det kan inte kallas för ett bra resultat.
              Enligt min tolkning är det en konsekvens av just monopolistens
              ointresse av att öka tillgängligheten.
            </seg>
            <seg xml:id="i-e8b7279d6d035646-0">
              I en annan del av sin interpellation skriver interpellanten att
              regeringens förslag till omreglering och utförsäljning, som hon
              uttrycker det, gynnar endast stora aktörer. Ja, men i dag gynnar
              det bara en, nämligen Apoteket AB. Då är vi återigen där: Det
              är bättre med enfald än mångfald. Jag tror inte det. Jag tror
              att man kan bibehålla såväl kvalitet som prisstabilitet men samtidigt
              få en bättre tillgänglighet. Det har resten av världen visat prov
              på.
            </seg>
            <seg xml:id="i-3ddf05f99e8a89bb-0">
              Till sist säger interpellanten: För oss socialdemokrater är det
              främmande att privata näringsidkare ska göra vinst på de läkemedel
              som man behöver under sin sjukdom.
            </seg>
            <seg xml:id="i-ebddfe55cd0faae3-0">
              Jag vill fråga interpellanten. Är meningen med detta uttryckssätt
              att vi ska förstatliga läkemedelsindustrin igen? Den tanken har
              varit uppe tidigare. Om det finns en fobi för en nödvändig omreglering
              av statlig verksamhet som inte nödvändigtvis behöver bedrivas
              till hundra procent i form av statligt företagande är det ändå
              en rättmätig fråga. Om man inte får göra vinst på läkemedel, ska
              vi då också förstatliga läkemedelsindustrin?
            </seg>
          </u>
          <note type="speaker" xml:id="i-8393d48628461c98-0">
            Anf. 132 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-12">
            <seg xml:id="i-4c370e6bc25b951c-0">
              Fru ålderspresident! Carina Adolfsson Elgestam är orolig för
              vad som ska hända om tre år när det gäller apoteksombud, och det
              kan man vara. Men jag tror att den oron kan stillas.
            </seg>
            <seg xml:id="i-c5ae9c984f145a95-0">
              I Norge som har genomfört något som liknar det som vi avser att
              genomföra i Sverige har antalet apotek ökat med över 60 procent.
              Man har över 60 procent nytillkomna apotek. Det tycker jag är
              en fantastisk utveckling. Har dessa hamnat bara i storstäderna?
              Nej, man har också fått en bättre täckning på landsbygden. Det
              är skälet till att vi inte vill ha en situation där vi genom ombud
              så att säga slår ut möjligheterna att etablera vad vi kan kalla
              riktiga apotek. Riktiga apotek är försedda med farmaceuter som
              har kunnande på läkemedelsområdet. De är naturligtvis bättre att
              rådfråga än ombuden som inte har kunskapen och som inte heller
              får ge råd utan enbart får läsa på bipacksedeln för läkemedlen.
            </seg>
            <seg xml:id="i-2522cb429397166e-0">
              Vi kommer alltså att få en situation som innebär att vi har fler
              apotek. Vi kommer att ha fler riktiga apotek. Och utvecklingen
              när det gäller ombud får vi naturligtvis anpassa till utvecklingen.
            </seg>
            <seg xml:id="i-0a65666d5022e87a-0">
              Precis som Finn Bengtsson strök under är Sverige ett av få länder
              i världen som har ett monopol. Jag tror att det i dag är bara
              Sverige, Kuba och Nordkorea som stoltserar med ett monopol på
              detta område. Då är det klart att det finns väldigt många andra
              länder som har lyckats hitta andra distributionsformer och som
              har lyckats få en större täthet mellan apoteken än vad vi har
              lyckats med i Sverige hittills.
            </seg>
            <seg xml:id="i-ae972acf94560897-0">
              Jag vet inte om jag ska uppfatta Carina Adolfsson Elgestam som
              att hon vill gå längre än vad regeringen anser att man ska ansvara
              för när det gäller att ålägga nya aktörer att också tillgodose
              apotekstäckningen i landet, alltså om hon tycker att det är orimligt
              att lägga ett sådant tryck på nya aktörer. Vi får naturligtvis
              titta på den frågan. Men vi har bedömt att vi har ansvar för att
              vi har en täckning över hela landet, så att alla människor någorlunda
              enkelt kan få tillgång till läkemedel. Därför har vi tyckt att
              det är rimligt att ha ett sådant åläggande på de nya aktörerna.
            </seg>
            <seg xml:id="i-e8e9618b680bbc49-0">
              Det som vi syftar till är att få en större tillgänglighet, att
              få en fortsatt press på priserna och att få en högre servicenivå.
            </seg>
            <seg xml:id="i-42ace68633ec2df0-0">
              I dag kunde man läsa en artikel i Dagens Nyheter som handlade
              om många farmaceuter och farmaceutfacket som har engagerat sig
              för att underlätta för sina medlemmar att driva egna apotek. Jag
              välkomnar detta intresse. Jag tror nämligen att det går att utveckla
              läkemedelshanteringen till att bli något mer än vad den är i dag
              när det gäller bland annat rådgivningen till oss som patienter
              eller medborgare.
            </seg>
          </u>
          <note type="speaker" xml:id="i-b68240ec331d9608-0">
            Anf. 133 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-96f13a2ae6170c9f-3">
            <seg xml:id="i-e49f8aa8edfc0b1c-0">
              Fru ålderspresident! Jag ska börja med att säga att vi socialdemokrater
              ser läkemedel som en del av sjukvården. Det är inte en del av
              detaljhandeln. Där tror jag att vi skiljer oss ganska så kraftigt
              åt.
            </seg>
            <seg xml:id="i-76e422e423fdd930-0">
              Innan jag går vidare med det som ministern säger vill jag säga
              till Finn Bengtsson och också till fru ålderspresident att jag
              trodde att interpellationsdebatterna till stor del är en del av
              oppositionens redskap för att kunna ställa frågor till och föra
              debatt med majoriteten. I det här fallet tror jag personligen
              att ministern med ansvar för dessa frågor, Göran Hägglund, klarar
              debatten alldeles utmärkt, och jag har väldigt svårt att förstå
              varför Finn Bengtsson ska gå in och ställa motfrågor till mig
              som interpellerar till ministern. Jag kommer inte att svara på
              Finn Bengtssons frågor, utan jag kommer att föra en debatt med
              ministern i frågan. Jag vill bara tydliggöra det.
            </seg>
            <seg xml:id="i-34e791596699bbc7-0">
              Det var dock en sak som Finn Bengtsson sade som jag ska kommentera.
              Det var det som handlade om monopol och kommentaren att det gynnar
              bara en. Jag skulle vilja påstå att det är fel. Det system som
              vi har i dag gynnar konsumenten, det vill säga den person som
              är sjuk och som är i behov av läkemedel.
            </seg>
            <seg xml:id="i-29bdd6159e492219-0">
              Nu tänker jag gå tillbaka till ministerns svar och den här debatten
              och återkomma till den privatiseringsvåg som är en trend på flera
              olika sätt, men också till att vi har ett ansvar för att det finns
              täckning i hela landet. Detta tycker jag är ganska intressant
              om man ser det utifrån en entreprenör som faktiskt vill ta över
              ett apotek och driva det. Då kan man fundera över vad drivkraften
              är. När man är entreprenör, såvitt jag förstår efter att ha träffat
              många, är drivkraften att känna en form av frihet och att också
              kunna driva sitt företag på det sätt som man vill.
            </seg>
            <seg xml:id="i-24e4bf7f4c4566ca-0">
              Såvitt jag har kunnat ta del kommer detta att regleras ganska
              kraftigt. Vi brukar tala om att vi ska ha enklare regler för företagare.
              Det känns lite grann som att det inte kommer att bli speciellt
              många enkla regler för dessa företagare, inte minst vad gäller
              det som handlar om vinstintresse.
            </seg>
            <seg xml:id="i-ff62a0ffcb67bb76-0">
              Om man då driver ett apotek i glesbygd det finns ett åläggande
              i ett regelverk när det gäller att äga ett apotek i någon stad
              eller där det finns en marknad och som kommer att kunna generera
              någon form av vinst, men det måste också finnas apotek ute i glesbygden
              och det inte går med vinst och man som företagare och entreprenör
              bestämmer sig för att man inte längre vill driva detta, ska staten
              då köpa tillbaka det, eller hur man tänkt att detta ska regleras?
              Det känns lite grann som om det darrar.
            </seg>
            <seg xml:id="i-aa6571ef88a3c257-0">
              Jag tänker också på det som ministern skriver om hur detta åläggande
              ska gå till och att det ska ske inom EG:s statsstödsregelverk.
              Det är väl ganska självklart utifrån konkurrensneutraliteten.
              Men jag kan ändå inte låta bli att fundera över vilken form av
              konsekvensanalyser som man har gjort om detta och just utifrån
              att apotek fortfarande ska finnas tillgängliga ute i glesbygden.
            </seg>
          </u>
          <note type="speaker" xml:id="i-f0360f485d121109-0">
            Anf. 134 FINN BENGTSSON (m):
          </note>
          <u who="unknown" next="cont" xml:id="i-6f1e5ea3f9922a8f-0">
            <seg xml:id="i-f970bef1d0b52157-0">
              Fru ålderspresident! Jag undrar faktiskt om jag är välkommen
              upp i talarstolen. Enligt min bedömning är interpellationsinstrumentet
              till för att granska regeringens utövning. Då kan det kanske förvåna
              interpellanten, men knappast övriga ledamöter i den här kammaren,
              att vi består av en majoritet och en opposition.
            </seg>
            <seg xml:id="i-7656b6c49c62ed31-0">
              Jag har gjort den bedömningen att svaret från socialministern
              är väldigt konkret och stöder mina teser, medan däremot interpellationen
              lämnar en del övrigt att önska. Jag ställde därför ett antal frågor
              till interpellanten.
            </seg>
            <seg xml:id="i-dfb571d4542c7c05-0">
              Nu ägnade interpellanten nästan en minut åt att ifrågasätta den
              roll jag har i debatten. Då får jag ställa frågan till ålderspresidenten:
              Är jag förhindrad att ställa frågor på basen av interpellantens
              interpellation eller inte? Det kan vara viktigt att reda ut.
            </seg>
            <seg xml:id="i-696be60bda4c46f6-0">
              Å andra sidan kan vi säga, om vi ska återgå till sakdiskussionen,
              att egentligen speglas i svaret från socialministern, som jag
              upplever det, just det problem som interpellanten har med sitt
              parti och med oppositionen i övrigt.
            </seg>
            <seg xml:id="i-57c19f20afe5ab52-0">
              Att man har bildat ett monopol för längesedan, som redan då egentligen
              var dåligt motiverat men som 2009 definitivt är omotiverat, leder
              för den här regeringen till en massa svåra umbäranden som vi naturligtvis
              tar.
            </seg>
            <seg xml:id="i-1838574103d2818e-0">
              Fru ålderspresident! Det är tyvärr mycket lättare att skapa ett
              monopol. Det har framför allt totalitära stater visat oss. Det
              är också väldigt komplicerat att ansvarsfullt avreglera ett monopol.
              Därför börjar man med en omreglering där man bibehåller en del
              av strukturen i monopolet men samtidigt har ett syfte, en klar
              riktning framåt, att få en ökad tillgänglighet till distributionen
              av läkemedel.
            </seg>
            <seg xml:id="i-7fd549485eadc657-0">
              Det kan inte vara rimligt, fru ålderspresident, att ett land
              som har nio miljoner invånare endast har ett enda nattöppet apotek
              och att det ligger centralt i Helsingfors, 50 meter från Centralstationen.
            </seg>
            <seg xml:id="i-6835c5ec7564a4c1-0">
              Det kan inte vara rimligt, fru ålderspresident, att ett land
              som Sverige som har så högkvalificerad vård ska kunna ha utleveranser
              av läkemedel på ställen som är en tredjedel, kanske en fjärdedel,
              av vad de är i resten av länderna i Europa. Det är en skam för
              detta land.
            </seg>
          </u>
          <note xml:id="i-b5c05b20e265e01e-0">
            Anf. 135 Tjänstgörande ålderspresidenten MARGARETA ISRAELSSON:
          </note>
          <u who="unknown" prev="cont" xml:id="i-e5ba12651c9585f1-0">
            <seg xml:id="i-fdaa26d1162d981e-0">
              Innan jag ger ordet till socialministern vill jag bara klargöra
              att även för interpellationer gäller normala debattregler. Däremot
              är tiderna reglerade.
            </seg>
          </u>
          <note type="speaker" xml:id="i-f62a2db6e37178ea-0">
            Anf. 136 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-13">
            <seg xml:id="i-052e185832fd554c-0">
              Fru ålderspresident! En fråga som Carina Adolfsson Elgestam ställde
              var: Är läkemedel en del av sjukvården eller en del av detaljhandeln?
            </seg>
            <seg xml:id="i-29017370a506298d-0">
              Läkemedel är självklart en oerhört viktig ingrediens när det
              gäller hälso- och sjukvården. Men det handlar också om att distribuera
              läkemedel till människor som ibland har väldigt goda skäl till
              att skaffa sig läkemedel. Därför finns det ett regelverk omkring
              det här som är tämligen rigoröst. Och därför är det, precis som
              vi brukar betona, inte en fråga om en avreglering utan en fråga
              om omreglering av apoteksmarknaden.
            </seg>
            <seg xml:id="i-a159dd72d660b0e8-0">
              Det kommer att finnas tydliga regler, och avsikten är att säkra
              en trygg försörjning av läkemedel också i framtiden.
            </seg>
            <seg xml:id="i-c44de842720fa1c4-0">
              Carina Adolfsson Elgestam ställer också frågan: Hur gör man med
              de här nya aktörerna om de får ansvar för att upprätthålla försörjningen,
              alltså om ett apotek läggs ned? Hur hanteras det här? Har vi gjort
              några konsekvensanalyser?
            </seg>
            <seg xml:id="i-7e79fadd7be84a39-0">
              Ett, tror jag, bra svar på det är att titta på Norge, där man
              har motsvarande regelverk. Där har det under de här sju åren varit,
              tror jag, ett eller två tillfällen när apotek har lagts ned och
              andra har tagit över. Det har man alltså kunnat hantera där på
              ett sätt som gör att man säkerställer tillgången på apotek där
              det finns ett diskutabelt underlag av konsumenter. Någon annan
              tror sig kunna göra det här bättre och därmed attrahera fler kunder.
            </seg>
            <seg xml:id="i-5117dbebe6c335f3-0">
              På två områden har nu Carina Adolfsson Elgestam tyckt att vi
              inte går tillräckligt långt i liberaliseringen, uppenbarligen.
            </seg>
            <seg xml:id="i-d5df6000d4c819e7-0">
              Bland annat har hon synpunkten att det här blir väldigt krångligt
              för enskilda entreprenörer när de ska driva apotek, eftersom det
              är ett sådant krångligt regelverk. Men vi tycker att det är viktigare
              att det finns ett tydligt regelverk omkring det här, eftersom
              läkemedel inte är vilka produkter som helst.
            </seg>
            <seg xml:id="i-4408dee6558e1ab1-0">
              Som jag sade tidigare tycker vi, när det gäller att ålägga nya
              aktörer på marknaden ett ansvar för att säkerställa apotekstäckningen
              också i glesbygd, att det är rimligt att lägga på det trycket.
              Och vi kan göra det när man får möjlighet att köpa ett större
              antal apotek.
            </seg>
            <seg xml:id="i-39ac8963530e153c-0">
              Därför vill jag nog avvisa Carina Adolfsson Elgestams idéer om
              att gå längre i liberaliseringen här. Jag tror att det är viktigt
              att vi har ett rigoröst regelverk omkring det här för att säkerställa
              att allt går som vi vill att det ska göra.
            </seg>
          </u>
          <note type="speaker" xml:id="i-fa8425318442d1ed-0">
            Anf. 137 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-96f13a2ae6170c9f-4">
            <seg xml:id="i-087dcffa2d620806-0">
              Fru ålderspresident! Det var bra att Göran Hägglund markerade
              det här med läkemedel och att det är en viktig ingrediens inom
              sjukvården. Det är glädjande, tycker jag.
            </seg>
            <seg xml:id="i-f05dba06ced25d66-0">
              För övrigt upplever jag att det svar som ministern har gett ställer
              fler frågor, för min del i alla fall. Jag känner inför framtiden
              och vad som kommer att hända efter de här tre åren att det finns
              luckor, och det saknas konsekvensanalyser när det gäller vad som
              kommer att hända.
            </seg>
            <seg xml:id="i-5e340acdf75ba147-0">
              Nu använde ministern Norge som ett exempel. Enligt vad jag har
              kunnat läsa mig till handlar de här 60 procenten om ca 150 apotek
              som har startats, och det har endast varit ett fåtal i glesbygden.
            </seg>
            <seg xml:id="i-1554c61ca730f08a-0">
              Sedan såg det väl inte riktigt likadant ut i Norge när det här
              startade som det gör i Sverige. Det kan också vara viktigt att
              ha med sig på vägen.
            </seg>
            <seg xml:id="i-fbfd1e0c5418b01f-0">
              Jag vill tacka för debatten. Jag kommer att följa den här frågan
              mycket noga när det gäller service på landsbygden och i glesbygden.
              Men jag vill ändå säga att svenska Apoteket AB i dag står för
              hög kvalitet och tillgänglighet och att det är ett stort utbud
              av läkemedel, och det finns en bra rådgivning. Det vill vi också
              ha inför framtiden.
            </seg>
            <seg xml:id="i-cd20ead0f1f5a6bb-0">
              Vi kan redan nu markera mycket tydligt att vi, om vi socialdemokrater
              skulle få regeringsmakten 2010, kommer att riva upp det här beslutet
              om en avreglering av apoteksmarknaden och sedan utveckla så att
              det kommer att finnas tillgänglighet med konsumenten och den som
              behöver sjukvård i centrum.
            </seg>
          </u>
          <note type="speaker" xml:id="i-f034d584f6e61ffe-0">
            Anf. 138 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-14">
            <seg xml:id="i-bd1060d04e3160bb-0">
              Fru ålderspresident! Jag tror att vi kan lära ganska mycket av
              Norge. Vi kan säkert hitta ett och annat som vi inte borde kopiera
              men väldigt mycket som faktiskt har fungerat väl.
            </seg>
            <seg xml:id="i-6a2409d3a6a9ff7d-0">
              Man har fått en enastående effekt när det har tillkommit över
              60 procent nya apotek. Man har fått nya apotek i städer men också
              på landsbygd. Det tycker jag är oerhört betydelsefullt.
            </seg>
            <seg xml:id="i-8f8eaf39e6f442a8-0">
              Jag tror att både Carina Adolfsson Elgestam och jag tycker att
              det är bättre om vi kan ha ett apotek än ett ombud. Ombud är bättre
              än ingenting. Men just genom att det finns personal som är farmaceuter
              kan man få en professionell rådgivning.
            </seg>
            <seg xml:id="i-ee801dbfccc352d4-0">
              Det finns en oerhört stor längtan hos många människor inom ramen
              för det nuvarande Apoteket AB. De har idéer om hur man skulle
              kunna utveckla verksamheten och ännu bättre kunna möta dem som
              har behov av rådgivning. Det ser jag väldigt mycket fram emot.
            </seg>
            <seg xml:id="i-a346b046a00707c0-0">
              Jag konstaterar också att Socialdemokraterna, om de får möjlighet,
              kommer att riva upp avregleringen, som Carina Adolfsson Elgestam
              nu säger. Jag vill betona att det är en omreglering.
            </seg>
            <seg xml:id="i-a0bb67e41b4c75bb-0">
              Jag ska med mycket stort intresse följa detta. Jag har svårt
              att se framför mig att det finns någon som helst rim och reson,
              att det finns någon som helst rimlighet, i att man över budgeten
              skulle börja köpa in apotek, att man skulle börja tränga undan
              alla andra viktiga utgifter för att kunna lägga fler apotek under
              statens ägo för att återigen närma sig den situation som i dag
              kubaner och vänner i Nordkorea lever i.
            </seg>
          </u>
          <note xml:id="i-b4c702f5e780a2b7-14">
            Överläggningen var härmed avslutad.
          </note>
          <note xml:id="i-fae21e02945cbda7-0">
            19 § Svar på interpellation 2008/09:212 om försäljningen av Apoteket
          </note>
          <note type="speaker" xml:id="i-64396776ffb591c5-0">
            Anf. 139 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-15">
            <seg xml:id="i-19d22b9a1f47e895-0">
              Fru ålderspresident! Lennart Axelsson har frågat mig vilka skäl
              jag har för att genomföra försäljningen av Apoteket som i sin
              nuvarande form är ett säkert och kostnadseffektivt sätt att tillhandahålla
              läkemedel, en försäljning som verkar stå i strid med folks vilja.
              Lennart Axelsson har vidare frågat mig vilka mina skäl är till
              att man valt en myndighet att garantera lönsamheten i privata
              företag vars vinster huvudsakligen kommer från skattemedel, särskilt
              när kostnaderna beräknas öka.
            </seg>
            <seg xml:id="i-e847c0a8fcbb6888-0">
              Syftet med omregleringen av apoteksmarknaden är att åstadkomma
              effektiviseringar, bättre tillgänglighet och service för konsumenterna,
              prispress samt en säker och mer ändamålsenlig läkemedelsanvändning.
              En omreglering av apoteksmarknaden kan leda till sådana förbättringar
              avseende till exempel öppettider och väntetider vid de lokala
              apoteken samt apoteksservicen i övrigt.
            </seg>
            <seg xml:id="i-fcba0deb7d59a85a-0">
              Inom EU är det endast Danmark som har fler invånare per apotek
              än Sverige. Enligt OECD har apoteksmonopolet resulterat i begränsad
              tillgänglighet för den svenska befolkningen med få försäljningsställen
              och begränsade öppettider. En ökad tillgänglighet till läkemedel
              ska bland annat uppnås genom fler apotek och öppettider som är
              bättre anpassade till befolkningens behov och önskemål.
            </seg>
            <seg xml:id="i-d459a88f33f86fd9-0">
              Handeln med läkemedel präglas i dag av hög kompetens, säkerhet
              och kvalitet. Vid omregleringen är det av stor vikt att den höga
              nivån behålls.
            </seg>
            <seg xml:id="i-279d589c0a8253d2-0">
              I dag ersätts Apoteket AB genom en handelsmarginal för läkemedel
              och andra varor som ingår i läkemedelsförmånerna. Handelsmarginalen
              beslutas av Tandvårds- och läkemedelsförmånsverket (TLV) och består
              av ett påslag på apotekens inköpspris. Efter omregleringen kommer
              TLV fortfarande att fastställa en handelsmarginal för dessa läkemedel
              och andra varor, och alla apotek kommer, som i dag, att ersättas
              genom denna.
            </seg>
            <seg xml:id="i-c5999cafc8ae3181-0">
              Handelsmarginalen bör i framtiden fastställas på ett sätt som
              överensstämmer med regeringens mål med omregleringen av apoteksmarknaden
              och med den valda prismodellen. Det bör göras en bedömning av
              bland annat prisutveckling, apoteksbranschens lönsamhet och fortsatta
              produktivitetsutveckling. Det offentligas behov och apoteksbranschens
              lönsamhet bör vägas mot varandra, och TLV bör därefter fastställa
              handelsmarginalen mot bakgrund av den sammanvägda bedömningen.
              Även öppenvårdsapotekens försäljning av läkemedel som inte omfattas
              av förmånerna samt försäljningen av handelsvaror bör beaktas.
            </seg>
            <seg xml:id="i-eb55dbd823f1a46c-1">
              Ingen ska behöva avstå från en medicinskt motiverad läkemedelsbehandling
              av ekonomiska skäl. Det är därför viktigt att poängtera att reformeringen
              av apoteksmarknaden inte innebär någon förändring av högkostnadsskyddet.
              Ingen ska betala mer för sina receptbelagda mediciner än med nuvarande
              system, oavsett i vilket apotek man köper dem.
            </seg>
            <seg xml:id="i-3e6f4ee4c5cd54f0-0">
              TLV:s roll och förmåga att utveckla tillämpningen av prissättningen
              av originalläkemedel samt att effektivt tillämpa och övervaka
              generikaprissättningsmodellen är helt central för att åstadkomma
              sådan lönsamhet utan att det leder till ökade kostnader för konsumenten
              eller det offentliga. TLV:s uppdrag behöver utvecklas i en mängd
              olika avseenden för att uppfylla de krav som en omreglerad apoteksmarknad
              ställer på prissättningsarbetet. Det gäller även hänsyn till ett
              väl fungerande innovationssystem där bland annat den forskande
              läkemedelsindustrin är en viktig aktör. Regeringen har givit TLV
              i uppdrag att redovisa de föreskrifter om prissättning av receptbelagda
              läkemedel och beräkning av handelsmarginal som bör gälla när den
              nya lagstiftningen träder i kraft.
            </seg>
          </u>
          <note type="speaker" xml:id="i-3ba5c75d70ecfd81-0">
            Anf. 140 LENNART AXELSSON (s):
          </note>
          <u who="lennart_axelsson_82f7c1" xml:id="i-bf24a9cbc1d0d56f-2">
            <seg xml:id="i-1f3ce8c3dbb99a57-0">
              Fru ålderspresident! Det blir kanske lite grann en repris av
              den förra debatten, i vissa delar i alla fall. Jag vill börja
              med att konstatera, precis som Carina gjorde i den förra debatten,
              att det vi pratar om är en väldigt viktig del av den svenska hälso-
              och sjukvården. Vi subventionerar medicinen till dem som är sjuka
              genom samhällets försorg med ungefär den nivå som kostnaderna
              är för barnbidragen i Sverige. Så det är väldigt stora pengar
              vi pratar om.
            </seg>
            <seg xml:id="i-f1dc3b5f16908f77-0">
              Jag förundras lite grann över hur den här frågan har kommit upp.
              Enligt min mening har man först konstruerat det man tänker göra.
              Sedan försöker man hitta skäl till varför man ska göra det.
            </seg>
            <seg xml:id="i-0d9db35d673a326f-0">
              Inte bara vi utan de flesta andra bedömare, bland annat OECD,
              menar att Sverige har ett av de säkraste och kostnadseffektivaste
              systemen att distribuera medicin till dem som behöver det, i världen
              säger man till och med. Då försvinner den del där man ska kunna
              tänka sig att priset skulle bli lägre än vad det är i dag.
            </seg>
            <seg xml:id="i-f18de91b7ed40272-0">
              Läkemedelsbolagen får i dag i ett öppet anbudsförfarande konkurrera
              om att komma in på apoteken. Det är det tillsammans med att man
              har väldigt låga kostnader för distributionen som gör att vi har
              de låga priserna. Då faller den delen.
            </seg>
            <seg xml:id="i-630b5e66b7a22b9d-0">
              Man kan naturligtvis önska sig att man skulle ha högre tillgänglighet.
              Det kan jag hålla med om. Vi kanske skulle ha längre öppethållandetider
              och fler apotek, men det är en kostnadsfråga. Det borde man kunna
              lösa inom nuvarande system. Det är bara att vi ger direktiv till
              Apoteket AB och säger att man får lov att se till att apoteken
              håller öppet längre och att man öppnar apotek på ställen där vi
              anser att det borde finnas fler.
            </seg>
            <seg xml:id="i-78c0fa9632e4021c-0">
              Det som händer i dag är att man försöker hitta regler som ska
              kompensera de problem som uppstår genom att man tar bort nuvarande
              reglering. Det är långt ifrån att man har lyckats på alla områden.
              Man konstaterar själv i svaret: Syftet med omregleringen av apoteksmarknaden
              är att åstadkomma effektiviseringar, bättre tillgänglighet och
              service för konsumenterna, prispress samt en säker och mer ändamålsenlig
              läkemedelsanvändning. En omreglering av apoteksmarknaden kan leda
              till sådana förbättringar. Man vet alltså inte om det kommer att
              få de effekter som man önskar sig.
            </seg>
            <seg xml:id="i-668299cdb398bdce-0">
              Man säger också att handelsmarginalen för läkemedel, som var
              min andra fråga, kommer att sättas av det statliga verket. Man
              har skrivit i lagrådsremissen att försäljningspriset inte får
              vara väsensskilt från det som apoteksbolag redovisar i andra jämförbara
              länder.
            </seg>
            <seg xml:id="i-8f0bdb4d116ef197-0">
              Då kan vi konstatera att apoteksbolaget i Sverige har 17-procentiga
              påslag. Genomsnittet i Europa i övrigt ligger på 35 procent. Skulle
              man närma sig det skulle påslaget bli det dubbla mot vad det är
              i dag. Vem är det som ska betala det?
            </seg>
          </u>
          <note type="speaker" xml:id="i-d346efeadfcd64a0-0">
            Anf. 141 FINN BENGTSSON (m):
          </note>
          <u who="unknown" xml:id="i-8896900c0a2d5aaa-29">
            <seg xml:id="i-d1eef29da28ee141-0">
              Fru ålderspresident! Jag känner Lennart Axelsson, interpellanten,
              som en mycket hygglig person i det utskott där vi gemensamt arbetar.
              Jag lider med honom när han försöker försvara en hopplös situation,
              nämligen varför vi ska krama ett monopol som i resten av världen
              inte har existerat och inte kommer att återexistera.
            </seg>
            <seg xml:id="i-c61aa06ebd4f4bc1-0">
              Jag tycker att socialministern, fru ålderspresident, ger ett
              väldigt bra svar på de frågor som interpellanten därför ställer
              och på ett ansvarsfullt sätt motiverar vår omreglering av en sedan
              många decennier monopoliserad apoteksfunktion i detta land. Interpellanten
              nämner till försvar för monopolet att det är det säkraste och
              mest kostnadseffektiva systemet i världen.
            </seg>
            <seg xml:id="i-3513baa4aee0e19f-0">
              Det är klart om man har färre apotek, i storleksordningen kanske
              en fjärdedel så många som alla andra länder, möjligen Danmark
              undantaget, och inte håller öppet. Vi vet alla när vi går och
              handlar att om det ligger ett apotek intill är det vanligtvis
              stängt. I alla fall är det det när jag kommer från arbetet.
            </seg>
            <seg xml:id="i-7e0d2bd0c0d6cee9-0">
              Svensken har tyvärr vant sig vid den här dåliga tillgängligheten.
              Det kan skapa en form av oro, som interpellanten nämner att pensionärsorganisationerna
              lyfter fram. Man lyfter också fram deras stora behov av läkemedel.
            </seg>
            <seg xml:id="i-8c06b1e10e9df70b-0">
              Låt mig då påminna om, som jag är säker på att interpellanten
              känner till, att när vi i utskottet hade en utfrågning om apoteksmonopolets
              omreglering var där två stora pensionärsorganisationer. Den ena,
              PRO, var bekymrad. Den andra, SPF, Sveriges Pensionärsförbund,
              välkomnade omregleringen. Så även för dem som är pensionärer och
              beroende av läkemedel i större omfattning än genomsnittet finns
              det ett tydligt moment framåt att vilja se en bättre tillgänglighet
              och bättre öppethållandetider. Det finns också ett intresse av
              att den här regeringen vidtar de åtgärderna.
            </seg>
            <seg xml:id="i-562f4d833aaed479-0">
              Fru ålderspresident! Får jag påminna interpellanten om att vi
              hade ett val 2006. Innan valet uttalade vi tydligt att ett av
              våra vallöften var att vi skulle avreglera apoteksmonopolet. Nu
              har Socialdepartementet med socialministern i spetsen jobbat mycket
              ansvarsfullt för att titta på detta problem. Som jag nämnde i
              mitt förra inlägg i den förra interpellationsdebatten är det mer
              komplicerat att plocka bort ett monopol än att skapa det. Det
              är en tragik för oss som inte tror på monopol, men det är också
              en väldigt farlig lättvindighet för dem som tror på monopolen.
            </seg>
            <seg xml:id="i-13cb6b3c956bba6b-0">
              Därför finns det, om jag inte minns fel, i det förslag som kommer
              successivt under året en kontrollstation 20102011 där vi också
              gör en konsekvent utvärdering av hur detta har fallit ut. Detta
              besvarar väldigt många frågor såväl i den här interpellationen
              som i förra interpellationen och detta på ett ansvarsfullt sätt
              som jag är ganska ovan vid att Socialdemokraterna brukar vara
              intresserade av nämligen att utvärdera sina egna reformer.
            </seg>
            <seg xml:id="i-d346d7a2dc9b408e-0">
              Jag tycker att vi ska lyfta fram att vi i den här omregleringsfasen,
              vid sidan av alla de försiktighetsåtgärder och komplicerade turer
              som vi måste gå in i på grund av ett föråldrat monopol på en marknad
              som skapar dålig tillgänglighet för kunderna, faktiskt också har
              byggt in den viktiga funktionen att vara självkritiska och ha
              en oberoende utvärdering. Den kan sedan leda till att Socialdemokraterna
              eller den nuvarande regeringen, det vill säga den som har fortsatt
              maktinnehav, får en presentation av vad utfallet blev.
            </seg>
            <seg xml:id="i-fd79c15309ca81c5-0">
              Det ska, precis som socialministern sade, bli mycket intressant
              att få följa först hur Socialdemokraterna, innan den här utvärderingen
              har gjorts, i valrörelsen ska driva ett förslag om att återgå
              till en ordning som gäller i totalitära länder som Kuba och Nordkorea
              och då få med sig en del av pensionärsorganisationerna. Samtidigt
              släcker Socialdemokraterna då hoppet för andra som fått en bättre
              tillgänglighet, bara för att de inte vill avvakta och först titta
              på vad en objektiv utvärdering har visat efter valet.
            </seg>
          </u>
          <note type="speaker" xml:id="i-03e0b74240362259-0">
            Anf. 142 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-16">
            <seg xml:id="i-94de64076a9fbaaf-0">
              Fru ålderspresident! Lennart Axelsson säger ungefär så här: Det
              verkar som om ni först bestämde er för vad ni skulle göra, och
              sedan frågar ni er varför.
            </seg>
            <seg xml:id="i-2aeb50e55f000ace-0">
              Så är det naturligtvis inte. Sverige har ett problem med tillgängligheten.
              Det finns för få apotek i vårt land, och det finns metoder för
              att åstadkomma förbättringar förbättringar som inte är möjliga
              inom ramen för nuvarande monopolsituation om vi inte skjuter till
              ytterligare ganska mycket pengar.
            </seg>
            <seg xml:id="i-1eeb7711897cd747-0">
              Jag skulle vilja se det budgetalternativ från Socialdemokraterna
              som innehåller ett visst antal miljarder kronor för att säkerställa
              utökade öppettider på apoteken. Jag tror inte att jag kommer att
              få se det. Den nuvarande apoteksledningen säger att visst, ni
              kan lägga på oss detta, men då måste vi också ha pengar. Annars
              går det förstås inte.
            </seg>
            <seg xml:id="i-4ec94aca1692b295-0">
              Själva poängen är att hitta en prissättningsmodell som gör att
              man inom ramen för det som kallas läkemedelskronan, där ju de
              internationella läkemedelsindustrierna tar ut lite mer per krona
              i Sverige än vad man kan göra i andra länder, kan försöka pressa
              och genom det utrymme som skapas säkerställa distributionen genom
              fler apotek än vad vi har i dag.
            </seg>
            <seg xml:id="i-4df2ada28316b66e-0">
              Jag har en fråga av pur nyfikenhet, inte för att jag vill ha
              ett ärligt svar. Det handlar om det receptfria. Den frågan skulle
              jag vilja ställa till Lennart Axelsson. Tidigare har Socialdemokraterna
              varit inne på och såvitt jag kan förstå också marknadsfört som
              linje att när det gäller receptfritt vill man öppna för att, självklart
              med ett tydligt regelverk, möjliggöra för människor att skaffa
              nässprej eller kanske Alvedon, beroende på vad expertisen säger,
              också på Ica eller Konsum.
            </seg>
            <seg xml:id="i-630107ed5a558aa6-0">
              Det jag har uppfattat i dag som en signal från vänstersidan är
              att detta inte längre gäller. Jag undrar om Lennart Axelsson kan
              klara ut begreppen för mig på det området.
            </seg>
            <seg xml:id="i-c4c34a611192ced2-0">
              För det andra gäller det frågan om hur man ska finansiera inköp
              av apotek efter valet. Det tror jag att många väljare kommer att
              vara intresserade av. Vilka utgifter ska trängas tillbaka för
              att man ska kunna köpa apotek som ägs av andra aktörer? Kan man
              lova att man ser till att den täckning som vi räknar med ska följa
              på en omreglering också kan säkerställas?
            </seg>
          </u>
          <note type="speaker" xml:id="i-4ff12efd04750449-0">
            Anf. 143 LENNART AXELSSON (s):
          </note>
          <u who="lennart_axelsson_82f7c1" xml:id="i-bf24a9cbc1d0d56f-3">
            <seg xml:id="i-82c1e66ca288fb9f-0">
              Fru ålderspresident! Jag kan ge ett svar på frågan om receptfria
              läkemedel i handeln. Där har vi sagt att vi öppnar för att titta
              på möjligheten. Sedan krävs väldigt noggranna regleringar om man
              skulle komma fram till att det finns en möjlighet.
            </seg>
            <seg xml:id="i-66cf2c26017a4f8b-0">
              Den andra frågan är betydligt svårare att svara på eftersom vi
              inte kommer att veta hur marknaden ser ut förrän 2010. Men vi
              kommer i god tid att lägga fram förslag som visar vad vi kommer
              att gå till val på i den här frågan, precis som inom andra områden.
            </seg>
            <seg xml:id="i-7720588cc2ecd850-0">
              När det gäller jämförelserna med Nordkorea och Kuba tycker jag
              någonstans att man borde läsa på hur det ser ut i övriga delar
              av världen. På grund av att det är väldigt mycket offentliga pengar
              inblandade i de allra flesta länder är detta starkt reglerat,
              även om man inte kan säga att det är direkta monopol. Men att
              det skulle vara en fri marknad när det gäller dessa saker är helt
              felaktigt.
            </seg>
            <seg xml:id="i-2c74d6e8b7f75c9e-0">
              Det jag inte tycker att jag har fått något riktigt bra svar på
              från socialministern är varför man inte skulle kunna klara av
              detta inom nuvarande system. Då skulle man, precis som Ylva Johansson
              sade i pressträffen angående apoteket tidigare i dag, komma ifrån
              risken för biverkningar. Det är ju klart att man skulle kunna
              höja marginalen, alltså den ni pratade om förut som ligger på
              17 procent. Den kommer att höjas upp till kanske 35 procent redan
              med regeringens förslag. Om man höjde marginalen skulle naturligtvis
              den nuvarande apoteksorganisationen kunna ha längre öppettider
              än vad man har i dag, precis som de nya, tänkta, privata aktörerna
              naturligtvis inte kommer att sköta det här utan att ha någon ersättning
              för det. Det är en utopi. I slutändan blir det naturligtvis konsumenterna
              eller samhället via skatten som kommer att få bekosta dessa utökade
              tider.
            </seg>
            <seg xml:id="i-1f2eeb258559ac83-0">
              När det gäller säkerheten är det också viktigt att konstatera
              att vi har stora problem med felaktig läkemedelsanvändning i dag.
              För att minska den läkemedelsrelaterade sjukligheten är det viktigt
              att apoteken får fortsätta att ge patienterna producentobunden
              information och rådgivning. Insatser för en bättre och säkrare
              läkemedelsanvändning saknas helt och hållet i det förslag som
              regeringen presenterar. I förslaget verkar det som att det är
              viktigare att garantera lönsamheten för de nya läkemedelsgrossisterna
              än att säkra patientsäkerheten.
            </seg>
            <seg xml:id="i-1372a4f91aec847b-0">
              En fråga som jag också tänkte hinna med i den här omgången är
              något som läkemedelsindustrin beskriver som att apotekskedjor
              ska lockas på forskningens bekostnad. Läkemedelsbolagen i Sverige
              står för en väldigt stor andel av vår totala export. Mycket på
              grund av detta har vi ett lite högre påslag på priserna än vad
              andra länder har. Nu menar läkemedelsbolagen att de kommer att
              få minskade möjligheter att forska genom de förslag som regeringen
              lägger fram. Det vore intressant att få höra socialministerns
              kommentarer i den frågan.
            </seg>
          </u>
          <note type="speaker" xml:id="i-d47cd716bb486ca2-0">
            Anf. 144 FINN BENGTSSON (m):
          </note>
          <u who="unknown" xml:id="i-8896900c0a2d5aaa-30">
            <seg xml:id="i-c4b57458f5f66091-0">
              Fru ålderspresident! Lennart Axelsson talar om att vi har monopol
              runt om i världen, fast inte så mycket. I Sverige, vill jag påminna
              Lennart Axelsson om, har vi ett direkt monopol. Den fråga som
              har varit uppe till diskussion är: Vill Socialdemokraterna redan
              föregripa den utvärdering av omregleringen som just kommer att
              likna den övriga världen mycket mer, med en total återmonopolisering
              eller inte?
            </seg>
            <seg xml:id="i-455f3a543746f849-0">
              Låt oss ta en annan diskussion i paritet med denna: det kommunala
              självstyret. Alliansen har öppnat för att sjukvårdshuvudmännen
              ska få bestämma om vem som driver ett sjukhusapotek. Vill oppositionen
              i form av Socialdemokraterna även där ha en fullständig återställare
              så att sjukvårdshuvudmännen inte längre får det glädjande beskedet
              att de själva får se till hur de bäst administrerar apoteksverksamheten
              inom ramen för sitt ansvar för sjukhusen?
            </seg>
            <seg xml:id="i-518551db67621759-0">
              Det är mycket riktigt en sjukvårdsfråga som har lyfts fram. Det
              säger vi från alliansen väldigt tydligt. Här tar interpellanten
              upp en fråga om producentuppbunden information. Men här har vi
              då ett problem när det handlar om läkemedelsanvändning och rationell
              läkemedelsterapi som jag upplever väldigt tydligt inte är en fråga
              för apoteket. Det är en fråga för sjukvården, som använder de
              här produkterna.
            </seg>
            <seg xml:id="i-03d790fffc5ffd85-0">
              Det är ett väldigt överdrivet tjatande om apotekens roll i detta
              sammanhang. De ska naturligtvis ge riktig kundinformation, men
              för att få läkemedel att fungera rätt måste man ha en rationell
              läkemedelsanvändning som våra myndigheter, Läkemedelsverket tillsammans
              med sjukvården, hanterar på allra bästa sätt. I den här debatten,
              Lennart Axelsson, figurerar bara allianspolitiker tillsammans
              med Miljöpartiet. Det är förvånansvärt tyst både från Socialdemokraterna
              och från Vänsterpartiet på den fronten.
            </seg>
          </u>
          <note type="speaker" xml:id="i-02bb5f48e280a690-0">
            Anf. 145 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-555db7361376367a-17">
            <seg xml:id="i-a17b02985ec12c2e-0">
              Fru ålderspresident! Nu kanske jag tar upp en del av de frågor
              som Finn Bengtsson just har talat om, men jag tror att vi har
              samma uppfattning när det gäller frågan om till exempel monopol.
              Vi säger att såvitt vi vet finns det tre länder, Sverige, Kuba
              och Nordkorea, som har monopol på det här området. Då invänder
              Lennart Axelsson att andra länder har en ganska tydlig reglering.
              Ja, och vi syftar inte till någonting annat. Vi kommer också att
              ha en väldigt tydlig reglering. Men vi kan inte se skälet till
              att en enda aktör, och just staten, ska vara den som driver den
              här verksamheten. Vi tror att det går att utveckla verksamheten
              genom flera aktörer och göra den bättre. Det finns många exempel
              utanför vårt lands gränser på hur detta kan ske.
            </seg>
            <seg xml:id="i-29220d2b1a2a4b6c-0">
              I min värld kan monopol finnas när det finns väldigt tydliga
              skäl, till exempel folkhälsan. Därför är jag anhängare av Systembolaget
              som jag tycker är utmärkt. En av Systembolagets uppgifter är att
              begränsa tillgängligheten. Jag tycker att det är dåligt att ha
              det som idé när det gäller näsdroppar, ögondroppar eller läkemedel
              som kan göra att man blir av med huvudvärk och sådant.
            </seg>
            <seg xml:id="i-618159835681ce80-0">
              Vi kommer inom kort att lägga fram en proposition till riksdagen.
              Där kommer vi självklart också att behandla det som handlar om
              läkemedelsindustrin, för här står Sverige starkt. Vi har en fantastiskt
              stark tradition på det här området. Den ska vi behålla. Det är
              också skälet till att regeringen i den forskningsproposition som
              nyss presenterades gjorde storsatsningar på bland annat det medicinska
              området. Vi är bra här. Vi är duktiga här. Det ska vi utveckla.
            </seg>
            <seg xml:id="i-b7156abf2252faac-0">
              Det är också så att vi har en del av den infrastruktur som spelar
              en väldigt stor roll för att utveckla forskningen, bland annat
              i form av databaser och register. Det är ett viktigt skäl till
              att vi har läkemedelsindustrin här.
            </seg>
            <seg xml:id="i-322ce9d6f28d5a79-0">
              När det gäller läkemedelsindustrins marginaler är det klart att
              de kan skifta från marknad till marknad. Vi tror att det är viktigt
              att vi i alla fall har tummen på det. Sverige står för en liten
              del av läkemedelsindustrins totala intäkter. Vi ska naturligtvis
              inte betala mer för läkemedel i vårt land än vad man gör i andra
              länder.
            </seg>
            <seg xml:id="i-7f46ec862bb63e51-0">
              Däremot ska vi se till att forskningen har goda förutsättningar
              genom andra metoder. Det stöd som ges till läkemedelsindustrin
              ska naturligtvis vara transparent och kunna vägas mot andra utgifter.
              Det kan man ju inte om det, som Lennart Axelsson här antyder,
              borde läggas in i priserna som vi betalar för våra läkemedel.
              Då kan man aldrig väga det mot andra utgifter. Jag tror kanske
              heller inte att Lennart Axelsson tänker sig det så.
            </seg>
            <seg xml:id="i-77dbe39466b977da-0">
              Till sist i den här rundan, fru ålderspresident, tycker jag att
              Lennart Axelsson har väldigt svårt att hitta de där skälen som
              skulle vara starka nog för att läkemedel bara ska distribueras
              inom ramen för ett statligt monopol. Det finns många andra aktörer
              som skulle kunna vara verksamma och som utvecklar det här området.
            </seg>
            <seg xml:id="i-bc37a7187c50ce74-0">
              Då säger Lennart Axelsson: Ålägg i stället Apoteket AB att ha
              öppet mer! Detta kommer, som jag sade tidigare, att kosta mer
              pengar, och vi kommer bara att ha en enda form. Jag tror att det
              ligger något finurligt i att man kan bedriva verksamheter, naturligtvis
              med samma säkerhet, på lite olika sätt, att man kan hitta lite
              olika nischer. Vi ser det i andra länder, och jag tror att det
              är ett framgångsrecept också för vårt land.
            </seg>
          </u>
          <note type="speaker" xml:id="i-a69a9780f8757786-0">
            Anf. 146 LENNART AXELSSON (s):
          </note>
          <u who="lennart_axelsson_82f7c1" xml:id="i-bf24a9cbc1d0d56f-4">
            <seg xml:id="i-0bd4089a4d8df809-0">
              Fru ålderspresident! Det känns som om vi skulle behöva lite mer
              tid till det här. Det finns kanske anledning att återkomma.
            </seg>
            <seg xml:id="i-bb8ea97dda75b633-0">
              Jag är ganska övertygad om att de kostnader som det här kommer
              att medföra för skattebetalarna och för oss som konsumenter är
              pengar som mycket väl skulle kunna användas inom det nuvarande
              systemet utan att det skulle bli en ökad kostnad.
            </seg>
            <seg xml:id="i-4d22cdf797feddf5-0">
              Jag tycker också att det är ett experimenterande med skattemedel
              som är onödigt. Vi borde kunna lösa det här ändå, med tanke på
              att det handlar om sådana stora summor som vi pratade om i början.
              Det är alltså 20 miljarder av skattepengarna som till vissa delar
              ska föras över till de internationella läkemedelsföretagens fickor
              i stället för att användas inom sjukvården.
            </seg>
            <seg xml:id="i-d0039acecb769cbc-0">
              Ett litet exempel på vad som kan hända med landstingets ekonomi
              är den nuvarande parallellimporten. När vi går till apoteket för
              att hämta ut vår medicin hänvisas vi till en medicin med lägre
              kostnad, om det finns en sådan som innehåller samma verksamma
              medel. Den vinst som då uppstår går i dag tillbaka till landstingen
              via högkostnadsskyddskonstruktionen. Den kommer i fortsättningen
              att gå till de här apotekskedjorna i stället. Det handlar om storleksordningen
              500 miljoner.
            </seg>
            <seg xml:id="i-dc50990a2c7cdad7-0">
              Det vore bättre att se till att landstingen, som nu är hårt trängda,
              som vi har diskuterat tidigare i dag, fick behålla de pengarna.
              Det vore även bra om regeringen kunde öppna sina ögon och komplettera
              med ytterligare medel för att garantera de anställdas fortsatta
              anställningar inom vården och omsorgen.
            </seg>
          </u>
          <note type="speaker" xml:id="i-7baed33a4c6cc789-0">
            Anf. 147 Socialminister GÖRAN HÄGGLUND (kd):
          </note>
          <u who="carina_hagg_fe9c1b" next="cont" xml:id="i-d65b4d0acc9605bd-1">
            <seg xml:id="i-12f12819fb4a0d1e-0">
              Fru ålderspresident! Avsikten med de förändringar som vi gör
              är att förbättra situationen för patienter och kunder när det
              gäller läkemedel. Det vi har identifierat som det allvarligaste
              problemet med dagens system är bristande tillgänglighet. För att
              ändra på situationen bör vi få in ytterligare aktörer. Det går
              att utveckla läkemedelshandeln på ett sätt som gör att vi höjer
              servicenivån, ökar öppettiderna och får flera apotek runt om i
              vårt land.
            </seg>
            <seg xml:id="i-304fc93438b55f2d-0">
              För den sakens skull behöver vi presentera ett regelverk. Vi
              behöver presentera förordningar. Det är en ganska stor förändring
              som sker. Det är inte ett experimenterande med skattemedel i den
              meningen att det innebär att vi utför någonting som inte finns
              på andra håll i världen. Varje annat land vid sidan om Kuba och
              Nordkorea, och ännu Sverige, har en ordning som är annorlunda
              och som gör att man kan distribuera läkemedel på ett effektivt
              och säkert sätt och dessutom åstadkomma den tillgänglighetsförbättring
              som är syftet med reformen.
            </seg>
          </u>
          <note xml:id="i-b4c702f5e780a2b7-15">
            Överläggningen var härmed avslutad.
          </note>
          <note xml:id="i-bd0416d7b59784d4-0">
            20 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-4fe841db1732ee10-0">
            Tjänstgörande ålderspresidenten anmälde att följande faktapromemorior
            om förslag från Europeiska kommissionen inkommit och överlämnats
            till utskott:
          </note>
          <u who="carina_hagg_fe9c1b" prev="cont" xml:id="i-1f3e44653623809d-1">
            <seg xml:id="i-d9e46ed0a3662994-0">
              KOM(2008)794
            </seg>
            <seg xml:id="i-740d752b71fd47e3-0">
              Regeringen hade föreslagit att motionstiden för denna proposition
              skulle förkortas till fyra dagar. Efter kontakter med företrädare
              för riksdagspartierna hade dock överenskommelse nåtts om att förkortningen
              skulle begränsas så att motionstiden skulle bli åtta dagar.
            </seg>
          </u>
          <note xml:id="i-43829408e3ca3071-0">
            KOM(2008)814
          </note>
          <note xml:id="i-75cc7aa31b8adcbb-0">
            KOM(2008)818
          </note>
          <note xml:id="i-950761807ed9559a-0">
            KOM(2008)543
          </note>
          <note xml:id="i-fb3676fb1a59c164-0">
            21 § Bordläggning och beslut om förkortad motionstid
          </note>
          <note xml:id="i-1f37194c0276663a-0">
            Anmäldes och bordlades
          </note>
          <note xml:id="i-22880c2d50362143-0">
            Kammaren medgav denna förkortning.
          </note>
          <note xml:id="i-dc75aa457e3f798a-0">
            22 § Anmälan om interpellationer
          </note>
          <note xml:id="i-6b7982316cfea4e4-0">
            Anmäldes att följande interpellationer framställts
          </note>
          <note xml:id="i-024aee76e30994fe-0">
            den 15 januari
          </note>
          <note xml:id="i-6ae0fd86c5913c3b-0">
            Egon Frid
          </note>
          <note xml:id="i-c059a430278d3c7b-0">
            Elina Linna
          </note>
          <note xml:id="i-9ce26d750c668038-0">
            Bosse Ringholm
          </note>
          <note xml:id="i-add44aa1dbc0ef73-0">
            Gunvor G Ericson
          </note>
          <note xml:id="i-d1392f9056775fcb-0">
            Peter Rådberg
          </note>
          <note xml:id="i-7526c30c39aa6e20-0">
            Monica Green
          </note>
          <note xml:id="i-7526c30c39aa6e20-1">
            Monica Green
          </note>
          <note xml:id="i-d1392f9056775fcb-1">
            Peter Rådberg
          </note>
          <note xml:id="i-7526c30c39aa6e20-2">
            Monica Green
          </note>
          <note xml:id="i-d1392f9056775fcb-2">
            Peter Rådberg
          </note>
          <note xml:id="i-baade802ee7b2e70-0">
            Interpellationerna redovisas i bilaga som fogats till riksdagens
            snabbprotokoll tisdagen den 20 januari.
          </note>
          <note xml:id="i-190c50a58f87b47b-0">
            23 § Anmälan om frågor för skriftliga svar
          </note>
          <note xml:id="i-7423acc673e397a9-0">
            Anmäldes att följande frågor för skriftliga svar framställts
          </note>
          <note xml:id="i-b1d22238078df3aa-0">
            den 14 januari
          </note>
          <note xml:id="i-8210cbc12f1316f7-0">
            Helena Bargholtz
          </note>
          <note xml:id="i-6ae0fd86c5913c3b-1">
            Egon Frid
          </note>
          <note xml:id="i-15f2ebcb3e5cb3c5-0">
            Lennart Sacrédeus
          </note>
          <note xml:id="i-e4423e76b60dde0f-0">
            Ronny Olander
          </note>
          <note xml:id="i-024aee76e30994fe-1">
            den 15 januari
          </note>
          <note xml:id="i-15b2d440ffb79ff6-0">
            Marie Engström
          </note>
          <note xml:id="i-6938815bb320d4ce-0">
            Désirée Liljevall
          </note>
          <note xml:id="i-2d4e4f428101367c-0">
            Lars-Ivar Ericson
          </note>
          <note xml:id="i-9c28c8703630a382-0">
            Marie Weibull Kornias
          </note>
          <note xml:id="i-108afa202fcb31b8-0">
            Frågorna redovisas i bilaga som fogats till riksdagens snabbprotokoll
            tisdagen den 20 januari.
          </note>
          <note xml:id="i-4651767a49ce2267-0">
            24 § Anmälan om skriftliga svar på frågor
          </note>
          <note xml:id="i-71c87e2fc39cef63-0">
            Anmäldes att skriftliga svar på följande frågor inkommit
          </note>
          <note xml:id="i-b1d22238078df3aa-1">
            den 14 januari
          </note>
          <note xml:id="i-8da583ca621eab42-0">
            Gunnar Sandberg
          </note>
          <note xml:id="i-a6f85d92c7acc30f-0">
            Sven-Erik Österberg
          </note>
          <note xml:id="i-15b2d440ffb79ff6-1">
            Marie Engström
          </note>
          <note xml:id="i-15b2d440ffb79ff6-2">
            Marie Engström
          </note>
          <note xml:id="i-6ca42f3d1dabf304-0">
            Thomas Bodström
          </note>
          <note xml:id="i-3a1fab92473c3dcc-0">
            Fredrik Lundh
          </note>
          <note xml:id="i-cd3f7330f71da00e-0">
            Birgitta Eriksson
          </note>
          <note xml:id="i-d282575af9631420-0">
            Birgitta Sellén
          </note>
          <note xml:id="i-cda192a102f1b7ed-0">
            Helena Leander
          </note>
          <note xml:id="i-bcc7ade8bb488c13-0">
            Karin Åström
          </note>
          <note xml:id="i-8173e34961459ea4-0">
            Lars Johansson
          </note>
          <note xml:id="i-cef47fa950b7396f-0">
            Svaren redovisas i bilaga som fogats till riksdagens snabbprotokoll
            tisdagen den 20 januari.
          </note>
          <note xml:id="i-cfda9d9cd616c36c-0">
            25 § Kammaren åtskildes kl. 21.39.
          </note>
          <note xml:id="i-a9270ea00214b5aa-0">
            Förhandlingarna leddes
          </note>
          <note xml:id="i-ab5fa0ec54acac08-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
