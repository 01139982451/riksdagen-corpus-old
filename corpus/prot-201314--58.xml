<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--58</head>
          <docDate when="2013-01-22">2013-01-22</docDate>
        </div>
      </front>
      <body>
        <div>
          <note xml:id="i-7202fa277a58b845-0">
            ﻿
          </note>
          <note xml:id="i-20aea97bde1bc545-0">
            Riksdagens protokoll
          </note>
          <note xml:id="i-21ad5930f2c1c1a1-0">
            2013/14:58
          </note>
          <note xml:id="i-1b43178b6f15a3fb-0" type="date">
            Onsdagen den 22 januari
          </note>
          <note xml:id="i-d57d263325ef0fbf-0">
            Kl. 09:00 - 16:21
          </note>
          <note xml:id="i-10f69bb576402799-0">
            1 § Justering av protokoll
          </note>
          <note xml:id="i-613339eb2d2b7dd5-0">
            Protokollet för den 16 januari justerades.
          </note>
          <note xml:id="i-47e1c8f97f1ac1c6-0">
            2 § Anmälan om subsidiaritetsprövning
          </note>
          <note xml:id="i-b107e59dd0bf405a-0">
            Andre vice talmannen anmälde att utdrag ur prot. 2013/14:14 för
            torsdagen den 16 januari i ärende om subsidiaritetsprövning av
            EU-förslag hade kommit in från utrikesutskottet.
          </note>
          <note xml:id="i-b5bfb79a9638bea4-0">
            3 § Ärenden för hänvisning till utskott
          </note>
          <note xml:id="i-348c91985ed1b067-0">
            Följande dokument hänvisades till utskott:
          </note>
          <note xml:id="i-ae35a8b5131993d9-0">
            4 § Statliga företag
          </note>
          <note type="speaker" xml:id="i-9c2714b871a99812-0">
            Anf. 1 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-2caf930fd2d9a430-0">
            <seg xml:id="i-fe505195c9f9f3cf-0">
              Herr talman! Vi ska nu debattera näringsutskottets betänkande
              NU7, som handlar om statliga företag.
            </seg>
            <seg xml:id="i-73e37948defa532d-0">
              Herr talman! Att äga något är att ha och ta ett ansvar för det
              man äger. På det sättet är det inget som skiljer ett privat och
              ett statligt ägande. Skillnaden är däremot att när samhället,
              i det här fallet staten, äger något är alla Sveriges medborgare
              delägare. Vi som riksdagsledamöter har då ett ansvar att representera
              dessa ägare för att ägandet ska ske så bra som möjligt.
            </seg>
            <seg xml:id="i-66231cfcad2ee5d9-0">
              När det gäller de statliga bolagen uppstår det då ett problem.
              Det finns nämligen bland oss ägarrepresentanter olika åsikter
              om huruvida vi ska äga verksamheter och bolag. Det finns skilda
              åsikter om vad som ska utföras av de bolagen och verksamheterna
              samt om hur det ska ske.
            </seg>
            <seg xml:id="i-b5aadc9e63e98924-0">
              Herr talman! Jag vill därför klart uttala att vi socialdemokrater
              anser att staten har en viktig uppgift att på ett ansvarsfullt
              sätt värna, förvalta och utveckla de gemensamma tillgångar som
              företag med statligt ägande representerar. Genom ett ansvarsfullt
              ägande ska de statliga företagen bidra till en långsiktig och
              hållbar tillväxt.
            </seg>
            <seg xml:id="i-d18dae1a251211f8-0">
              Företag med statligt ägande är i många fall framgångsrika aktörer
              på både de nationella och de internationella marknader där de
              verkar. De representerar stora värden, som svenska folket är ägare
              till. Staten är Sveriges största företagsägare och arbetsgivare.
              Detta medför ett stort ansvar och ställer krav på en långsiktig
              och professionell förvaltning för att man ska säkerställa tillväxten
              i landet.
            </seg>
            <seg xml:id="i-82bb5dd8328bdbcd-0">
              Vi ifrågasätter om regeringen har viljan och förmågan att hantera
              samt styra de statliga företagen. Vi efterlyser därför en rad
              åtgärder för att upprätthålla det professionella ägaransvaret
              för de statliga företagen. Vi anser att en nationell strategi
              bör införas för att utveckla ett hållbart och professionellt statligt
              ägande.
            </seg>
            <seg xml:id="i-1ecfdef621d9bb94-0">
              Herr talman! Det är angeläget att företag med statligt ägande
              arbetar kontinuerligt med innovationsfrågor så att vidareförädling
              och utveckling av statlig verksamhet kan fortgå. Vi socialdemokrater
              vill att regeringen formulerar riktlinjer till de statliga företagen
              om att de ska arbeta med och bejaka innovationsfrågor inom ramen
              för sin verksamhet.
            </seg>
            <seg xml:id="i-ab5b3004ce871149-0">
              Herr talman! Regeringens skrivelse om företag med statligt ägande
              är ett viktigt redskap för att förmedla information om hur regeringen
              tar sitt ägaransvar och hur den tänker utveckla ägandet av de
              statliga bolagen. Den senaste tidens rapportering tyder inte på
              att regeringen klarar detta. Vi socialdemokrater anser därför
              att riksdagen ska uppmana regeringen att återkomma till riksdagen
              med en redogörelse för hur regeringen säkerställer att de statliga
              företagen arbetar på ett tillfredsställande sätt med riktlinjer
              och policyer.
            </seg>
            <seg xml:id="i-2efe3f2fb1173918-0">
              Herr talman! Den svenska industrin är beroende av en långsiktig
              och pålitlig energiförsörjning för att kunna bibehålla sin konkurrenskraft.
              Vattenfall AB, i statlig ägo, är en viktig pusselbit för den svenska
              energi- och industripolitiken. Vi anser därför att riksdagen ska
              uppmana regeringen att se till att Vattenfall blir en pådrivande
              aktör för att främja ett hållbart energisystem. För att man ska
              klara ett sådant uppdrag behöver de frågetecken som finns kring
              Vattenfalls köp av Nuon redas ut. Vi vill därför att regeringen
              ska uppmanas att tillsätta en oberoende granskningskommission
              för att utreda den berednings- och beslutsprocess som ägde rum
              inför köpet av Nuon.
            </seg>
            <seg xml:id="i-0e5268bd59cbafec-0">
              Som herr talmannen märker råder det ingen brist på arbetsuppgifter
              för alliansregeringen inom området statliga företag. Jag hoppas
              att de lyssnar och tar till sig detta så att vi får till stånd
              en bättre situation och att de börjar omedelbart.
            </seg>
            <seg xml:id="i-194bd0db963a13fa-0">
              Med denna inledning av debatten yrkar jag bifall till de socialdemokratiska
              reservationerna.
            </seg>
          </u>
          <note xml:id="i-a6036f9989ee9806-0">
            I detta anförande instämde Carina Adolfsson Elgestam och Börje
            Vestlund (båda S).
          </note>
          <note type="speaker" xml:id="i-63748126eb0fe994-0">
            Anf. 2 JONAS ERIKSSON (MP):
          </note>
          <u who="jonas_eriksson_d455a5" xml:id="i-b76684880fdb80af-0">
            <seg xml:id="i-ee82949ef1756821-0">
              Herr talman! Staten är en av Sveriges största bolagsägare. De
              statliga bolagen är verksamma inom en mängd olika områden och
              representerar stora värden, närmare 600 miljarder.
            </seg>
            <seg xml:id="i-03b42ec81900ad45-0">
              Staten har till exempel flera olika fastighetsbolag. De kanske
              mest kända är Akademiska Hus, Jernhusen och Vasallen. De ska se
              till att det finns lokaler för högre utbildning, forskning och
              innovation och lokaler för tågverksamhet samt utveckla tidigare
              försvarsanläggningar och lokaler till säljbara fastigheter.
            </seg>
            <seg xml:id="i-e5fe4e4245032abf-0">
              Staten äger bolag verksamma inom utbildningsområdet, som Lernia,
              och inom bank- och finansieringsområdet, som exempelvis SBAB,
              Almi Företagspartner och Inlandsinnovation. Staten äger energibolaget
              Vattenfall, gruvbolaget LKAB, SJ, Systembolaget och Svenska Spel.
              Man driver apotek och bilprovning. Staten är delägare i SAS och
              Telia Sonera.
            </seg>
            <seg xml:id="i-86f7c126779b52e6-0">
              Det är drygt 50 bolag sammanlagt som förstås har stor betydelse
              för samhällsutvecklingen.
            </seg>
            <seg xml:id="i-75a0970a8aa2e6f5-0">
              Statens agerande som bolagsägare och styrningen av bolagen är
              därför en oerhört politisk fråga. Frågor om varför staten ska
              äga bolag och hur de, i sådana fall, ska användas för att bidra
              till en samhällsutveckling som är positiv blir högst relevanta.
              Staten har i sin roll som betydande bolagsägare ett omfattande
              ansvar, inte bara för de enskilda företagen utan också för bolagens
              bidrag till samhällsutvecklingen i stort.
            </seg>
            <seg xml:id="i-164f90f966575e4c-0">
              Regeringen förvaltar bolagen på uppdrag av riksdagen. Ytterst
              är det de svenska medborgarna som äger dessa företag. Staten har,
              genom riksdag och regering, därför ett stort ansvar att vara en
              aktiv, professionell och ansvarsfull ägare.
            </seg>
            <seg xml:id="i-df01a45801d63dae-0">
              För att det statliga ägandet ska vara relevant och meningsfullt
              krävs ett engagemang och tydliga mål med den statliga ägarpolitiken.
              Vi i Miljöpartiet vill att de statliga bolagen genom samhällspolitiska
              hänsyn och målsättningar ska bidra till ökad välfärd och större
              socialt och miljömässigt ansvarstagande.
            </seg>
            <seg xml:id="i-7d796f56c8446297-0">
              Herr talman! Den typ av mjuk styrning av de statliga bolagen
              som har rått under Alliansens tid i Regeringskansliet är problematisk.
              Ägarpolicyer med vackra formuleringar om hållbarhetsperspektiv,
              jämställdhet, etiska och sociala krav och ambitioner är bra –
              man vill gå före – men de har gång på gång visat sig vara otillräckliga.
              Det är viktigt att de mål som staten har för sitt ägande också
              följs upp och utvärderas och att åtgärder vidtas när det visar
              sig att bolagen misslyckas i att följa målen. Ägarrollen och förvaltningen
              ska hanteras på ett ansvarsfullt, transparent och tydligt sätt.
              Det statliga ägandet måste struktureras så att man stärker den
              demokratiska kontrollen och möjligheten att utkräva ansvar. Det
              är en förutsättning för att riksdagen och medborgarna ska kunna
              granska hur rikets förvaltning av de gemensamma tillgångarna i
              de statliga bolagen används och sköts.
            </seg>
            <seg xml:id="i-484da9606a671adf-0">
              Regeringen har tidigare tillsatt en ägarutredning. Utredningen
              föreslår förändringar som går i en annan riktning. Men än så länge
              har regeringen inte kommit till riksdagen med något förslag om
              hur organiseringen av de statliga bolagen kan förbättras.
            </seg>
            <seg xml:id="i-c204efd76c3f7d4e-0">
              Jag anser att regeringens skrivelse om 2013 års redogörelse för
              företag med statligt ägande inte svarar på frågan om hur regeringen
              ska komma till rätta med den bristande efterlevnaden av regeringens
              ägarpolicy eller hur den demokratiska kontrollen och ansvarsutkrävandet
              kan förbättras. Riksdagen bör därför uppmana regeringen att återkomma
              till riksdagen med en redogörelse för hur regeringen säkerställer
              att de statliga företagen arbetar på ett tillfredsställande sätt
              med riktlinjer och policyer samt förslag på hur det demokratiska
              inflytandet kan värnas och förbättras.
            </seg>
            <seg xml:id="i-cabcf57a86db1dba-0">
              Herr talman! Jag ser också möjligheter att i större utsträckning
              använda de statliga företagen för att påverka samhällsutvecklingen
              i en positiv riktning. Medan regeringen till exempel har sänkt
              ambitionerna för Vattenfall att verka för förnybar energi vill
              jag och Miljöpartiet att Vattenfall ska få ett tydligt uppdrag
              att återta platsen som ledande inom energiomställningen från beroende
              av kärnkraft och fossilt baserade energislag till 100 procent
              förnybar energi.
            </seg>
            <seg xml:id="i-6cfb08c207ffcc25-0">
              Alla bolag med statligt ägande bör ges ett gemensamt mål att
              vara ledande när det gäller jämställdhet samt hållbar ekologisk
              och social utveckling. Jag vill till exempel se ett Sveaskog som
              tar ett större ansvar för biologisk mångfald genom att skydda
              gammelskog, öka användningen av hyggesfria metoder och införa
              en nollvision för avverkning av nyckelbiotoper i de statligt ägda
              skogarna.
            </seg>
            <seg xml:id="i-032d2981fe803b86-0">
              Telia Sonera, som kontrollerar viktig strategisk infrastruktur,
              har ett särskilt ansvar att se till att människor med i dag fungerande
              telefoni och internetuppkoppling inte förlorar möjligheten att
              kommunicera med omvärlden vid teknikbyten.
            </seg>
            <seg xml:id="i-9ab3b216621222f8-0">
              SJ måste ges bättre förutsättningar att köra tåg till konkurrenskraftiga
              priser och erbjuda komfort samt ges ett samhällsuppdrag att verka
              för ett ökat tågresande med hög punktlighet och kvalitet för resor
              mellan alla delar av Sverige och till huvudorterna i Sveriges
              grannländer.
            </seg>
            <seg xml:id="i-b14edfbded6d61a8-0">
              SBAB Bank skulle med bättre styrning och ett annat uppdrag kunna
              användas för att främja större stabilitet på bolånemarknaden och
              bättre bankservice till privatpersoner och näringsliv i till exempel
              områden med låg banktäthet.
            </seg>
            <seg xml:id="i-5f7d5b863f010cac-0">
              Akademiska Hus bör få möjligheten att ta en aktiv roll i försörjningen
              av studentbostäder.
            </seg>
            <seg xml:id="i-2bdb739fb3697c18-0">
              En annan viktig aspekt i arbetet för en hållbar utveckling är
              att ta ansvar även för sina anställdas arbetsmiljö och arbetsvillkor.
              Att arbeta för jämställda bolagsstyrelser, ledningsgrupper, inklusive
              vd, och jämställda löner borde vara självklart. Det står inskrivet
              i riktlinjerna och i regeringens policyer, men resultatet varierar.
            </seg>
            <seg xml:id="i-3bc110e924c73671-0">
              Flera företag med statligt ägande är också aktörer i länder utanför
              Sverige. I de sammanhangen är det särskilt angeläget att staten
              som ägare ställer högre krav på att verksamheterna inte bara följer
              de aktuella värdländernas lagstiftningar utan också tar med sig
              svenska värderingar. Vi ska inte ha lägre ambitioner när det gäller
              miljömässigt eller socialt ansvarstagande än vad vi har i vårt
              eget land. Statligt ägda företag ska inte medverka till att mänskliga
              rättigheter kränks eller delta i ekonomiska transaktioner där
              det finns misstanke om korruption och penningtvätt.
            </seg>
            <seg xml:id="i-b6eacb82d9452172-0">
              Herr talman! I det här betänkandet behandlas också en specifik
              fråga, nämligen Nuonaffären. Det handlar om Vattenfalls förvärv
              av Nuon 2009 och regeringens agerande, eller icke-agerande, som
              ägarföreträdare i den affären. Det är viktigt att dra lärdom av
              det inträffade för att för framtiden säkerställa att staten agerar
              som en ansvarsfull ägare. Det finns fortfarande alltför många
              frågetecken kring köpet som behöver redas ut. Miljöpartiet vill
              därför, liksom Socialdemokraterna och Vänsterpartiet, att det
              ska tillsättas en oberoende granskningskommission med uppgift
              att utreda berednings- och beslutsprocessen inför köpet av Nuon.
            </seg>
            <seg xml:id="i-4806c34ef93e3705-0">
              Till sist, herr talman, står jag förstås bakom samtliga miljöpartireservationer
              i betänkandet, men för tids vinnande yrkar jag bifall endast till
              reservationerna 3, 5 och 7.
            </seg>
          </u>
          <note type="speaker" xml:id="i-45d5ee450b885d9d-0">
            Anf. 3 ANNA HAGWALL (SD):
          </note>
          <u who="anna_hagwall_738c73" next="cont" xml:id="i-54d58f26ec3a3400-0"/>
          <note xml:id="i-e060613b9a52653a-0">
            Herr talman och ledamöter! Jag vill börja med att yrka bifall
            till reservationerna 6 och 8.
          </note>
          <u who="anna_hagwall_738c73" prev="cont" xml:id="i-c2f3e4c23ad81fc2-0">
            <seg xml:id="i-3c69b3b84a6934dc-0">
              Hur man ser på företagande, på statliga företagens vara eller
              icke vara, beror på vilken ideologisk grund man står på. Även
              om vi inte lyckas övertyga varandra från denna talarstol kan det
              vara nyttigt att förstå hur de enskilda ledamöterna tänker, hur
              de representerar sina partier och hur de har kommit fram till
              sina ställningstaganden.
            </seg>
            <seg xml:id="i-5f7f77c9be54b805-0">
              Ekonomiska teorier om vad vi ska producera, hur vi ska producera
              och för vem vi ska producera formulerades redan under antiken
              av Aristoteles, Thomas av Aquino och Platon i deras olika verk.
              Dock bedömdes de ekonomiska aspekterna i första hand ur moralisk
              synvinkel. De fördömde till exempel spekulation och uttag av ränta.
            </seg>
            <seg xml:id="i-eacbf4623e9925d5-0">
              Förändringar och framsteg följde inom samhällsordningen och inom
              vetenskapen. Kunskapen om ekonomi blev mer och mer en självständig
              gren. Under tidigmodern tid föddes den så kallade klassiska inriktningen
              med Adam Smith, David Ricardo och Thomas Malthus. Dessa borgerligt
              sinnade, individualistiska, liberala tänkare i upplysningens anda
              var övertygade om att statens inblandning i de flesta fall var
              onödig eller direkt skadlig. Jämvikten och balansen infinner sig
              genom marknadens mekanismer om det råder rättvis konkurrens. De
              kloka marknadskrafternas verkan och idéns allsmäktighet visade
              att viss inblandning var nödvändig, inte minst efter den stora
              ekonomiska krisen i början av 1900-talet.
            </seg>
            <seg xml:id="i-b0d0b4f0c83ce9f7-0">
              På 1800-talet, när industrialiseringen var på topp, dök Karl
              Marx upp för att lansera sin ideologi mot arbetarklassens utsugning
              och för klassens enade kamp mot kapitalismen. Han upplyste mänskligheten
              om att kapitalismen har en inneboende destruktiv kraft, och den
              kraften leder till kapitalismens oundvikliga undergång.
            </seg>
            <seg xml:id="i-cf3c437fddc1fb95-0">
              Men – tack för frågan – marknadsekonomin är på topp, har visat
              sig vara livsduglig, anpassningsbar och omtyckt av mänskligheten.
              Däremot har planekonomin självdött och är saknad av ingen.
            </seg>
            <seg xml:id="i-293bca7bd6fa1893-0">
              Själv levde jag 20 år i en planekonomi som var uppbyggd i marxistisk-leninistisk
              anda, och jag kan försäkra er att det inte var roligt. Industrin
              försåg marknaden med undermåliga varor, om det över huvud taget
              gick att få tag på varor. Medan kapitalismen frodades i väst köade
              vi i timmar för att få tag på basvaror som tvål, toapapper och
              tvättmedel.
            </seg>
            <seg xml:id="i-455c02279d162ebb-0">
              Min inställning har färgats av mina personliga erfarenheter,
              och jag är i dag tacksam att jag har den lärdomen med mig i livet.
            </seg>
            <seg xml:id="i-3a3a24ca67ba6518-0">
              Mitt parti har ingen ideologisk låsning i frågan. Att medborgarnas
              intressen ska tillgodoses är det övergripande målet. Strävan är
              att öka valfriheten och att förse alla med bra varor och service
              som är prisvärda och tillgängliga utan att missbruka våra resurser.
            </seg>
            <seg xml:id="i-6035a0cb50a57772-0">
              Efter de inledande reflexionerna tänkte jag gå in på våra motioner.
            </seg>
            <seg xml:id="i-243438569126c548-0">
              Inom ämnet förvaltning av statliga företag har vi ett yrkande
              att det bör inrättas en riskkapitalfond. Fondens uppgift är att
              kommersialisera svenska innovationer, och finansieringen sker
              genom vinstuttag från Vattenfall. Vi ser behovet av en marknadskompletterande
              riskkapitalfond. Fonden ska prioritera företag och innovatörer
              som har små möjligheter att söka kapital på den ordinarie riskkapitalmarknaden.
              Vi föreslår en extra vinstutdelning från Vattenfall upp till 5
              miljarder om året under förutsättning att vinstutrymmet finns.
              Fokus ska ligga på kunskapsintensiva branscher, vilket gör att
              den svenska konkurrenskraften på området stärks.
            </seg>
            <seg xml:id="i-444cf58cb9d837c4-0">
              Herr talman! Gällande förvaltning av statliga företag förespråkar
              vi en översyn av Vattenfalls uppdrag. Vattenfalls energimix består
              av biomassa, kol, kärnkraft, naturgas, vattenkraft och vindkraft.
              Osäkerheten är stor angående dessa energislag både på den svenska
              och på den europeiska energimarknaden. Subventioner, pris på utsläppsrätter
              och kostnader för investeringar men även övriga nationers inställning
              till produktion av dessa energislag kan komma att förändras. Det
              skulle snedvrida konkurrensen på hela den europeiska energimarknaden.
            </seg>
            <seg xml:id="i-248194111322196e-0">
              Vi vill se att en översyn görs av Vattenfalls uppdrag för att
              säkerställa realistiska investeringsplaner och långsiktig konkurrens
              samt för att förhindra koldioxidläckage. Vattenfalls energimix
              ska hålla hög internationell standard i dessa avseenden.
            </seg>
            <seg xml:id="i-a5101f5317d7ed94-0">
              När det gäller bolagsstyrning eller försäljning av företag med
              statligt ägande har vi den åsikten att företag som är av allmänintresse
              eller har viktiga samhällsfunktioner inte enbart ska bedömas med
              företagsekonomiska mått. Grundläggande funktioner måste kunna
              säkerställas i hela landet oavsett om det gäller kommunikationer
              eller övrig service. Givetvis är de privata företagen en av grundbultarna
              i den svenska ekonomin. Men att konkurrera med statliga företag
              som har ett helhetsansvar är något vi behöver belysa – detta för
              att godbitarna i upphandlingarna inte ska kunna säljas ut utan
              att hänsyn har tagits till de övriga nationella samhällsintressena,
              även om det då inte blir lika vinstgivande.
            </seg>
            <seg xml:id="i-24e0cafd54985fd1-0">
              Staten ska förvalta våra gemensamma egendomar med stora värden
              på bästa sätt, förse de anställda med goda anställningsmiljöer
              och utvecklingsmöjligheter. Staten ska vara ett föredöme i ansvarstagande
              gällande både miljö och hälsa. Staten är och ska förbli den nationella
              tryggheten gällande viktiga samhällsfunktioner men även en god
              förvaltare av våra tillgångar och naturresurser. Jag vill betona
              vikten av ordentliga diskussioner med hänsynstagande till alla
              intressen om samhällsviktiga bolag ska säljas ut.
            </seg>
            <seg xml:id="i-b4725e0f19b294b4-0">
              Herr talman! Vi sverigedemokrater anser att Vattenfalls köp av
              Nuon har bidragit till att försämra Vattenfalls finanser drastiskt.
              Frågetecknen kring köpet måste därför redas ut grundligt. Vattenfall
              har en viktig roll och stor ekonomisk betydelse för Sverige. Det
              är viktigt att affärer i den storleksordningen görs i samförstånd.
              Av aktiebolagslagen följer att ett bolags styrelse ansvarar för
              och fattar beslut i samtliga bolagsfrågor som inte ägaren på bolagsstämman
              gett särskilda anvisningar om. Därmed är det styrelsen som ska
              ta det fulla ansvaret för förvaltningen av bolagets angelägenheter
              och bedöma bolagets risker och ekonomiska ställning.
            </seg>
            <seg xml:id="i-f026063698a0a318-0">
              Vid förvärvet gjorde Vattenfall bedömningen att det var strategiskt
              riktigt att genomföra köpet. Givet vad vi vet i dag, med utdragen
              ekonomisk kris och en förändrad energimarknad med fallande priser,
              var 89 miljarder ett högt pris. De investeringar som gjordes och
              som senare har visat sig bli rena katastrofer går inte att göra
              ogjorda. Vi kan dock få värdefull lärdom och i fortsättningen
              vara mer försiktiga och verkligen diskutera igenom investeringar
              av denna dignitet.
            </seg>
            <seg xml:id="i-2b724dd1cd6de650-0">
              Vi ska inte glömma att Vattenfalls expansion i Europa började
              under den tidigare socialdemokratiska regeringens tid via köp
              av kolkraftverk och stora kärnkraftsinvesteringar i Tyskland.
              Även dessa investeringar behövde skrivas ned, 117 procent när
              det gäller den tyska kärnkraften jämfört med 42 procent gällande
              Nuon. I bägge fallen hade det, med facit i hand, varit nödvändigt
              med mer försiktighet när det gäller spekulationsbiten. Att oaktsamt
              spekulera med skattebetalarnas pengar är inte försvarbart, då
              det ligger hårt arbete bakom varje krona.
            </seg>
            <seg xml:id="i-4ad8924d5a965bd9-0">
              I en anmälan till konstitutionsutskottet begärdes en granskning
              om hanteringen av Vattenfalls förvärv av Nuon. Vi allesammans
              önskar få svar på om det verkligen har varit förenligt med gällande
              regler och riktlinjer. Konstitutionsutskottet planerar att behandla
              anmälan i ett granskningsbetänkande under våren, med en planerad
              justering i maj. I detta läge anser inte vi sverigedemokrater
              att det finns anledning att parallellt tillsätta en haverikommission
              för att granska samma ärende. Låt konstitutionsutskottet komma
              fram till ett svar. När vi har facit kan vi gemensamt ta lärdom
              av det här inför framtiden.
            </seg>
            <seg xml:id="i-c9b89dbbe7fdd2a5-0">
              Herr talman! Vi ser att våra statliga företag fortsatt är i världsklass
              både när det gäller värdeskapande och som förebild inom könsfördelning,
              etikpolicy, jämställdhetspolicy och även miljöpolicy. Den långsiktiga
              hållbarheten är en viktig grundsten i det statliga ägandet. Vi
              ska vara stolta och glada över våra fina företag och erkänna de
              riktlinjer som har gynnat fortsatt existens och lönsamhet i den
              knivskarpa konkurrensen. Det är en linje som vi vill fortsätta
              att driva.
            </seg>
          </u>
          <note type="speaker" xml:id="i-1be8ef935f043b88-0">
            Anf. 4 KENT PERSSON (V):
          </note>
          <u who="kent_persson_8dd737" xml:id="i-1bd6bdd59a9bb8c2-0">
            <seg xml:id="i-ff5a9fb1b2cf5893-0">
              Herr talman! Dagens näringspolitiska debatt handlar om regeringens
              förvaltning av folkets gemensamma egendom, de statliga företagen.
              Det är den årliga debatten om förvaltning av statliga företag
              som finns redovisad i det betänkande som näringsutskottet har
              lämnat för behandling i dag och som bygger på regeringens årliga
              skrivelse.
            </seg>
            <seg xml:id="i-4601ece35118dab4-0">
              Svenska folket är ägare till 54 hel- eller delägda bolag till
              ett värde av 570 miljarder kronor. Det är företag som finns över
              hela landet och som spelar en viktig regionalpolitisk roll. Sammantaget
              är det 175 000 anställda i bolagen. Det är regeringens uppgift
              att förvalta den statliga företagsportföljen på ett ekonomiskt
              ansvarsfullt sätt och se till att bolagen lever upp till de sociala
              riktlinjer som finns beskrivna av Global Reporting Initiative.
            </seg>
            <seg xml:id="i-aeb0d28d1bc4809e-0">
              Jag vill påminna kammaren och svenska folket om att statliga
              företag historiskt har spelat en viktig och avgörande roll som
              välståndsskapare och som motor för utvecklingen av Sveriges näringsliv,
              i hela Sverige. Utan den aktiva samverkan mellan stat och näringsliv
              hade vi inte haft så många internationellt konkurrenskraftiga
              företag som vi har i dag, till exempel ABB, tidigare Asea med
              koppling till Vattenfall. Eller vad hade Ericsson varit utan samverkan
              med Televerket? Listan skulle kunna göras längre.
            </seg>
            <seg xml:id="i-81f5d5c80e940ca1-0">
              Jag har vid åtskilliga tillfällen kritiserat regeringens styrning
              av Vattenfall och särskilt köpet av Nuon. Jag har gjort det i
              interpellationer och i motioner nästan årligen. Den affären är
              kanske den sämsta företagsaffären någonsin i svensk företagshistoria.
              Vi i Vänsterpartiet har tillsammans med Socialdemokraterna och
              Miljöpartiet motionerat i frågan och påpekat behovet av en granskningskommission
              för att komma till rätta med och försöka reda ut de frågetecken
              som hela den affären omgärdas av. Men det finns också anledning,
              herr talman, att kritisera regeringens handhavande och styrning
              av Telia Sonera och dess affärer i forna sovjetrepubliker, som
              omgärdas av många skandaler och tveksamma affärer ur folkrättsligt
              perspektiv.
            </seg>
            <seg xml:id="i-fed589258c4b5d4f-0">
              I det här sammanhanget yrkar jag bifall till reservation 7 om
              en granskningskommissions tillsättande. Jag står givetvis bakom
              samtliga övriga reservationer som Vänsterpartiet har i betänkandet,
              tio reservationer, men för tids vinnande yrkar jag bifall enbart
              till reservation 7.
            </seg>
            <seg xml:id="i-25985bbce571c750-0">
              Herr talman! Det finns anledning att blicka tillbaka och se vad
              som har hänt under de sju gångna år som den borgerliga regeringen
              har styrt Sverige och hur de har hanterat styrningen av de svenska
              bolagen.
            </seg>
            <seg xml:id="i-e6edb5692c3a0c1b-0">
              Under de gångna åren har regeringen sålt ut nio statliga bolag,
              helt eller delvis, till ett värde av 160 miljarder kronor – engångsintäkter
              som har använts till att amortera av på en redan låg statsskuld.
            </seg>
            <seg xml:id="i-45902a35831783bf-0">
              Under samma period har de statliga bolagen tillskjutit över 200
              miljarder kronor till statskassan i form av utdelning – pengar
              som hade kunnat användas till reinvesteringar inom Trafikverket
              eller inom SJ. De hade också kunnat användas inom välfärdssektorn.
            </seg>
            <seg xml:id="i-c6617bb235601cf7-0">
              Vänsterpartiet har vid samtliga tillfällen motsatt sig den utförsäljning
              som har skett. Vi menar att statligt ägande behövs som en motvikt
              till den spekulationskapitalism och kortsiktighet som är rådande
              i dag i delar av svenskt näringsliv.
            </seg>
            <seg xml:id="i-6cf304314cac5919-0">
              Det statliga ägandet bör i stället utvecklas för att vi medborgare
              som gemensamma ägare ska kunna se en effektiv och lönsam produktion
              av varor och tjänster. Det gemensamma ägandet ska fungera som
              verktyg och förebild för hela näringslivet. De statliga företagen
              ska bidra till innovationer, produktutveckling och en långsiktigt
              hållbar tillväxt. De statliga företagen ska gå i spetsen för både
              teknisk utveckling och arbetsplatsdemokrati samt ligga i framkant
              när det gäller miljö, socialt ansvar, jämställdhet och för att
              motverka diskriminering.
            </seg>
            <seg xml:id="i-c16d419d84624565-0">
              Vad har då hänt? Har regeringen levt upp till något av dessa
              kriterier? Nej, knappast. Men när regeringen väl har fått mandat
              från riksdagen att sälja ut, hur har det skett? Har det skett
              på ett ansvarsfullt sätt? Eller har man slumpat bort statliga
              företag? Jag ska ta upp några exempel på hur det har gått till.
            </seg>
            <seg xml:id="i-86dc5e4b28ee9d2e-0">
              Jag vill börja med att säga att Riksrevisionen i en rad rapporter
              har kritiserat regeringen för bristande styrning och avsaknad
              av riskanalyser med mera. Riksrevisionens chef Claes Norgren säger
              i en intervju i Dagens Nyheter den 8 januari 2014 att avregleringarna
              inom en rad områden kostat staten åtskilliga miljarder kronor.
            </seg>
            <seg xml:id="i-215bed27dd1b1b17-0">
              Vi har vid ett flertal tillfällen här i kammaren och på debattsidor
              i tidningar kunnat ta del av hur borgerliga ministrar läxat upp
              bankdirektörer och generaldirektörer för deras höga bonusar och
              andra utsvävningar. Men även riskkapitalister har utsatts för
              kritik för sin skatteplanering med räntesnurror och inte minst
              sin koppling till skatteparadis, vilket det finns tydliga exempel
              på inom vård- och skolbolag.
            </seg>
            <seg xml:id="i-e407b43b13f72150-0">
              Men kritiken från borgerliga ministrar är bara tom retorik som
              inte har någonting med verkligheten att göra.
            </seg>
            <seg xml:id="i-9a2ff2e107c4260f-0">
              Hur ser då verkligheten ut? Utförsäljningarna gör att demokratin
              på område efter område försvagas. När regeringen i juni 2013 nästan
              halverade det statliga ägandet i Nordea såldes aktierna till ett
              pris som låg ca 5 procent under börsvärdet. Förutom det ekonomiskt
              tvivelaktiga i att avstå från framtida vinstutdelning till förmån
              för en engångsintäkt, innebar försäljningen ett minskat inflytande
              över den viktiga samhällsfunktion som banksektorn utgör. I höstas
              såldes resterande aktier i Nordea.
            </seg>
            <seg xml:id="i-f38756922d7dc0e2-0">
              Utförsäljning av apotek är ett annat exempel som talar sitt tydliga
              språk. 2009 sålde regeringen 24 apotek till Priveq och Wallenbergs
              riskkapitalbolag IGC. De betalade då nästan 225 miljoner kronor
              för apotekskedjan. I april 2013 sålde man apoteken vidare för
              över 600 miljoner kronor.
            </seg>
            <seg xml:id="i-e58f0f13340472ae-0">
              Vänsterpartiet menar att staten har slumpat bort gemensam egendom
              och allvarligt skadat förtroendet för regeringens styrning av
              svenska folkets egendom.
            </seg>
            <seg xml:id="i-af56c61ae30440ca-0">
              För att förstå vad som har hänt måste man också förstå hur regeringen
              ser på statliga företag. Den borgerliga regeringens uttalade målsättning
              i skrivelsen är nämligen att staten inte ska äga bolag. De sköts
              bäst av privata ägare, och statliga bolag ska inte agera på en
              konkurrensutsatt marknad. Det är den uttalade målsättningen. Samtidigt
              står det i skrivelsen att försäljning av statlig egendom är en
              bisyssla. Huvudsysslan är att utveckla, förvalta och skapa värde.
            </seg>
            <seg xml:id="i-5ee355e26b973b04-0">
              Hur har regeringen då skött sin bisyssla med tanke på den kritik
              som man tidigare har riktat mot riskkapitalbolag? Regeringen har
              mörkat kopplingen till skatteparadis när det gäller det statliga
              bolaget Arbetslivsresurs som såldes alldeles nyligen. Arbetslivsresurs
              har arbetat med att hjälpa arbetslösa att hitta nya jobb. Det
              bolaget såldes till ett norskt riskkapitalbolag. Två av de nya
              ägarna i det nybildade bolaget har sina säten i Freiburg, som
              är en kanton och ett skatteparadis i Schweiz.
            </seg>
            <seg xml:id="i-b991fb65ba95789d-0">
              När regeringen 2012 sålde ut delar av Bilprovningen avslöjades
              det att köparen till hälften finansierade köpet med lån från Bilprovningen
              själv. Dessutom hade de två ägarna sina aktier i ett bolag med
              säte i skatteparadiset Cypern.
            </seg>
            <seg xml:id="i-8b7be658550c9c98-0">
              Hösten 2010 avslöjade SVT att staten subventionerade de riskkapitalbolag
              som regeringen just sålt delar av apoteken till – riskkapitalbolag
              som kontrollerade apotekskedjorna via bolag i skatteparadis, bland
              annat i Jersey.
            </seg>
            <seg xml:id="i-ee2835e5ea1e16fe-0">
              Herr talman! Det är inte nog med att regeringen har sålt folkets
              egendom till underpris. Staten betalar också för att bli av med
              svenska folkets egendom, till bolag som inte betalar skatt i Sverige.
              Så ser det ut.
            </seg>
            <seg xml:id="i-926383042727506b-0">
              Listan kan göras längre. Många gånger har dessa privatiseringar
              skett långt under marknadspris, och ofta har det inneburit att
              samhällsnyttiga funktioner slagits sönder – detta i kombination
              med att utförsäljningarna är mer eller mindre oåterkalleliga gör
              det hela så allvarligt. För när offentlig egendomen väl har sålts
              ut är det mycket svårt att köpa tillbaka den.
            </seg>
            <seg xml:id="i-6a2a0333a26bc9d1-0">
              Det kan många gånger vara svårt att ändra på felaktiga beslut,
              men det går. Utförsäljningspolitiken är dock i en klass för sig
              när det gäller svårigheten att ångra ett beslut. En lag som inte
              fungerar kan ändras, och en kommunal skatt kan höjas eller sänkas
              beroende på hur den politiska majoriteten ser ut efter ett val.
              En verksamhet som en gång har sålts är däremot mycket svår att
              köpa tillbaka; det gäller framför allt när den har sålts till
              underpris. Grundlagens skydd av privat egendom ger här köparen
              en stark rätt att behålla det som har köpts.
            </seg>
            <seg xml:id="i-d4746801716f6c76-0">
              Avslutningsvis: Vänsterpartiet anser att den gemensamma äganderätten
              behöver förstärkas. Vi vill därför införa ett grundlagsskydd för
              det som ägs gemensamt på kommunal, landstingskommunal och statlig
              nivå. Vi har föreslagit att det för beslut om att sälja ut gemensamt
              ägd egendom ska krävas tre femtedelars majoritet, alternativt
              två likalydande beslut med mellanliggande val. På det sättet har
              väljarna möjlighet att avgöra vilken regering man vill ha. Detta,
              herr talman, borde regeringen ta till sig och genomföra.
            </seg>
          </u>
          <note type="speaker" xml:id="i-044928c64a911f8c-0">
            Anf. 5 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-0">
            <seg xml:id="i-4a1200172a6356cc-0">
              Herr talman! Vi debatterar här och nu Näringsutskottets betänkande
              7 Statliga bolag .
            </seg>
            <seg xml:id="i-e84494d5e46277dd-0">
              De statliga bolagen representerar ett betydande företagsägande
              i Sverige. I den statliga bolagsportföljen finns i dag 52 hel-
              eller delägda statliga bolag. Det rör sig om stora värden, och
              sammantaget är bolagen en av Sveriges största arbetsgivare med
              ca 175 000 personer anställda. Och ytterst ägs bolagen av det
              svenska folket till ett värde av strax under 600 miljarder.
            </seg>
            <seg xml:id="i-aa799f1bfaaed84c-0">
              Staten har ett stort ansvar för att vara en aktiv och professionell
              ägare, precis som nämnts här tidigare. Det övergripande målet
              för regeringen är att bolagen ska skapa värde och att de bolag
              som har ett särskilt ansvar för beslutade samhällsuppdrag ska
              utföra dem väl.
            </seg>
            <seg xml:id="i-2854fbb40b029be5-0">
              Från 2012 har nya steg tagits för att förstärka hållbarhet som
              en viktig angelägenhet. Regeringen lyfte då in frågan i bolagsstyrningen
              genom att ge styrelserna uppdraget att utarbeta strategiska hållbarhetsmål.
              Fokus på hållbara affärer i det statliga ägandet såväl som i det
              privata näringslivet bidrar till att förbättra Sveriges långsiktiga
              konkurrenskraft internationellt.
            </seg>
            <seg xml:id="i-700e9fab84376e76-0">
              De stämmovalda styrelseledamöterna, mätt i maj 2013, var 45 procent
              kvinnor och 55 procent män i de statligt ägda bolagen. För de
              helägda statliga bolagen var andelen kvinnor 49 procent, att jämföra
              med börsens 24 procent. Andelen kvinnor som styrelseordförande
              i den statliga bolagsportföljen har ökat från 33 procent 2008
              till 37 procent 2013, jämfört med 5 procent bland börsbolagen.
            </seg>
            <seg xml:id="i-b07b2778c03fc800-0">
              Det finns också uttalat att bolagens ledningar ska ha ersättningsnivåer
              som är rimliga i förhållande till andra jämförbara bolag.
            </seg>
            <seg xml:id="i-b7aa53f422670951-0">
              Samtliga bolag arbetar utifrån relevanta ekonomiska mål. Målen
              används för att utvärdera bolagens lönsamhet och är ett viktigt
              underlag för dialog mellan ägare och bolag, och de är därför en
              central del i en aktiv styrning.
            </seg>
            <seg xml:id="i-69ae7494adcbcb2a-0">
              I detta sammanhang vill jag poängtera vikten av att ägarrollen
              och bolagets egen styrning hålls isär, detta med anledning av
              att det i debatten emellanåt framkommer åsikter om att politiken
              ska in och röra i bolagens arbete med långa fingrar, vilket inte
              är en acceptabel tanke.
            </seg>
            <seg xml:id="i-b716cd3644ab9409-0">
              En sådan farhåga kan nämnas i samband med det krav som Socialdemokraterna,
              Miljöpartiet och Vänsterpartiet ställer med anledning av att de
              vill se en oberoende expertgranskning av Nuonaffären trots att
              ett sådant ärende redan ligger på konstitutionsutskottets bord.
              För mig är det en mycket märklig ordning. Konstitutionsutskottet
              kommer att beakta aspekter som finns kring genomförandet av affären.
            </seg>
            <seg xml:id="i-9a2bd4838426ec24-0">
              Vad är det då en oberoende expertgrupp skulle granska? Inte är
              det väl politiken en gång till? Det skulle i så fall innebära
              att man överprövar KU-granskningen. Är det vad man vill, eller
              vill man pröva den affärsmässiga delen? I så fall ger man sig
              ut på ett gungfly där man med långa fingrar är inne och rör i
              bolagens verksamhet, vilket jag inte anser att man ska befatta
              sig med.
            </seg>
            <seg xml:id="i-d2964cdc9308b6c6-0">
              När man ser på affären som Vattenfall gjorde genom köpet av Nuon
              ska den ses i en omvärld med en växande efterfrågan på el. Efter
              2009 blev det en ekonomisk recession, och den ökande kapaciteten
              av förnybar energi förändrade drastiskt elmarknaden. Jag vill
              påminna om att det är värt att notera att kort tid före Vattenfalls
              köp av Nuon hade det stora tyska energiföretaget RWE köpt holländska
              Essent, ett företag ungefär lika stort som Nuon, för ungefär lika
              mycket pengar. I sitt senaste bokslut skrev RWE ned sina holländska
              produktionstillgångar med 1,7 miljarder euro, eller 15 miljarder
              svenska kronor.
            </seg>
            <seg xml:id="i-6ac6d8f8ade41881-0">
              Vattenfall, liksom övriga energibolag i Europa, lider av och
              har lidit av en betydligt längre lågkonjunktur än man kunde förutse
              från början, med låga energipriser och låg efterfrågan på el.
              Vattenfall är inte ett särfall utan tvärtom ett av alla energibolag
              som resonerade på samma sätt på den marknad de såg där och då.
              Effekterna av lågkonjunkturen drabbar alla energibolag i Europa.
              Det är beklagligt, men att Vattenfall skulle sticka ut på något
              sätt stämmer inte.
            </seg>
            <seg xml:id="i-84986f0dd3230a11-0">
              Socialdemokraterna, Miljöpartiet och Vänsterpartiet påstår i
              sin reservation att Vattenfalls möjligheter att klara sina huvuduppgifter
              är hotade på grund av Nuonaffären. Det är ett direkt felaktigt
              påstående. Vattenfall levererar varje dag året om el, gas och
              värme till miljontals kunder. Vattenfall underhållsinvesterar
              i samtliga sina anläggningar för att kunna hålla så hög prestanda
              som möjligt och är känt för hög leveranssäkerhet. I Sverige är
              till exempel avbrottsfrekvensen för elnäten låg, och leveranssäkerheten
              är 99,98 procent.
            </seg>
            <seg xml:id="i-9a167cc965521c36-0">
              Det påstås från Miljöpartiet att Vattenfalls investeringar i
              förnybar energi är mycket små – ännu ett påstående som inte är
              sant. Vattenfall ska vara ett av de företag som leder utvecklingen
              mot förnybar energiproduktion. Drygt 60 procent av tillväxtinvesteringarna
              2014–2018 planerar de att satsa i förnybart, eller 11 av 18 miljarder
              kronor om man så vill.
            </seg>
            <seg xml:id="i-0c74fcd650209462-0">
              Jag vill be er som följer debatten observera att man måste skilja
              på tillväxtinvesteringar, det vill säga nyinvesteringar, och investeringar
              i underhåll och utveckling. Ibland i debatten låter det som att
              man kan sluta med investeringar i underhåll. Det vore naturligtvis
              väldigt oansvarigt att sluta underhålla befintliga kraftverk.
            </seg>
            <seg xml:id="i-9fa4204e72ec7197-0">
              Det som sägs från Socialdemokraterna, Miljöpartiet och Vänsterpartiet
              vad gäller hållbarhet blir mycket märkligt i kontexten av Vattenfalls
              historia.
            </seg>
            <seg xml:id="i-9ccd7bcda97e38c1-0">
              Vad gäller miljömålen kan jag konstatera att från 1999 till 2006,
              då Socialdemokraterna ledde landet, gick Vattenfall från 0 till
              100 miljoner ton koldioxidutsläpp per år, vilket var mer än hela
              Sveriges utsläpp totalt. Detta håller Vattenfall nu på att vända,
              och man arbetar aktivt med att sänka från 100 till 65 miljoner
              ton, som är målet till 2020.
            </seg>
            <seg xml:id="i-d9fdb1754815b54a-0">
              Statsministern nämnde det också i partiledardebatten, där han
              poängterade de historiska fakta vi har att leva med efter de CO2-utsläpp
              som byggdes upp mellan åren 2000 och 2006 – en tid då Miljöpartiet
              satt i Regeringskansliet tillsammans med Socialdemokraterna. I
              den dåvarande politiska staben satt miljöpartisten Per Bolund
              på Näringsdepartementet. Det var under de här åren som Vattenfall
              köpte på sig kolkraften och utsläppen ökade. Vattenfalls ägande
              i dag måste ses utifrån beslut som togs där och då. Det som händer
              i dag är en konsekvens av det.
            </seg>
            <seg xml:id="i-35a48f323b6568da-0">
              Mycket märkligt är det också att det saknas promemorior och dokument
              från affärer gjorda 2000–2006. Detta klargjorde finansmarknadsministern
              när en journalist bad att få ut dokument som visade vad det fanns
              för analyser, regeringsunderlag, promemorior, samordningsdiskussioner
              och dialoger mellan bolaget och den socialdemokratiska regeringen
              under perioden 2000–2006. På departementet kunde man inte hitta
              några underlag – ingenting. Vem bestämde och vem samordnade när
              Vattenfall gick från 0 ton till 100 miljoner ton utsläpp om året?
            </seg>
            <seg xml:id="i-45a1109bfb275fa7-0">
              Dessa tillgångar är nu en del av Vattenfall och en komplex utmaning
              som bolaget måste handskas med. Vattenfalls investeringar kräver
              en långsiktig omställning för att undvika omfattande kapitalförstöring.
            </seg>
            <seg xml:id="i-38431ecc7954b24e-0">
              Herr talman! Staten väntas även i fortsättningen vara en stor
              bolagsägare, även om regeringen som princip anser att staten inte
              ska äga bolag som verkar på kommersiella marknader med fungerande
              konkurrens. Men som nämnts tidigare finns i den statliga bolagsportföljen
              bolag med särskilt beslutade samhällsuppdrag som är svåra att
              klara på annat sätt än i statlig ägo. Det finns också andra motiv
              till att staten kommer att ha ett fortsatt inflytande i vissa
              bolag, exempelvis om en försäljning försämrar konkurrensen.
            </seg>
            <seg xml:id="i-dd34f4e670062f04-0">
              Under en treårsperiod gör Finansdepartementet nu en viktig översyn
              av de ekonomiska målen i samtliga 36 bolag inom departementets
              bolagsförvaltning. Processen ska säkerställa värdeskapandet i
              bolagsportföljen. Man etablerar en process där man löpande ser
              över de ekonomiska målen så att de är relevanta för bolagets utmaningar,
              marknad och verksamhet. Detta är bra och tydligt från ägaren.
            </seg>
          </u>
          <note xml:id="i-be159d44edf6232b-0">
            Med detta, herr talman, yrkar jag bifall till förslaget i betänkandet
            och avslag på samtliga motioner.
          </note>
          <note xml:id="i-b1a37a43307c2bd3-0">
            I detta anförande instämde Hans Rothenberg och Boriana Åberg
            (båda M) samt Anders Ahlgren (C).
          </note>
          <note type="speaker" xml:id="i-6531474874740f2e-0">
            Anf. 6 KENT PERSSON (V) replik:
          </note>
          <u who="kent_persson_8dd737" next="cont" xml:id="i-6b4b8725c284d8c1-0">
            <seg xml:id="i-10748055ecb4c0fa-0">
              Herr talman! Jag får tacka Ann-Charlotte Hammar Johnsson för
              anförandet. Jag hade väl inte förväntat mig något annat än att
              få höra ett försvarstal från henne när det gäller regeringens
              handhavande av statliga företag.
            </seg>
            <seg xml:id="i-1c39b21fa519889a-0">
              Ett av de mål som regeringen har är att jämställdheten ska öka
              i de statliga bolagen. Ann-Charlotte Hammar Johnsson refererar
              till regeringens skrivelse om statliga företag och påstår att
              andelen kvinnliga ordförande har ökat från 33 procent 2008 till
              37 procent 2012. Så står det faktiskt i skrivelsen. Men om man
              går in och läser i skrivelsen och tittar riktigt noga på vad som
              har hänt blir bilden en helt annan.
            </seg>
          </u>
          <note xml:id="i-99cf79efeefcf706-0">
            År 2010 var andelen kvinnliga ordförande 39 procent, och 2011
            var den 39 procent för att sedan sjunka till 37 procent.
          </note>
          <u who="kent_persson_8dd737" prev="cont" xml:id="i-c065e748f0c7e394-0">
            <seg xml:id="i-5f9d2454fca05564-0">
              Så ser sanningen ut. Det är givetvis ett misslyckande från regeringens
              sida, vilket jag tycker att Ann-Charlotte har anledning att tillstå.
              Det här är inte bra. Andelen kvinnliga ordförande har minskat
              och inte ökat de två senaste åren, som regeringen påstår.
            </seg>
          </u>
          <note type="speaker" xml:id="i-dfd7f5f7dc8167fe-0">
            Anf. 7 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-1">
            <seg xml:id="i-869772c73e75fe1e-0">
              Herr talman! Ja, det ser olika ut, Kent Persson, och det går
              upp och ned mellan åren. Men i den långa processen ökar andelen,
              och det är det som är det viktiga i det hela. Visst är 37 mindre
              än 39, och det är alltid positivt att det går uppåt. Det gäller
              att arbeta på.
            </seg>
            <seg xml:id="i-854e5e821bbdac39-0">
              Jag nämnde inte årtalet 2012, utan jag sade 2013. Å andra sidan
              sade Kent Persson att det fanns 54 bolag, men det finns 52. Någonstans
              där ligger siffrorna. Kent Persson måste tillstå att det har gått
              framåt en hel del på den fronten för kvinnor även om det finns
              mycket mer att göra.
            </seg>
            <seg xml:id="i-cd8e015e91f9069d-0">
              Kent Persson nämnde Teliaaffären i sitt anförande och påstod
              att man inte hade gjort någonting speciellt där. Det är inte sant.
              Finansmarknadsminister Peter Norman har varit tydlig vad gäller
              bolagets inriktning och bedömning.
            </seg>
            <seg xml:id="i-d0bcf3610fd9ed99-0">
              I början av året var det nödvändigt att tillsätta en översyn
              av styrelsen. Man har förändrat sammansättningen av Telias styrelse
              och talat om vad riktlinjerna handlar om och om de mänskliga rättigheterna
              som Kent Persson var inne på.
            </seg>
            <seg xml:id="i-b43358fe101dbd6b-0">
              Jag tittade på en interpellationsdebatt från den 3 december där
              Kent Persson, efter att Peter Norman hade redogjort för vad som
              hänt i Telia, sade att det var väldigt bra. Han såg det också
              som en kursändring att Telia inte kunde hänvisa till att man följde
              lagstiftningen i respektive land för att på så sätt försvara sitt
              agerande. Kent Persson avslutade den interpellationen med att
              säga att han var nöjd med svaret, så jag undrar: Är Kent Persson
              nöjd, eller är han inte nöjd?
            </seg>
          </u>
          <note type="speaker" xml:id="i-45d12ca6ec2093ec-0">
            Anf. 8 KENT PERSSON (V) replik:
          </note>
          <u who="kent_persson_8dd737" xml:id="i-1bd6bdd59a9bb8c2-1">
            <seg xml:id="i-92547eb99aa4738a-0">
              Herr talman! För att återgå till jämställdhetspolitiken är det
              ju så att andelen kvinnor i bolag har minskat. Det är ett trendbrott.
              Från att ha ökat har andelen faktiskt minskat till 37 procent.
              Då måste ju regeringen, om man menar allvar, se till att det blir
              en förbättring inom det området.
            </seg>
            <seg xml:id="i-455df601396decd1-0">
              Jag sade att det var 54 statliga bolag, vilket står i regeringens
              skrivelse. Det är den jag hänvisar till. Det har skett förändringar
              efter det – jag är medveten om att man har sålt ut Nordea, vilket
              har minskat antalet.
            </seg>
            <seg xml:id="i-701fe4571a8df604-0">
              När det gäller Telia har det ju efter den interpellationsdebatten
              framkommit nya affärer där Telia har problem rent ekonomiskt med
              vad som händer i en av de här staterna och står inför gigantiska
              nedskrivningar.
            </seg>
            <seg xml:id="i-cb1dcf877af865d7-0">
              Jag tycker att de åtgärder som Peter Norman har vidtagit när
              det gäller Telia Sonera är bra. Men jag menar, vilket jag sade
              i den interpellationsdebatten, att om Telia Sonera ska lyckas
              med att återupprätta sitt varumärke måste man gå till botten med
              detta. Man får inte en chans till, utan allting måste vändas på.
              Peter Norman var överens med mig om att det här är sista chansen
              för Telia Sonera att klara ut den affären.
            </seg>
            <seg xml:id="i-2dbd49478a648f32-0">
              Men vi vet också att Telia Sonera finns kvar i åtskilliga delar
              av de forna öststaterna där det demokratiska underskottet är allvarligt
              och som mer och mer liknar rena diktaturer. Därför är det allvarligt.
            </seg>
            <seg xml:id="i-1c4ba139753e5555-0">
              Men – och jag återkommer till det – trenden när det gäller jämställdhet
              går åt fel håll.
            </seg>
          </u>
          <note type="speaker" xml:id="i-12a6343b4a9d1a0a-0">
            Anf. 9 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-2">
            <seg xml:id="i-9e3bbf2c5d41f6a7-0">
              Herr talman! Jag börjar med det här med Telia. Det finns ingen
              annan syn från vår sida än att man ska gå till botten med det,
              precis som Kent Persson och Peter Norman är helt överens om.
            </seg>
            <seg xml:id="i-fcf4872245b5ae02-0">
              När man verkar i sådana här länder är det ju så att myntets baksida
              när det gäller demokrati är att verksamheten kommer i fel händer.
              Det är självklart att man ska se till att det inte sker. Komplexa
              mobiltelefonnät och annat gör att människor får tillgång till
              världen, men det är fruktansvärt när de tas i beslag av andra.
            </seg>
            <seg xml:id="i-e1af16421ccd3160-0">
              Vi i näringsutskottet ska besöka Telia, och då får vi följa upp
              det här. Det är självklart att vi alla har samma intresse av det
              och av att göra gott för världen i den meningen.
            </seg>
            <seg xml:id="i-17c055a67447dd6b-0">
              När det handlar om trenden för kvinnor i bolag jämförde jag med
              2008. Då var det 33 procent kvinnor, medan det var 37 procent
              2013. Däremellan har det varit 39 procent. Men självklart är det
              en trend som ska gå uppåt. Vi ska ju inte nedåt, så vi är helt
              överens om att det här ett förbättringsarbete.
            </seg>
          </u>
          <note type="speaker" xml:id="i-b9cd216475330579-0">
            Anf. 10 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-1">
            <seg xml:id="i-4cef8f2cfffce0f7-0">
              Herr talman! Jag ska börja med något jag själv har sagt: När
              staten äger något är alla Sveriges medborgare delägare. Vi som
              riksdagsledamöter har ett ansvar att representera dessa ägare
              för att ägandet ska vara så bra som möjligt.
            </seg>
            <seg xml:id="i-4494f4997b0b0116-0">
              När det gäller de statliga bolagen uppstår då ett problem. Det
              finns nämligen olika åsikter bland oss ägarrepresentanter om vi
              ska äga verksamheter och bolag. Det finns skilda åsikter om vad
              som ska utföras av de bolagen och verksamheterna och om hur det
              ska se ut.
            </seg>
            <seg xml:id="i-78e46a94e068c7f9-0">
              I sitt anförande uttryckte Ann-Charlotte Hammar Johnsson, företrädare
              för Moderaterna, att politiken inte ska lägga sina långa fingrar
              i företagens verksamheter. Skillnaderna kan inte bli tydligare
              än så. Men jag undrar: Vilka ägare – som vi alltså är med och
              företräder – har inte synpunkter på vad deras företag ska göra?
              Är inte själva syftet med att regeringen utser en verkställande
              ledning och en styrelse att de personerna ska utföra det som ägaren
              tycker att bolaget ska göra?
            </seg>
            <seg xml:id="i-cfe4f9293782ce3f-0">
              Jag undrar hur det kommer sig att Moderaterna har ståndpunkten
              att vi från den politiska sidan – regeringen tillhör ju också
              den – inte ska lägga våra långa fingrar i verksamheten.
            </seg>
          </u>
          <note type="speaker" xml:id="i-2050f0b7874c2cc8-0">
            Anf. 11 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-3">
            <seg xml:id="i-77b3aba20fc7d89c-0">
              Herr talman! Det beror på vad Krister Örnfjäder lägger i den
              beskrivningen. För mig är det självklart att man om man äger bolag
              sätter upp policyer och riktlinjer som bolagen ska arbeta efter
              och berättar att man gör en stor genomgång av de ekonomiska målen.
              Man säger att man ska vara affärsmässig, och på andra områden
              ska man fylla en samhällsfunktion. Det är ramarna för det man
              arbetar med, och det är dem man leder och styr inom.
            </seg>
            <seg xml:id="i-a3a1c9cd1431d209-0">
              Det jag talar om är att Socialdemokraterna säger att man ska
              in och röra i verksamheten. Man kan inte ena dagen gå in, säga
              att nu ska ni ha si och så mycket och skruva på den ratten och
              andra dagen skruva på en annan ratt. Då är man inne och rör i
              det. Har ett bolag fått ett uppdrag att sköta någonting efter
              riktlinjer är det också de riktlinjerna man följer. Det är det
              som utvärderas; det är det som menas med det hela.
            </seg>
            <seg xml:id="i-16c1f5a32d578efa-0">
              Självklart har staten en viktig roll och ett ansvar. Man vill
              ha det ansvaret för de bolag man har. Ägarrollen och styrelserollen
              är det viktigt att skilja på.
            </seg>
            <seg xml:id="i-3796315d673ffe6b-0">
              När jag ändå har ordet vill jag ställa frågor tillbaka till Krister
              Örnfjäder eftersom det finns ett påstående i era skrivningar till
              i dag om att Vattenfalls verksamhet är hotad när det gäller att
              klara huvuduppdraget. Jag skulle vilja veta hur ni kan påstå det.
            </seg>
            <seg xml:id="i-b1f9dcc5048eeea5-0">
              Jag skulle också vilja veta och tycka att det vore intressant
              att få höra hur Socialdemokraterna tänker sig att överpröva det
              här med KU:s utredning. Vill man göra det parallellt med en utomstående
              expertgrupp, eller vill man ta steget in, skruva på de här rattarna
              och ta den affärsmässiga delen? Är det vad Krister Örnfjäder säger,
              att nu ska politiken gå in och bestämma i bolagsaffärerna? Då
              undrar jag vem i det här landet som kommer att vilja ha sådana
              bolag när riksdagen överprövar det hela.
            </seg>
          </u>
          <note type="speaker" xml:id="i-c7d0cf8366a51edd-0">
            Anf. 12 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-2">
            <seg xml:id="i-e84989bb14607360-0">
              Herr talman! Jag tror att vi har ett gott stöd från allmänheten,
              som är ägare till de här bolagen. Allmänheten tycker att vi som
              politiker ska agera i olika lägen.
            </seg>
            <seg xml:id="i-37986c5d8c134093-0">
              Det ska bli intressant att höra Ann-Charlotte Hammar Johnssons
              frågor och inlägg när vi ska möta Telia. Ska hon inte vid det
              tillfället passa på att ställa frågor med utgångspunkt i den debatt
              som förs i samhället? Är det inte det som kommer att vara syftet
              med det besöket? Så har i alla fall jag tänkt agera vid det tillfället,
              och jag tror att hela näringsutskottet har det syftet. Men Ann-Charlotte
              Hammar Johnsson kanske tänker prata om någonting helt annat än
              det som den debatt som förs ute i samhället handlar om.
            </seg>
            <seg xml:id="i-9d84eebf121fe7a7-0">
              Jag kan svara på åtminstone en av de här frågorna – det här är
              ju tidsbegränsat.
            </seg>
            <seg xml:id="i-5748d099817f7d7f-0">
              När det gäller Nuon är vi oroliga. Vi tror inte att det som är
              gjort så här långt för att täcka upp de förluster som man har
              sett och ser framför sig inom Vattenfall när det gäller affären
              Nuon är det slutliga resultatet. Det innebär per automatik att
              bara den åtgärd som är vidtagen nu kommer att begränsa Vattenfalls
              möjligheter att agera inför framtiden. Det ligger också i sakens
              natur.
            </seg>
            <seg xml:id="i-e7b3123d2919be23-0">
              Jag kan avslutningsvis upplysa om att när det gäller jämförelser
              med Vattenfall var det ingen i den här församlingen som klagade
              under hela första årtiondet, från 2001 till 2010, över de vinster
              som Vattenfall gjorde på köpet som man hade gjort. Värderingen
              av köpet överlämnar jag till dem som var bättre insatta i det
              hela än jag. Men man ska medveten om att Vattenfall var rena kassakon
              under de första tio åren, också med hjälp av de investeringar
              som man hade gjort utanför Sverige.
            </seg>
          </u>
          <note type="speaker" xml:id="i-0b58b8f30991a401-0">
            Anf. 13 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-4">
            <seg xml:id="i-e595825b229dd465-0">
              Herr talman! Angående diskussionen med Telia missförstår Krister
              Örnfjäder mig med vilje, känns det som. Det är min upplevelse
              av det hela.
            </seg>
            <seg xml:id="i-252e7eb7834a1ad5-0">
              Det är självklart att man ställer frågor till Telia, men de utgår
              från ägarperspektivet med mänskliga rättigheter. Det finns hållbarhetskriterier
              som man tittar på, och det är dem man ställer frågor om. Det handlar
              inte om att man, som nu med Nuonaffären, har överprövningar och
              expertgrupper och kollar affärsmässighet, utan det handlar om
              att ställa de här ägarkontrollfrågorna.
            </seg>
            <seg xml:id="i-c3c4a3a304fcaa71-0">
              Angående Nuon vill jag säga att man har ett uppdrag som är tydligt
              och transparent. Man har ett mål att leva upp till 2020, och man
              arbetar hårt med det. Man har som sagt gått från 0 till 100 miljoner
              ton utsläpp. Jag blir faktiskt inte riktigt klok på Krister Örnfjäders
              diskussion om åren framöver med kolkraft. Det var alltså okej
              att göra stora vinster förr fastän man då hade kolkraft, men i
              dag ska man inte ha några sådana utsläpp, och ändå har man satt
              i gång denna process? Det hela är väldigt rörigt, och det är svårt
              att förstå vad Socialdemokraterna egentligen vill.
            </seg>
          </u>
          <note type="speaker" xml:id="i-1fdad4b128128892-0">
            Anf. 14 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-b76684880fdb80af-1">
            <seg xml:id="i-897692cb673572ee-0">
              Herr talman! Ann-Charlotte Hammar Johnsson ställer frågan till
              Socialdemokraterna vad de egentligen vill. Jag tycker att det
              är mer intressant att höra vad Ann-Charlotte Hammar Johnsson och
              Moderaterna vill.
            </seg>
            <seg xml:id="i-a2a3338f01057658-0">
              Det är klart att man kan referera till tio år gamla beslut om
              Vattenfalls expansion i Europa. Men under dessa tio år har koldioxidutsläppen
              från Vattenfall gått från 0 till 90 miljoner ton per år, vilket
              är nästan dubbelt så mycket som Sverige släpper ut per år. Detta
              har skett de senaste tio åren. Har inte den borgerliga alliansregeringen
              något som helst ansvar för utvecklingen under de här tio åren?
              Lägger man hela ansvaret på dem som hade makten för drygt tio
              år sedan?
            </seg>
            <seg xml:id="i-064b2d6c988f1176-0">
              Vad vi i Miljöpartiet vill är uppenbart. Vi vill att Vattenfall
              lägger all energi på att bygga ett hållbart energisystem. Just
              nu bygger Vattenfall ut två helt nya kolkraftverk. Ligger det
              i den borgerliga regeringens intresse? Det är min fråga till Ann-Charlotte
              Hammar Johnsson.
            </seg>
          </u>
          <note type="speaker" xml:id="i-b77b71e959f66a85-0">
            Anf. 15 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-5">
            <seg xml:id="i-9e0577bc3268f086-0">
              Herr talman! Anledningen till att vi står där vi är i dag, Jonas
              Eriksson, är beslut som har tagits tidigare. Att man har gått
              från 0 till 90 miljoner ton utsläpp beror på beslut som togs där
              och då.
            </seg>
            <seg xml:id="i-34a2cefd9c1c7d9c-0">
              Jonas Eriksson nämner att man nu har byggt kolkraftverk. Det
              var ju inte i går man började bygga dem. Det tar åtta tio år att
              bygga ett kraftverk, och det beslutet togs under den tid då Miljöpartiet
              var en del av den socialdemokratiska regeringen.
            </seg>
            <seg xml:id="i-9967c0eeae5848be-0">
              Jag vill ställa samma frågor som till Socialdemokraterna. Påståendet
              att det finns risk för att Vattenfall inte klarar sin huvuduppgift
              på grund av Nuon, var kommer det ifrån? Hur kan man påstå detta?
              Jag har ju läst upp för er att Vattenfall funkar varje dag och
              är fullt med på energimarknaden.
            </seg>
            <seg xml:id="i-ec7944ae131262a9-0">
              Affären med Nuon blev inte den mest lyckade, men man hade inget
              annat besked, för marknaden talade sitt tydliga språk där och
              då. Alla gjorde likadant. Hur kan man påstå att Vattenfall inte
              klarar sin huvuduppgift?
            </seg>
            <seg xml:id="i-357fb45a2ae59e33-0">
              Hur kan det vara så att Miljöpartiet har ett förslag om att Vattenfall
              ska ha 100 procent förnybar energi 2030 när Miljöpartiet samtidigt
              säger att detta är fullt möjligt att göra här och nu i dag? Är
              det kanske i själva verket inte fullt så möjligt som ni påstår,
              Jonas Eriksson?
            </seg>
          </u>
          <note type="speaker" xml:id="i-9120b10292748ddb-0">
            Anf. 16 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-b76684880fdb80af-2">
            <seg xml:id="i-d93ee70c7aacdeb7-0">
              Herr talman! Det är intressant att Ann-Charlotte Hammar Johnsson
              fortfarande uppehåller sig vid drygt tio år gamla beslut. Betyder
              det att alliansregeringen har varit handlingsförlamad och bunden
              av så gamla beslut utan att kunna ta några som helst initiativ
              till en förändring av Vattenfalls inriktning? Svaret är ganska
              tydligt.
            </seg>
            <seg xml:id="i-47e4821f66bd6d54-0">
              Men jag lämnar detta, för jag vill beröra en annan fråga i det
              här replikskiftet också, nämligen jämställdheten. Vi är nog alla,
              över partigränserna, glada över att man har gjort stora förbättringar
              när det gäller jämställdheten i styrelserna, men det som inte
              nämns av de partier som sitter i regeringen är hur jämställdheten
              ser ut när det gäller ledningsgrupperna. Det tog jag specifikt
              upp i mitt anförande. Där är bilden inte alls lika positiv.
            </seg>
            <seg xml:id="i-a030422059d8dfa6-0">
              När det gäller vd-poster i de statliga bolagen är endast 29 procent
              besatta av kvinnor och 71 procent besatta av män. Utvecklingen
              har stått stilla de senaste åren, även om den treårsstatistik
              som finns med i skrivelsen initialt visar på en förbättring. Vi
              kan inte vara nöjda med jämställda styrelser eller med att det
              är bättre än näringslivet i stort – vi eftersträvar jämställdhet,
              och det måste väl vara vårt ansvar att det också blir det i bolagsledningar
              och jobba hårdare för det? Ambitionerna är desamma, men resultaten
              har stannat upp. Ann-Charlotte Hammar Johnsson, vad gör regeringen
              för att också komma till rätta med bolagsledningarna när det gäller
              vd-posterna och ledningsgrupperna?
            </seg>
          </u>
          <note type="speaker" xml:id="i-b2bddce00e31cb1c-0">
            Anf. 17 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-c3b46a62a5c5ea03-6">
            <seg xml:id="i-b59fae60398767ae-0">
              Herr talman! Låt mig börja med Vattenfall. Där har man byggt
              upp ett företag med kolkraft och har ökat från 0 till 90 eller
              100 miljoner ton CO2-utsläpp, och det ska man ta tag i. Det är
              en väldigt komplex fråga med tanke på hur elmarknaden ser ut och
              var och hur man verkar. Vattenfall har ett uppdrag, och det får
              vara rimligt med hänsyn till vad som är möjligt att göra. Då har
              man sagt att man ska gå ned till 65 miljoner ton och satt ett
              årtal för det, nämligen 2020.
            </seg>
            <seg xml:id="i-a907b2d819b12a54-0">
              Samtidigt – detta har inte framkommit innan – är det i dag ingen
              som vet vart Nuonaffären tar vägen i framtiden. Vi vet inte alls
              om det kommer att visa sig vara en affär i rätt riktning, men
              just nu har den inte blivit riktigt som man hade tänkt sig.
            </seg>
            <seg xml:id="i-b4467e21f78dd3bf-0">
              När det gäller ledningsgrupperna vet jag inte om Jonas Eriksson
              menar sådana i privat eller i offentlig regi, men självklart ska
              vi i de egna bolagen arbeta med riktlinjer för att öka jämställdheten.
              Om man talar om privata bolag kan man se på Norge. Där hade man
              krav på kvotering – det är en fråga som finns i debatten – i börsnoterade
              bolag, vilket gjorde att de bolag som var där genomförde det.
              Det har dock sedan visat sig att det hela mest blev en yta. Det
              blev ingen process i bolagen, utan de som tillsattes blev det
              för att uppfylla kvoteringskravet. Däremot såg man att de företag
              som inte omfattades av kravet har ökat andelen kvinnor i sina
              ledningsgrupper.
            </seg>
            <seg xml:id="i-ba1a760e67a455bf-0">
              Frågan är alltså på vilket sätt man når bäst resultat när det
              gäller jämställdhet. Jag är inte säker på att kvotering är lösningen,
              men det är min personliga åsikt.
            </seg>
          </u>
          <note type="speaker" xml:id="i-0acf9358afb05e12-0">
            Anf. 18 EVA FLYBORG (FP):
          </note>
          <u who="eva_flyborg_45b8be" xml:id="i-68184cf3a7f1d556-0">
            <seg xml:id="i-350d39368cab4dae-0">
              Herr talman! Folkpartiet är av den principiella inställningen
              att staten inte annat än i undantagsfall ska driva företag. I
              en väl fungerande marknadsekonomi stiftar staten lagar, fattar
              beslut om skatter och ansvarar för myndighetsutövning. Det är
              inte bra om staten på samma gång är en ledande aktör på marknaden
              – det leder bara till att rollerna blandas samman.
            </seg>
            <seg xml:id="i-4ca74e1365deba08-0">
              Men man ska också vårda det man äger. Det är en gammal sanning
              som passar bra även på stora och opersonliga saker som de statliga
              bolagen. Att vårda statliga bolag är att se till att de sköts
              på bästa sätt med professionella ledningar, tillräckligt stora
              kapitalbaser och kloka ägardirektiv. Det kan också finnas ett
              samhällsuppdrag som bara ett statligt företag kan eller ska sköta
              eller ett naturligt monopol, men det är undantagsfall. Det känns
              bra att regeringen i sin skrivelse talar om att man hela tiden
              går igenom sin portfölj för att se till att den förvaltas på bästa
              sätt.
            </seg>
            <seg xml:id="i-dfb91777a882eaa9-0">
              Herr talman! Det finns flera exempel på statliga företag som
              sköter sig utmärkt, levererar pengar till statskassan och utför
              ett arbete som ingen annan än staten kan eller ska göra. Men det
              finns också gott om exempel på motsatsen – företag som stör den
              goda konkurrensen på marknaden, företag som genom felaktig eller
              undermålig ledning förorsakar stora förluster, kräver ägartillskott
              och mycket annat stöd. Då kostar de oss i stället skattepengar,
              tid, energi och uppmärksamhet. Var och en inser att det inte är
              en bra situation.
            </seg>
            <seg xml:id="i-b60f796a0d1d7b65-0">
              Det är helt enkelt inte bra för marknadens funktionssätt när
              en av aktörerna är både domare och en av spelarna. Ett statligt
              bolag är just denna hybrid, en sorts kameleont. Ett statligt företag
              är också alltid en risk oavsett om det går bra eller dåligt i
              den aktuella investeringen. Den risken tvingas alltid skattebetalarna
              bära. Man ska vårda det man äger, men ibland är den bästa vården
              att inte äga alls utan att släppa fri.
            </seg>
            <seg xml:id="i-9d46437972e98881-0">
              Det finns alltså flera goda skäl till försäljning av de statliga
              bolagen. Konkurrensen blir sundare, statens roll blir mer renodlad,
              företagen får bättre utvecklingsmöjligheter och intäkterna från
              försäljningarna kan användas till att få ned statsskulden och
              därmed de stora räntor som Sverige tvingas betala för sina lån.
              Det ger i sin tur möjlighet till reformer och förbättringar som
              annars inte hade blivit gjorda. Skattepengar ska gå till förbättringar
              i Sverige, inte till stora räntekostnader.
            </seg>
            <seg xml:id="i-6ec506f27b39cdb2-0">
              Det har riktats kritik från bland annat Riksrevisionen mot tidigare
              regeringars hanterande av de statliga bolagen. Tydlighet, öppenhet
              och transparens måste prägla den statliga förvaltningen. Man ska
              inte sälja ut om det inte behövs och om man inte måste. Man ska
              sälja ut när det är tid och när man får bra med pengar till skattebetalarna
              för bolagen. Man ska inte behöva skynda sig.
            </seg>
            <seg xml:id="i-d23885b27508c45f-0">
              När det gäller Vattenfall kan man lugnt konstatera att det var
              under den nuvarande oppositionens regeringsstyre som Vattenfall,
              och därmed Sverige, investerade över 70 miljarder svenska kronor
              i den tyska kolindustrin. Samma partier som i dag ylar i högan
              sky över Vattenfalls kolbrytning är de som då såg till att den
              hamnade där. Nu är frågan om köpet av Nuon något som oppositionen
              riktar in sin kritik på – även här i dag. Detta företag köptes
              förvisso under alliansregeringens tid, nämligen 2009, men det
              ska ses som ett steg i den strategi jag nämnde tidigare och som
              förverkligades av regeringen Göran Persson. Halva den styrelse
              som fattade beslutet att köpa Nuon var dessutom utsedda av en
              socialdemokratisk regering, och flera av dem var själva socialdemokrater.
            </seg>
            <seg xml:id="i-a96415f45424df9d-0">
              Delar av oppositionen kräver nu alltså en granskningskommission
              för Nuon. Vi anser att det inte behövs. Under samma tid som detta
              köp gjordes genomfördes andra affärer i samma prisspann som Nuonköpet
              och hade stöd hos flera externa bedömare. Givet det vi i dag vet
              om marknaden, de stora ekonomiska problem Europa har och fallande
              elpriser var det förstås ett högt pris, men det kunde ingen veta
              då.
            </seg>
            <seg xml:id="i-6b7fe07aa21543fb-0">
              Hur gick då egentligen detta till, herr talman? Ja, under den
              tidigare socialdemokratiska minoritetsregeringens tid skedde en
              gigantisk expansion av Vattenfall i Europa via köp av kolkraftverk
              och stora kärnkraftsinvesteringar i Tyskland. Dessa investeringar
              har tyvärr inte visat sig vara hållbara för Vattenfall ur vare
              sig ekonomisk eller miljömässig synvinkel. I förhållande till
              anskaffningsvärdet har Vattenfall skrivit ned 117 procent av värdet
              för den tyska kärnkraften och 42 procent av värdet för Nuon. Nedskrivningarna
              av den tyska kärnkraften är betydligt högre än nedskrivningarna
              av Nuon som andel av förvärvskostnaden.
            </seg>
            <seg xml:id="i-b250995e562d1826-0">
              I Regeringskansliet har man, som vi tidigare har hört, letat
              efter dokument som klargjorde vad det under den perioden fanns
              för analyser, regeringsunderlag, promemorior, samordningsdiskussioner
              och dialoger mellan bolaget och den socialdemokratiska regeringen
              som stöder denna gigantiska investering på 70 miljarder. Ingen
              dokumentation har hittats.
            </seg>
            <seg xml:id="i-ef8d0b38e25bdb5a-0">
              I juni 2004, för ungefär tio år sedan, redovisade Riksrevisionen
              i rapporten Vattenfall AB – uppdrag och statens styrning en granskning
              av Vattenfall och statens ägarförvaltning av bolaget. Här förde
              man fram allvarlig kritik mot hur den dåvarande socialdemokratiska
              minoritetsregeringen hanterat frågan. Den så kallade formlösa
              styrningen av Vattenfall, det vill säga utbytet av information
              mellan bolaget och ägarförvaltningen som inte dokumenterats i
              alla delar, hade begränsat Riksrevisionens möjlighet att bedöma
              hur den interna kontrollen av beredningsprocessen mellan bolag
              och ägarförvaltning varit utformad. Riksrevisionen slog fast att
              ägarförvaltningen inte hade behandlat Vattenfalls expansion i
              Tyskland på ett tydligt eller bra sätt.
            </seg>
            <seg xml:id="i-8954c66d3303b4cb-0">
              Herr talman! Anledningen till att vi tar upp detta är att Vattenfalls
              investeringar i Tyskland innebär en markant förändring av bolagets
              – det vill säga Vattenfalls – tidigare verksamhetsinriktning och
              strategi samt, som Riksrevisionen skrev, ett i väsentliga delar
              ändrat ekonomiskt risktagande i förhållande till tidigare. Ägarförvaltningens
              styrning av bolaget hade inte varit tillräckligt tydligt för att
              undvika risken att bolagets verksamhet i Tyskland uppfattades
              stå i betydande motstridighet till svenska miljö- och energipolitiska
              mål. Det var ord och inga visor, herr talman.
            </seg>
            <seg xml:id="i-aceaa1e5d0272def-0">
              Riksrevisionen ansåg också med anledning av omfattningen av och
              inriktningen på Vattenfalls expansion i Tyskland att styrelsen
              eller ägarförvaltningen borde ha verkat för ett formellt ställningstagande
              till bolagets planer. I den riksdagsdebatt som rapporten föranledde
              här i kammaren var det tydligt att den socialdemokratiska minoritetsregeringen
              med sina stödtrupper ansåg att man kunde bortse från denna kritik
              helt och hållet.
            </seg>
            <seg xml:id="i-1e1078c6dd1b3f6f-0">
              Den socialdemokratiska försvarslinjen första argument var att
              kolsatsningen ju var laglig i Tyskland. Men om det var moraliskt
              riktigt eller ej – i Tyskland eller här hemma i Sverige – framkom
              dess värre inte av debatten. Det förtydligande av Vattenfalls
              ägardirektiv som sedan skedde efter denna brunkolsdebatt var mer
              av kosmetisk karaktär, där allt fortfarande skulle ske inom ramen
              för affärsmässighet. Med detta lät sig Miljöpartiet nöja, och
              de hade inga reservationer i det betänkande som blev följden av
              debatten.
            </seg>
            <seg xml:id="i-3ae60051a5379a53-0">
              Det andra argumentet var att vi ju tjänar pengar på kolbrytningen.
              Jag hörde detsamma här i dag. Man kallade det kapitalism i folkets
              tjänst. Till och med Vänsterpartiet gick utan besvär med på detta
              synsätt.
            </seg>
            <seg xml:id="i-cb99cb2222c03e9b-0">
              Det tredje argumentet var att det är upp till den suveräna styrelsen
              att fatta beslut; så säger aktiebolagslagen, och regeringen ska
              inte lägga sig i. Så sade man då. Jo du, så lät det alltså. Men
              det är ju just detta argument, sina egna ord, som S, V och MP
              nu vänder sig emot med all kraft. De resonerar tvärtom för att
              eventuellt kunna binda regeringen vid ett dåligt affärsbeslut.
            </seg>
            <seg xml:id="i-bdfbd0b66f4c8e31-0">
              Herr talman! Jag kan intellektuellt gå med på att man hävdar
              det ena eller det andra synsättet och står för det. Men det är
              inte hederligt att hävda båda två och ta den vinkling som passar
              ens politiska syften just för tillfället. Triss i dubbelmoral
              ligger alltså till grund för hela kolsatsningen i Tyskland och
              Polen. Kanske är det ett slags politiskt rekord.
            </seg>
            <seg xml:id="i-6599f30f5e782ec4-0">
              Det är trots allt dessa tidiga beslut som sedan har styrt Vattenfalls
              vidare satsningar på den europeiska marknaden framgent och över
              tid. Det gäller framför allt satsningen på kol, kärnkraft och
              gas. En så enorm satsning som man gjorde då måste fullföljas för
              att ha en chans att bli framgångsrik, och oavsett vad man har
              tyckt innan är läget ett annat när köpen väl är gjorda och skattebetalarnas
              pengar är satsade och riskerade. Långsiktighet och värdeskapande
              är ledord för en bra statlig förvaltning. Det är vi alla överens
              om här. En långsiktigt ordnad omställning är därför det som nu
              sker.
            </seg>
            <seg xml:id="i-75fc0bfac79b31d2-0">
              Herr talman! Som företrädare för ett parti som är drivande i
              jämställdhetsfrågor vill jag till sist särskilt lyfta fram det
              arbete som görs för jämställdheten i just de statliga bolagen.
              I regeringens skrivelse finns ett särskilt avsnitt med rubriken
              Fler kvinnor i styrelserna än på börsen. Det är av stor vikt att
              andelen kvinnor i företagsledande ställning ökas.
            </seg>
            <seg xml:id="i-9f6d73e66581c615-0">
              Hela 41 procent av styrelseordförandena i de statliga bolagen
              är kvinnor. Av redovisningen i skrivelsen framgår också att kvinnor
              utgjorde 29 procent i gruppen vd:ar i december 2012. Andelen kvinnor
              i ledningsgrupper i statliga företag uppgick 2012 till 38 procent,
              och av styrelseledamöterna var 49 procent kvinnor – alltså nästan
              hälften. Dessa siffror är smått fantastiska och visar på att det
              går att förändra om man vill. De visar att vi är på rätt väg när
              det gäller den viktiga jämställdheten i de statliga bolagen, även
              utan kvotering.
            </seg>
          </u>
          <note xml:id="i-52f518a1d74372d8-0">
            Herr talman! Jag yrkar bifall till utskottets förslag och avslag
            på reservationerna.
          </note>
          <note xml:id="i-e6a6efa450f1f8da-0">
            I detta anförande instämde Hans Rothenberg (M).
          </note>
          <note type="speaker" xml:id="i-ab79db1d2bc7ca37-0">
            Anf. 19 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-3">
            <seg xml:id="i-b22f239da2f720c3-0">
              Herr talman! Att äga statliga företag som är ute på en marknad
              gör att marknaden störs, säger Eva Flyborg. Jag undrar då: Hur
              gör vi i en situation där vi som politiker blir uppmanade av våra
              väljare att tillgodose behov de upplever som nödvändiga men där
              den marknad som efterfrågas kanske inte finns? Rent historiskt
              är det på det sättet många av de här verksamheterna har uppstått,
              och vi kan kanske också se det i nutid.
            </seg>
            <seg xml:id="i-d0fac1af22318dae-0">
              Jag frågar alltså: Hur gör vi när behov uppstår och det inte
              finns någon marknad? Ska vi inte tillgodose behoven då? Är det
              svaret från den marknadsekonomi Eva Flyborg gör sig till talesperson
              för?
            </seg>
          </u>
          <note type="speaker" xml:id="i-91dc3043877f1de1-0">
            Anf. 20 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-1">
            <seg xml:id="i-0e9ce1ef4d894f51-0">
              Herr talman! Jag är inte helt säker på att jag förstod frågan,
              men jag ska ändå anstränga mig för att svara på den. Ska företag
              som stör på en marknad få finnas? Jag vet inte om jag hörde rätt
              eller inte. Det som är felet med statliga bolag är att de hela
              tiden har skattebetalarnas pengar i ryggen, vilket gör att det
              blir en konkurrenssnedvridning av hela marknaden redan från början.
            </seg>
            <seg xml:id="i-fc31b6b8439e3670-0">
              Som jag sade i mitt anförande är det olyckligt att till exempel
              en domare i en match mellan IFK och Gais är Gaisare eller ännu
              värre IFK:are. Då säger det sig självt att man dömer i en viss
              riktning. Och det är samma sak här; man stör spelet, man stör
              marknaden och snedvrider hela situationen.
            </seg>
            <seg xml:id="i-fa24106a44b8715b-0">
              Statliga bolag ska kunna finnas, vilket jag tydligt sade, om
              det finns en roll som bara ett statligt bolag kan eller bör sköta.
              Så är det naturligtvis, och det har jag talat om här i tidigare
              debatter och även i dag. Därutöver finns det ingen anledning.
              Det finns inget egenvärde i att vi har just ett statligt bolag
              om det finns en privat aktör som kan sköta det lika bra eller
              ännu bättre.
            </seg>
            <seg xml:id="i-1e77e99f3f223876-0">
              Låt mig påminna om en debatt som vi hade för ett antal år sedan.
              Debatten i dag är delvis uppkommen på grund av beslut fattade
              för över tio år sedan som vi har kunnat härleda till här i dag
              och även tidigare. Jag kan som exempel ta affären Telia–Telenor.
              När vi sedan skulle sälja Telia påverkades aktien av att vi hade
              ett politiskt styre av bolagen. Det kallades för en politikerrabatt,
              det vill säga att bolagets värde sjönk när politiker var inblandade.
              Det säger ganska mycket om hela debatten.
            </seg>
            <seg xml:id="i-dbe70867cdff8651-0">
              Jag är lite osäker på om jag svarade direkt på frågan, för den
              var något otydlig. Kom annars igen en gång till.
            </seg>
          </u>
          <note type="speaker" xml:id="i-3ebf1a3eb2aba693-0">
            Anf. 21 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-4">
            <seg xml:id="i-14b8aa3681842044-0">
              Herr talman! Jag tolkar svaret vällovligt och försöker hitta
              beröringspunkterna. Orden som jag använde inledningsvis uppfattade
              jag som Eva Flyborgs egna, eftersom jag antecknade för att hänga
              med i hennes presentation. Jag är ledsen om hon inte förstod vad
              jag menade, men jag trodde att hon gjorde det eftersom jag använde
              hennes egna ord.
            </seg>
            <seg xml:id="i-261bab93f840d6aa-0">
              Jag är också medveten om att det alltid finns en risk, men den
              risken måste vi leva med om vi har ett behov som behöver tillgodoses
              och vi inte har några intressenter på marknaden som tillgodoser
              behovet.
            </seg>
            <seg xml:id="i-574b2c2b98a3e122-0">
              Vi har varit inne på andra exempel där man låter privata företag
              gå in och utföra vissa arbetsuppgifter med fullständiga garantier
              från statens sida. Då är det inte så svårt att bedriva verksamhet.
              Men jag tänker så här: Det skulle väl lika gärna kunna ske utifrån
              ett samhälleligt perspektiv om man ändå ska ta både risken och
              i slutändan ansvaret för verksamheten, för det ger möjlighet för
              dem som är med och betalar kalaset att påverka och ha synpunkter
              på det. Det jag menar är att vi som riksdagsledamöter har möjligheten
              att fullfölja uppdraget, och den möjligheten är naturligtvis ännu
              tydligare för regeringen eftersom det är de som är operativa på
              det här området.
            </seg>
            <seg xml:id="i-cb1daf2635f0be55-0">
              Det händer naturligtvis att vi fattar felaktiga beslut. Men jag
              kan ta ett exempel, det som Eva Flyborg själv tog upp, nämligen
              Vattenfall. Jag kanske minns fel, men jag har inget minne av att
              några borgerliga partier protesterade när beslutet om Polen och
              Tyskland fattades och genomfördes. Centerpartiet var en av stödtrupperna,
              för de fanns med i beslutsunderlaget.
            </seg>
          </u>
          <note type="speaker" xml:id="i-cdc0fc461bfc9626-0">
            Anf. 22 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-2">
            <seg xml:id="i-449f13050b53d279-0">
              Herr talman! Jag ska bara göra en korrigering direkt så att inte
              Christer Örnfjäder tror fel. Jag tror att det är en ärlig missuppfattning
              och helt enkelt fel komihåg. Centerpartiet var inte med på beslutet,
              utan vi var tillsammans i reservationer emot beslutet. Det framgår
              bland annat av en debatt i kammaren. Jag har för säkerhets skull
              protokollet från kammardebatten med mig, så Christer kan få kolla
              det sedan. Det var socialdemokrater, vänsterpartister och miljöpartister
              i en skön förening bakom beslutet. Man hade inga reservationer,
              utan det var en majoritetsuppfattning, så det där får ni nog ta
              ansvar för helt själva och inte lasta Centerpartiet för.
            </seg>
            <seg xml:id="i-9e3dd13565e6a120-0">
              Det finns som sagt en risk med politisk styrning, och den risken
              var väldigt stor när man köpte in sig i tysk och polsk brunkolsbrytning.
              Vattenfall var med om att fördriva människor och lägga ned hela
              byar, till exempel byn Horno som jag kommer ihåg väl. De skickade
              till och med representanter hit till riksdagen för att träffa
              oss och vädja om att man inte skulle meja ned och riva hela deras
              by för att ta upp brunkol ur marken. Det var det som statliga
              Vattenfall med era beslut gjorde. Det som är så hemskt när vi
              fattar fel beslut här i kammaren är att det får nästan oöverstigliga
              konsekvenser.
            </seg>
            <seg xml:id="i-f5fc41b119f51dba-0">
              Jag tycker inte att den risk som alltid finns med all affärsverksamhet
              ska lasta skattebetalarna. Staten, riksdag och regering, ska syssla
              med sådant som bara vi kan göra och sköta landet i övrigt. Men
              när det gäller att göra affärer och verka på en konkurrensutsatt
              marknad, de affärsmässiga bitarna, är det marknaden själv, alltså
              privata aktörer, som ska göra det. Det finns undantag, och det
              har jag tydligt deklarerat.
            </seg>
            <seg xml:id="i-b3898941e09a57e6-0">
              Jag tycker inte att vi ska leka affär eller affärsidkare, utan
              den biten ska minimeras. Vi ska styra genom policyer, inriktningar
              och mål och ska i övrigt inte lägga oss i.
            </seg>
          </u>
          <note type="speaker" xml:id="i-9a97d8f66b948fc2-0">
            Anf. 23 KENT PERSSON (V) replik:
          </note>
          <u who="kent_persson_8dd737" xml:id="i-1bd6bdd59a9bb8c2-2">
            <seg xml:id="i-0dcc52c1e9d23869-0">
              Herr talman! I princip ska staten inte äga några företag. Det
              finns några undantag. Jag är intresserad av vilka undantagen är.
            </seg>
            <seg xml:id="i-ffb7f4d8eb98ee67-0">
              Eva Flyborg sade att konkurrensen stärks och blir sundare om
              den sker på den fria marknaden där staten inte är inblandad. Det
              var ett av motiven för att sälja ut statliga företag. Intäkterna
              skulle användas till att betala av statsskulden.
            </seg>
            <seg xml:id="i-bb9ecdc5dcd43810-0">
              Vi har i dag en låg statsskuld, och vi hade det redan tidigare.
              I dag ligger den någonstans på 30–35 procent av bnp, betydligt
              långt under EU:s uppsatta riktlinje om 74 procent, så statsskulden
              i sig kan knappast vara ett argument för att sälja ut företag.
            </seg>
            <seg xml:id="i-a445716557cdb42b-0">
              Samtidigt ska vi veta att det är engångsintäkter. Under de senaste
              sju åren har de statliga bolagen delat ut över 200 miljarder kronor
              från statskassan i form av utdelningar som hade kunnat användas
              för att amortera av statsskulden eller i välfärdssektorn.
            </seg>
            <seg xml:id="i-19deb4f25e4a6857-0">
              Jag har en fråga till Eva Flyborg: På vilket sätt kommer konkurrensen
              på bolånemarknaden att förbättras om och i så fall när ni säljer
              ut SBAB?
            </seg>
          </u>
          <note type="speaker" xml:id="i-660c87bf8357789c-0">
            Anf. 24 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-3">
            <seg xml:id="i-bcec60a352a3baad-0">
              Herr talman! Det säger sig självt att det blir en sundare marknad
              utan aktörer som snedvrider den. Det blir en bättre fotbollsmatch
              om domaren är neutral än om han eller hon tillhör ett av lagen
              som spelar. Det säger sig självt.
            </seg>
            <seg xml:id="i-328bdf86f72ff2d7-0">
              Vi har en ganska låg statsskuld, så vi behöver inte betala av
              på den. Ja, och det är för att vi har använt till exempel mycket
              av intäkterna från försäljningarna för att just betala av statsskulden.
              Det har gjort att den har sjunkit. Det var nästan en av Anders
              Borgs första ambitioner att vi skulle betala av på statsskulden.
              Det har vi också gjort i mångt och mycket. Sedan har intäkterna
              också gått till annat, till exempel reformer, vilket de ska göra.
              Att man slipper betala stora räntekostnader för statsskulden varje
              månad är viktigt, för det ger utrymme för reformer. Det är mycket
              viktigare än att betala dyra räntor. Det är ungefär som med ett
              vanligt huslån. Kan du få ned räntan några procent är din lycka
              i stort sett gjord på dagens bostadsmarknad.
            </seg>
            <seg xml:id="i-cfff5b27b6b055c6-0">
              Ja, de statliga företagen har naturligtvis delat ut pengar. Ett
              av argumenten som bland annat Vänsterpartiet anförde för hela
              den här satsningen var att vi tjänar pengar på det hela. Det var
              också lagligt i Tyskland och moraliskt riktigt, tyckte man. Vi
              ser lite grann hur det blir i praktiken, bortom kongresser och
              tjusiga tal på fina middagar, när Socialdemokraterna, Vänsterpartiet
              och Miljöpartiet styr. Det blir inte bra. Det blir inte lägre
              utsläpp. Det blir högre utsläpp. Det blir inte en bättre energipolitik.
              Det blir en sämre energipolitik.
            </seg>
          </u>
          <note type="speaker" xml:id="i-caa644b99093b5d2-0">
            Anf. 25 KENT PERSSON (V) replik:
          </note>
          <u who="kent_persson_8dd737" xml:id="i-1bd6bdd59a9bb8c2-3">
            <seg xml:id="i-52b107dd15bf1f2d-0">
              Herr talman! Jag tar det en gång till, Eva Flyborg. På vilket
              sätt förbättras konkurrensen på bolånemarknaden om regeringen
              säljer ut SBAB?
            </seg>
            <seg xml:id="i-6715011ed7d5b143-0">
              Har Vänsterpartiet varit med och tagit beslut i kammaren som
              vi i efterhand ser är felaktiga måste vi rätta till det, och det
              har vi gjort. Dessa beslut som vi tidigare har stött är inget
              att skryta med, vilket vi också har sagt. Vi har också försökt
              påverka besluten inför kammardebatten för att det inte ska bli
              så.
            </seg>
            <seg xml:id="i-70ce5d832d2b2c67-0">
              Jag har ytterligare en fråga. Arbetslivsresurs såldes ut för
              ett par år sedan på ett sätt som föranleder mig att undra om Eva
              Flyborg tycker att regeringen skötte denna utförsäljning på ett
              bra sätt. Det såldes ut till bland andra ett riskkapitalbolag
              med säte i Freiburg i Schweiz. Var det ett bra sätt? Det är bara
              ett exempel bland flera utförsäljningar till riskkapitalbolag
              som regeringen har gjort under denna period. Är det detta Eva
              Flyborg menar med att få en väl fungerande konkurrens på marknaden?
            </seg>
          </u>
          <note type="speaker" xml:id="i-9b9c39f7de11b338-0">
            Anf. 26 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-4">
            <seg xml:id="i-e1932c33c373d4aa-0">
              Herr talman! Riskkapitalbolag är ett sätt att uttrycka det. Ett
              annat är att säga att det är bolag som hanterar stora delar av
              våra pensioner, till exempel, och det handlar om mångmiljardbelopp.
              De behöver inte med nödvändighet vara kortsiktiga, utan det ligger
              i sakens natur att de vill satsa enorma summor på ganska stabila
              verksamheter över lång sikt. Det kan också finnas de som har som
              affärsidé att vara kortsiktiga. Det behöver dock inte vara samma
              sak, så jag tycker inte att vi ska nedvärdera alla riskkapitalbolag
              som om det är en dålig sak att vara det. Det är det inte i grunden,
              utan det är en viktig funktion det med.
            </seg>
            <seg xml:id="i-858fe0da6869d57f-0">
              Försäljningen av statliga bolag sker i akt och mening att öka
              konkurrensen. Låt oss ta försäljningen av Apoteket som exempel.
              Jag vet att Kent Persson inte har någon mer replik, så jag ska
              försöka vara något neutral. Försäljningen av Apoteket har bland
              annat lett till att det har kommit in fler aktörer på marknaden.
              Det har blivit längre öppettider och fler apotek, främst i områden
              med många människor, i storstäder och större städer, men även
              på andra orter. Det är bara ett exempel i raden som talar för
              att det är bra att sälja ut statliga bolag.
            </seg>
            <seg xml:id="i-1b56b7b3c0c199c7-0">
              Det hade varit ännu bättre om investeringen i den tyska och polska
              brunkolen, kärnkraften och gasverksamheten aldrig hade skett.
              Det hedrar Kent Persson och Vänsterpartiet att de säger att det
              inte var något bra beslut. Det är första gången jag hör någon
              från den sidan ta minsta ansvar för den katastrofala affären för
              Vattenfall, Sverige, miljön och inte minst skattebetalarna. Låt
              mig ge en eloge till Kent Persson och Vänsterpartiet.
            </seg>
            <seg xml:id="i-a752f389e07046f8-0">
              Ni rättar dock inte till något. Det är alliansregeringen som
              får rätta till det. Som jag sade i mitt anförande tar vi nu ett
              långsiktigt avvecklingsbeslut, och det är det som gäller framöver.
            </seg>
          </u>
          <note type="speaker" xml:id="i-12636680f7df9386-0">
            Anf. 27 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-b76684880fdb80af-3">
            <seg xml:id="i-6723cdda36988345-0">
              Herr talman! Jag har stor respekt för Eva Flyborg. Hon har många
              intressanta infallsvinklar i sina anföranden. En brist är dock,
              som jag bedömer det, historiebeskrivningen. Besluten om Vattenfalls
              investeringar som fattades i slutet av 1990-talet var en överenskommelse
              mellan en minoritetsregering och ett parti i opposition. Miljöpartiet
              var inte detta parti. Vi ställde inte upp på den energiuppgörelsen.
              Vi stod inte bakom beslutet att investera i kolkraft i Tyskland.
            </seg>
            <seg xml:id="i-49ca509bba05c822-0">
              Eva Flyborg refererar också till debatter i kammaren om Vattenfalls
              utveckling. Jag kan inte med min korta tid i riksdagen garantera
              att vi i samtliga sammanhang då Vattenfall diskuterats har tydliggjort
              vårt ställningstagande. Det är i det närmaste en omöjlig uppgift.
              Jag vet dock att Miljöpartiet sedan investeringsbeslutet togs
              kontinuerligt har kritiserat Vattenfalls expansion inom kolkraften.
            </seg>
            <seg xml:id="i-2c6d5d4e2ca059bf-0">
              Jag tolkar Eva Flyborg som att hon är beredd att ta ansvar och
              förändra den inriktning som Vattenfall har. Hon är i så fall den
              första som tydligt uttrycker detta i debatten.
            </seg>
            <seg xml:id="i-f863598dc66a1771-0">
              Delar Eva Flyborg den tidigare redovisade uppfattningen att regeringen
              inte har kunnat göra något de senaste tio åren för att förändra
              den utveckling som Vattenfall har bedrivit i Tyskland och andra
              länder när det gäller investeringar i kolkraft? Är regeringen
              helt utan ansvar för att Vattenfall har ökat sina koldioxidutsläpp
              så att de motsvarar mer än dubbelt det vi släpper ut i Sverige
              i dag?
            </seg>
          </u>
          <note type="speaker" xml:id="i-58ffb1a1fb963999-0">
            Anf. 28 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-5">
            <seg xml:id="i-1412124ad4521289-0">
              Herr talman! Jag har stor förståelse för att Jonas Eriksson inte
              var med på den tiden då Vattenfall gjorde dessa investeringar.
              Det finns dock svart på vitt från många olika debatter och sammanhang
              vad som gjordes och inte gjordes. I det betänkande som jag refererade
              till hade Miljöpartiet ingen som helst reservation. Däremot hade
              flera av oss som nu är i majoritet men då var i opposition det.
            </seg>
            <seg xml:id="i-f2479bb42383a3e0-0">
              Ni gav ert tysta medgivande utan att sätta press på regeringen
              eftersom ni var ett stödparti. Den socialdemokratiska minoritetsregeringen
              stödde sig i alla beslut utom några få på Vänsterpartiet och Miljöpartiet.
              Ni satte inte emot något utan lät det ske.
            </seg>
            <seg xml:id="i-5daffdb501d2b523-0">
              I en annan sak har Jonas Eriksson också helt fel. Det var inte
              den energipolitiska uppgörelsen där Centern var med i vissa delar,
              utan detta var en näringspolitisk uppgörelse och näringspolitiskt
              beslut. Här har Miljöpartiet sin skuld i hela det koläventyr som
              Sverige har drabbats av i så många år.
            </seg>
            <seg xml:id="i-b6aaf93b616646dd-0">
              Det var fel då, och det är fel nu. Det vore därför klädsamt om
              fler än Maria Wetterstrand säger att så var fallet. Säg: Det blev
              inte bra. Vi borde ha sagt emot och satt stopp för koläventyret.
              Men i stället gjorde vi tvärtom och medverkade till att det blev
              av.
            </seg>
            <seg xml:id="i-d05c461c8921a8a5-0">
              Om ni säger det ska jag inte upprepa en enda gång till i kammaren
              att ni var med och gjorde denna stora satsning.
            </seg>
            <seg xml:id="i-9868420a72112eaa-0">
              Kryp inte undan ansvaret, Miljöpartiet!
            </seg>
          </u>
          <note type="speaker" xml:id="i-20d2a73f2cfc3ef0-0">
            Anf. 29 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-b76684880fdb80af-4">
            <seg xml:id="i-aebe59ec145bb348-0">
              Herr talman! Historiebeskrivning kan förstås ske på olika sätt.
              I andra protokoll än det Eva Flyborg visar upp har Miljöpartiet
              gång på gång vänt sig till näringsministern och ifrågasatt styrningen
              av Vattenfall vad gäller investeringarna i kolkraft.
            </seg>
            <seg xml:id="i-957ac4cdaac87a76-0">
              Detta är dock historia som ligger långt bakom både mig och Eva
              Flyborg. Det jag vill diskutera är den nuvarande regeringens ansvarstagande
              i frågan, vad regeringen har velat göra de senaste snart åtta
              åren vid makten och vilket ansvar regeringen tar för den utveckling
              som Vattenfall har haft vad gäller koldioxidutsläppen.
            </seg>
            <seg xml:id="i-df24018a18419e7c-0">
              Utvecklingen har inte varit bra. Det står jag för, och det tror
              jag att Miljöpartiet enat står för. Det är roligt att höra att
              även Eva Flyborg inte tycker att utvecklingen har varit bra. Men
              vad gör regeringen? Man stöder ett mål om att sänka utsläppen
              till 65 miljoner ton per år, vilket är bra. Det är dock fortfarande
              mer än vad Sverige släpper ut per år, och Vattenfall investerar
              fortfarande i kolkraft utanför Sveriges gränser.
            </seg>
            <seg xml:id="i-c9ca2250ce038669-0">
              Är regeringen oenig eller enig om att Vattenfall ska bli ett
              energibolag med hundra procent förnybart? Det är intressant. Det
              är denna styrning vi talar om när vi nu debatterar statlig styrning
              av statliga bolag.
            </seg>
          </u>
          <note type="speaker" xml:id="i-aa6c885dc432b2cc-0">
            Anf. 30 EVA FLYBORG (FP) replik:
          </note>
          <u who="eva_flyborg_45b8be" xml:id="i-68184cf3a7f1d556-6">
            <seg xml:id="i-e49e8bb5db56a7a6-0">
              Herr talman! Det går inte att leka politik. Politik är allvar.
              I Ukraina och på andra ställen ser vi hur människor slåss för
              sina liv för demokrati och frihet.
            </seg>
            <seg xml:id="i-7da1f816fb7b8389-0">
              Politik är allvar. De beslut som vi alla är med och fattar får
              konsekvenser för människors liv och för landets framtid. Det fick
              konsekvenser när Miljöpartiet för tio år sedan var med och fattade
              beslut och såg till att Sverige grävde sig djupt ned i den tyska
              brunkolen.
            </seg>
            <seg xml:id="i-36d9fdbb6126c75b-0">
              Det går inte att fatta beslut om att investera mellan 70 och
              100 miljarder svenska kronor i utländsk kärnkraft, kolkraft och
              gaskraft och sedan ge katten i det. Man måste ta långsiktigt ansvar
              för de beslut man fattar och för det ägande man tar på sig.
            </seg>
            <seg xml:id="i-befcfe90effd99fc-0">
              Det går inte att göra som Miljöpartiet: säga en sak och klaga
              högt i debatten men i tysthet göra något annat. Det är dubbelmoral,
              och det är inte dubbelt så bra.
            </seg>
            <seg xml:id="i-f30f60a9c36659e4-0">
              Ta ansvar för era beslut! Det gör alliansregeringen nu. Vi får
              hantera den soppa som ni satte oss och hela svenska folket i.
              Det är därför vi förlorar miljarder nu. När det gäller att hoppa
              på granskningskommissionståget säger jag: Grattis! Då kan vi se
              vad de beslut ni fattade då har lett till i dag.
            </seg>
            <seg xml:id="i-02a369c6cac616de-0">
              Vi gör det vi kan göra. Vi har till exempel sänkt lönsamhetskraven
              på Vattenfall för att man ska kunna satsa på det förnybara. Det
              måste väl ändå Jonas Eriksson känna till. Det står i Vattenfalls
              årsredovisning. Jag rekommenderar den för läsning.
            </seg>
            <seg xml:id="i-483630c53f8bc0b4-0">
              Vi har nya hållbarhetsmål som strävar mot 2020. Vi har mål för
              jämställdhet, mänskliga rättigheter och många andra saker. Det
              vidtas en rad åtgärder, och det är väl Jonas Eriksson medveten
              om.
            </seg>
            <seg xml:id="i-4e5523f3b77b6fd8-0">
              Politik är allvar. Det är dags för Miljöpartiet att börja ta
              ansvar för sina politiska beslut.
            </seg>
          </u>
          <note type="speaker" xml:id="i-841daf23bc1c6988-0">
            Anf. 31 HELENA LINDAHL (C):
          </note>
          <u who="helena_lindahl_7452bc" xml:id="i-bf613de1e04cc4cb-0">
            <seg xml:id="i-f827d502ed53466c-0">
              Herr talman! Denna debatt handlar om det statliga ägandet. De
              hel- och delägda statliga företagen är 52 till antalet. De ägs
              gemensamt av svenska folket och är stora arbetsgivare med många
              anställda runt om i Sverige.
            </seg>
            <seg xml:id="i-cad0a3b0473ac191-0">
              Det finns höga förväntningar på våra statliga bolag och hur de
              ska uppträda. De ska i alla avseenden föregå med gott exempel,
              oavsett om det gäller ersättningar till ledande befattningshavare,
              jämställdhetsarbete, miljöengagemang eller socialt ansvarstagande.
            </seg>
            <seg xml:id="i-5de0abf2f5534eb0-0">
              Som centerpartist och alliansföreträdare är jag stolt och glad
              över vårt arbete med att öka andelen kvinnor i företagsledande
              ställning, som några har varit inne på tidigare i dag. Arbetet
              har gett goda resultat. Man kan vara stolt, men man behöver inte
              vara nöjd.
            </seg>
            <seg xml:id="i-21943b5c0b88870e-0">
              Andelen kvinnor som är styrelseordförande har de senaste åren
              ökat väsentligt. År 2006 var andelen 23 procent, och i dag är
              den 41 procent. Sedan Alliansen tog över makten har andelen kvinnliga
              styrelseordförande ökat med drygt 20 procent. Om man dristar sig
              till att jämföra med börsbolagen är det en milsvid skillnad. Där
              är andelen kvinnor på ordförandeposter bara 5 procent.
            </seg>
            <seg xml:id="i-10b985c5ec8ec0ee-0">
              Det är också intressant att titta på andelen kvinnor i helägda
              statliga bolagsstyrelser. Där är nästan hälften kvinnor. Det finns
              alltså all anledning att vara stolt över det jämställdhetsarbete
              som görs i de statliga bolagsstyrelserna.
            </seg>
            <seg xml:id="i-668c43945166c71b-0">
              Jag tycker att det är bra att vi som ägare ställer stora krav
              på att bolagen ska föregå med gott exempel rent generellt när
              det gäller hållbart företagande. Förutom jämställdhetsarbetet
              ska bolagen ta stor hänsyn till mänskliga rättigheter, arbetsvillkor,
              antikorruption, affärsetik och mångfald.
            </seg>
            <seg xml:id="i-c8465b5d4f6a7d98-0">
              Många av de statliga företagen verkar på globala marknader där
              dessa frågor inte alltid prioriteras av länderna själva. Därför
              är det viktigt att svenska statliga bolag är ett föredöme.
            </seg>
            <seg xml:id="i-c6fda5a67be5b700-0">
              Herr talman! Eftersom oppositionen ägnat delar av den här debatten
              åt att prata om Vattenfall och Nuonköpet vill jag också vara tydlig
              i det avseendet. Inledningsvis kan jag konstatera att statliga
              aktiebolag regleras av aktiebolagslagen, precis som privata aktiebolag.
              Det innebär bland annat att det var Vattenfalls styrelse som fattade
              beslut om att köpa Nuon, inte regeringen. Förvärvet föregicks
              inte av något regeringsbeslut. Det samråd som bolaget enligt arbetsordningen
              ska göra i vissa fall ändrar inte dessa grundläggande förhållanden.
              Vattenfalls styrelse var enig i beslutet.
            </seg>
            <seg xml:id="i-c0b51f9d2ae38da0-0">
              I ett regeringskanslibeslut den 30 januari 2009 bemyndigades
              ansvarig enhetschef av chefen för Näringsdepartementet att genomföra
              en upphandling av en finansiell rådgivare. Beslutet om att medel
              fick användas för detta ändamål bereddes med Finansdepartementet.
            </seg>
            <seg xml:id="i-1e1d5603a01d238f-0">
              Den 3 februari 2009 ingicks ett uppdragsavtal mellan Regeringskansliet
              och konsultfirman Merrill Lynch om finansiell rådgivning rörande
              ett förvärv av Nuon. Merrill Lynch lämnade en värdering på 7,6–8,9
              miljarder euro och bedömde att det föreslagna priset var skäligt
              jämfört med andra liknande transaktioner. I dokumentet står också
              att om förvärvet görs till rätt pris är det värdeskapande på sikt
              och ligger i linje med den strategi som bolaget har.
            </seg>
            <seg xml:id="i-659c3a6d21ebb2ab-0">
              Den 12 februari 2009 inkom Merrill Lynchs rapport om det planerade
              förvärvet av Nuon till Näringsdepartementet. Merrill Lynch bedömde
              i rapporten att en köpeskilling om 8,5 miljarder euro var rimlig
              från en finansiell utgångspunkt utifrån köparens, det vill säga
              Vattenfalls, perspektiv.
            </seg>
            <seg xml:id="i-bfa04aa958bc01d3-0">
              Dessutom ansåg Vattenfalls bolagsledning och styrelse liksom
              regeringens representant i styrelsen att ett köp av Nuon skulle
              vara en bra affär för Vattenfall. Samtidigt fördes samtal mellan
              Vattenfalls ordförande och ansvarig minister där ministern ställde
              ett antal kontrollfrågor, vilket är kutym vid dylika större affärer.
              Sammanfattningsvis gäller följande:
            </seg>
            <seg xml:id="i-fbaef8d056614f19-0">
              Det fanns inga skäl att säga nej till affären. Slutsatsen är
              att ansvarig minister och Näringsdepartementet hanterade frågan
              korrekt enligt gällande regelverk.
            </seg>
            <seg xml:id="i-38bb285fb28637a8-0">
              Låt mig vara tydlig med att jag över huvud taget inte försvarar
              Vattenfalls köp av Nuon. Det var allt annat än lyckat, och jag
              välkomnar Anders Borgs besked att rutinerna kring de statliga
              bolagens storaffärer nu ska skärpas.
            </seg>
            <seg xml:id="i-93befd7c94618714-0">
              Trots att vi i efterhand kan konstatera att affären inte var
              den bästa finns det omständigheter som gjort att stora nedskrivningar
              har fått göras på grund av Nuonköpet. Jag har svårt att se att
              någon kunde förutse de drastiska förändringar som den globala
              energimarknaden genomgått de senaste åren.
            </seg>
            <seg xml:id="i-c19dc44aef5a2bc6-0">
              Vem kunde förutse att den globala lågkonjunkturen skulle leda
              till minskad efterfrågan på el i Europa och dessutom kraftigt
              bidra till att minska priset på utsläppsrätterna? Det gör att
              det inte är kostsamt för vissa företag att vara miljöovänliga
              och fortsätta att använda sig av till exempel kol.
            </seg>
            <seg xml:id="i-35cd0085568b8637-0">
              Dessutom kunde heller ingen förutse de stora skiffergasfyndigheterna
              i USA som i sin tur lett till att USA inte är i samma behov av
              kol, som man nu säljer billigt till exempelvis Europa.
            </seg>
            <seg xml:id="i-c06c8868255589fb-0">
              På samma sätt som för Vattenfalls styrelse var det omöjligt för
              andra energibolag i Europa att förutse de stora omvälvande förändringarna
              på energimarknaden. Många av bolagen har även de fått göra stora
              nedskrivningar av bolagsvärdet.
            </seg>
            <seg xml:id="i-c3462d162ba08b36-0">
              Om ni socialdemokrater, till skillnad från de flesta andra, hade
              kunnat förutse detta hade ni kanske inte med Vänsterpartiets och
              Miljöpartiets goda vilja gett Vattenfall möjligheter att köpa
              de stora innehav av kärnkraft och kolkraft i bland annat Tyskland
              som vi nu sitter fast med. De har orsakat nedskrivningar och miljardförluster,
              för att inte tala om de förluster de har orsakat miljön, med allt
              kolinnehav som ni bidragit till att köpa.
            </seg>
            <seg xml:id="i-990fac6e6331e097-0">
              Visst är det ironiskt att samma partier – S, MP och V – i dag
              kritiserar Vattenfalls kol- och kärnkraft i Tyskland och Polen
              samtidigt som ni införde ett ägardirektiv 2005 som sade att Vattenfall
              skulle vara det ledande energibolaget när det gäller förnybart
              i Sverige – men inte i Europa. Det öppnade upp för en stor del
              av det kolintensiva ägandet på kontinenten. Det såg också dåvarande
              näringsminister Maud Olofsson, som tillsammans med regeringen
              2009 såg till att ändra ägardirektiven så att förnybarhetssatsningarna
              skulle omfatta även Europa.
            </seg>
            <seg xml:id="i-3ebc9ae46e86db8a-0">
              Herr talman! Många statliga företag har stor betydelse för Sverige
              när det gäller ekonomi, hållbarhet, arbetstillfällen och utveckling
              av lokalsamhällen. Vi pratar gärna i termer av procent och framför
              gärna kritik vid missförhållanden, men vi pratar sällan om att
              de här företagen har stor betydelse för gemene man, för var och
              en.
            </seg>
            <seg xml:id="i-df5a3080f233510c-0">
              Ta till exempel gruvbolaget LKAB, som har haft och fortfarande
              har stor betydelse för arbetsmarknaden i norra Sverige. Här kan
              unga tjejer och killar få jobb – ett rätt välbetalt sådant. Många
              ungdomar stannar kvar, och många flyttar också till orterna i
              Malmfälten. Bolaget skapar också arbete åt underentreprenörer
              och mindre företag, som kan växa.
            </seg>
            <seg xml:id="i-ef97f0d35f99f143-0">
              LKAB bidrar dessutom till kulturarbete och har avsatt pengar
              i något som heter LKAB Akademi, där man satsar pengar i förskolan,
              grundskolan och gymnasiet för fortbildning och kompetensutveckling
              när det gäller framför allt teknik och naturkunskap. Jag läste
              någonstans att Dan Shechtman, 2011 års nobelpristagare i kemi,
              föreläste på Lapplandsgymnasiet. Det var en del av LKAB Akademis
              satsning på unga och utbildning. Det tycker jag var ganska käckt.
            </seg>
            <seg xml:id="i-875b4e12a1147f5c-0">
              Även om vi ser en stor flyttström från landsbygden till städerna,
              från norra Sveriges inland till kusten och större städer, har
              LKAB:s etablering stor betydelse – inte bara för landets ekonomi,
              utan även för norra Sveriges utveckling.
            </seg>
          </u>
          <note xml:id="i-15601d3032a250b3-0">
            I detta anförande instämde Anders Ahlgren och Erik A Eriksson
            (båda C).
          </note>
          <note type="speaker" xml:id="i-9a057ece2a95b311-0">
            Anf. 32 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-5">
            <seg xml:id="i-b67e8f39a929e67c-0">
              Herr talman! Jag är förvånad över att jag är den enda som har
              begärt replik. Jag trodde nästan att Eva Flyborg skulle begära
              replik på dig. Jag tyckte inte att det hängde ihop riktigt mellan
              er två. Det angår egentligen inte mig. Jag försökte bara hitta
              sambandet inom Alliansen.
            </seg>
            <seg xml:id="i-6eb38ec3420b66c3-0">
              Jag vill också passa på tillfället att säga: I den replikväxling
              som jag hade med Eva Flyborg hänvisade hon till ett beslut som
              man hade tagit, en reservation som man hade ställt sig bakom.
              Men det var från det tillfälle när Riksrevisionen tittade på affären
              2004–2005, medan jag i min replik talade om köpet, som skedde
              ett antal år innan. Då kan jag förstå att det inte stämmer riktigt.
            </seg>
            <seg xml:id="i-d3e97f7a47ba8525-0">
              Även i det läget skulle jag när det gäller Vattenfall vilja påpeka:
              Jag är beredd att i vilket läge som helst säga att man kan ha
              en hel del synpunkter på köpet i Tyskland, men det var till stor
              del föranlett av att Vattenfall fanns i Polen – det ska man också
              ha med sig. Man ville knyta ihop det hela och få en bättre lönsamhet.
            </seg>
            <seg xml:id="i-215fe2f219a6b558-0">
              Det fanns olika skäl till att man då trodde att det skulle bli
              en bra affär. Under hela 2010 var det ekonomiskt sett en bra affär.
              Även ledamöter från er har sagt att det var en bra affär.
            </seg>
            <seg xml:id="i-9a3dd19d5a072061-0">
              Med den bakgrund som Helena Lindahl har vill jag ha reda på varför
              man inte vill ställa upp på att ha en granskningskommission, för
              att få fram alla de uppgifter som Helena Lindahl talar för när
              hon står i talarstolen och berättar om vad som verkligen hände.
            </seg>
          </u>
          <note type="speaker" xml:id="i-45a3c79edbab7944-0">
            Anf. 33 HELENA LINDAHL (C) replik:
          </note>
          <u who="helena_lindahl_7452bc" xml:id="i-bf613de1e04cc4cb-1">
            <seg xml:id="i-5bd769bd48ec63f0-0">
              Herr talman! Först och främst vill jag säga att jag inte recenserar
              mina allianskamrater. Jag tror att Eva Flyborg är kapabel att
              klara sig själv och säga det hon tycker och tänker.
            </seg>
            <seg xml:id="i-9f6ce1835bd61e18-0">
              När det gäller haverikommission, granskningskommission, kriskommission
              eller vad ni har kallat det: Det ska ändå bli en granskning i
              KU. Ärendet med Nuon ska ju bli föremål för granskning i KU under
              våren. Det skulle kännas konstigt att på något sätt parallellt
              med KU tillsätta en granskningskommission. Vad skulle den kommissionen
              undersöka? Ska den också titta tillbaka på alla stora affärer
              som Vattenfall och andra större statliga bolag har gjort genom
              åren? Då kommer ju, precis som Ann-Charlotte Hammar Johnsson sade
              tidigare, ingen styrelse över huvud taget att våga göra några
              affärer alls.
            </seg>
            <seg xml:id="i-910362f174c575c4-0">
              Jag tycker att vi ska avvakta KU:s översyn. För min egen del
              tycker jag att det känns konstigt att tillsätta något slags kriskommission
              samtidigt som KU har fått det här uppdraget.
            </seg>
          </u>
          <note type="speaker" xml:id="i-5f83e90d7b0cc422-0">
            Anf. 34 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-6">
            <seg xml:id="i-e122fa3538b2ade4-0">
              Herr talman! Jag tycker inte att de sakerna på något sätt står
              emot varandra. Jag tycker att det är bra att KU gör en granskning,
              och om jag inte missminner mig är det just ledamöter från oppositionen
              som har önskat att KU ska titta på frågan.
            </seg>
            <seg xml:id="i-71192bd50c44d11b-0">
              Jag tror att en sådan kommission skulle kunna komma fram till
              ett antal saker som vi förhoppningsvis skulle kunna dra nytta
              av inför framtiden. Exakt vad en sådan kommission ska göra handlar
              om vilka direktiv kommissionen får. Vi får hoppas att vi finns
              med i ett sådant arbete, där man lägger fram de direktiven.
            </seg>
            <seg xml:id="i-39e62bcc1a0c3928-0">
              Man skulle nästan kunna tro – om man vill misstolka, som någon
              sade tidigare – att ni inte vill ha reda på exakt vad som har
              hänt eftersom det skulle kunna komma fram saker som någon inte
              vill ska komma fram. Jag är naturligtvis inte så illasinnad att
              jag tror något sådant, men man skulle ändå kunna ha en sådan tanke.
              Men det gynnar inte någon part, varken oss i riksdagen eller regeringen
              eller de som sitter på de här posterna i framtiden.
            </seg>
            <seg xml:id="i-81a8848981244797-0">
              Det är väl bra om de kan få klara och tydliga direktiv från regering
              och riksdag, och det är väl bra om vi har så bra underlag som
              möjligt för att kunna ge sådana direktiv i framtiden. Jag har
              ändå uppfattat det så att ni inte ska sälja ut alla bolag omedelbart
              utan att det finns kvar en lista från 2007 som man ska fortsätta
              jobba med.
            </seg>
            <seg xml:id="i-afe063cb66a8f910-0">
              Jag ser att vi kommer att ha ett antal statliga företag under
              förhoppningsvis lång tid framåt och att de då kan göra en nyttig
              samhällelig insats.
            </seg>
            <seg xml:id="i-a725610adafb16a8-0">
              Egentligen kvarstår frågan, fast jag redan har fått svaret: Ni
              väntar, medan vi tycker att man mycket väl kan göra två saker
              samtidigt.
            </seg>
          </u>
          <note type="speaker" xml:id="i-095a7d9cc1a051c5-0">
            Anf. 35 HELENA LINDAHL (C) replik:
          </note>
          <u who="helena_lindahl_7452bc" next="cont" xml:id="i-22f64c10f2a89ffa-0">
            <seg xml:id="i-b2e5c51beafdfa2f-0">
              Herr talman! Nu har jag ingen möjlighet att ställa en fråga till
              Krister Örnfjäder.
            </seg>
          </u>
          <note xml:id="i-fdb410d10718bf9c-0">
            (KRISTER ÖRNFJÄDER (S): Jag kan begära ordet igen.)
          </note>
          <u who="helena_lindahl_7452bc" prev="cont" xml:id="i-9aa4f511f0ef5d5f-0">
            <seg xml:id="i-e19d78fe594569d4-0">
              Det kan du i och för sig göra. Det jag undrar är: Ska en sådan
              granskningskommission också titta på andra affärer som är gjorda,
              eller gäller det bara Nuon? Ska granskningskommissionen också
              titta på kolköpen i Tyskland och Polen, som gjordes under er tid,
              när ni samarbetade med både Vänsterpartiet och Miljöpartiet? Vad
              jag förstår finns det över huvud taget inga papper på Näringsdepartementet
              om det köpet.
            </seg>
            <seg xml:id="i-7186817afd2a152c-0">
              En annan sak som jag också tycker är märklig är att oppositionen
              ständigt kritiserar alliansregeringen för ägardirektiven till
              Vattenfall när det gäller satsningarna i Europa. Men 2009 ändrade
              faktiskt Maud Olofsson och regeringen ägardirektiven till det
              bättre. Hade de ägardirektiv som ni är mamma och pappa till fått
              fortsätta gälla hade ju köpen av kol och kärnkraft i Europa bara
              fortsatt på en ännu högre nivå, och då hade vi förlorat ännu mer
              pengar.
            </seg>
            <seg xml:id="i-4ae9f083b73b3633-0">
              För mig är det intressant hur långt en sådan här granskningskommission
              ska gå. Vem vill i så fall göra affärer i framtiden, om allt ska
              granskas av en kommission, varenda gång det har blivit en dålig
              affär?
            </seg>
          </u>
          <note type="speaker" xml:id="i-7e69b35f3deaab97-0">
            Anf. 36 MATS ODELL (KD):
          </note>
          <u who="mats_odell_60393f" xml:id="i-cef2ef0698767aeb-0">
            <seg xml:id="i-286f06554186df2e-0">
              Herr talman! Vi diskuterar i dag företag med statligt ägande
              – det har framgått tydligt. En annan sak som jag tycker framgår
              tydligt är att det i stor utsträckning är partiernas underliggande
              ideologier som färgar både frågan huruvida det är önskvärt med
              statligt företagande eller inte och frågan hur staten och regeringen
              har förvaltat företagen. Det blir någon sorts ganska kraftigt
              färgade ideologiska glasögon som vi har på oss när vi går upp
              här och ser verkligheten runt omkring oss.
            </seg>
            <seg xml:id="i-f9adee1afa87cede-0">
              För staten som ägare är det viktigt att de statliga bolagen arbetar
              så att vi uppnår ett långsiktigt värdeskapande för det svenska
              folkhushållet. Det sker när företagen får möjligheter att utvecklas
              och växa och när de förvaltas på ett professionellt sätt med just
              värdeskapande som det övergripande målet. Men då måste också staten
              hantera sin ägarroll på ett ansvarsfullt, transparent och tydligt
              sätt och samtidigt vara ett föredöme inom hållbart företagande.
              Här har regeringen mycket tydligt lagt fast vilka riktlinjer som
              alla statligt ägda företag ska följa.
            </seg>
            <seg xml:id="i-f85ad21429acd428-0">
              Herr talman! Med detta sagt vill jag övergå till att tala om
              kraven från oppositionen på att det ska tillsättas en granskningskommission
              med anledning av köpet av Nuon. Jag skulle vilja hävda att detta
              är ett av de mindre genomtänkta förslagen som våra vänner i oppositionen
              driver – i skarp konkurrens, vill jag gärna tillägga. Det har
              nog mer med valrörelselogik än med traditionell logik att göra.
              Man kan nog inte helt bortse från, vilket jag tycker att dagens
              debatt redan visar, att det i själva verket kommer att bli en
              bumerangeffekt. Plötsligt har man hamnat i skottgluggen för vad
              man själv har åstadkommit på detta område. Det finns verkligen
              all anledning att fundera på detta.
            </seg>
            <seg xml:id="i-2b8abfa43f0c3278-0">
              Näringsutskottets majoritet tycker att regeringen på det hela
              taget har förvaltat dessa företag på ett ansvarsfullt sätt, givet
              den mycket turbulenta ekonomiska miljö som vi har med finanskris
              och global lågkonjunktur som har skapat behovet av nedskrivningar
              inte bara i Nuon utan i en mängd andra företag.
            </seg>
            <seg xml:id="i-a2cff45890afb1bb-0">
              Ovanpå denna ekonomiska turbulens har även en oväntad, vill jag
              påstå, och omskakande omvälvning av inte minst Europas och USA:s
              energimarknader inträffat. Detta inser man om man inte har alldeles
              för kraftiga ideologiska skygglappar utan gör en ärlig jämförelse
              med hur andra ägare av motsvarande verksamheter, både privata
              och statliga, har tvingats göra ofta större nedskrivningar än
              vad Vattenfall har fått göra på motsvarande anläggningar. Det
              gäller inte minst just gaskraftverk när den smutsiga kolkraften
              har blivit billigare, bland annat till följd av den amerikanska
              skiffergasrevolutionen men också till följd av den tyska kärnkraftsavvecklingen
              som har gett kolet en renässans – något att tänka på för våra
              vänner i oppositionen.
            </seg>
            <seg xml:id="i-0693b07bcd0e6c40-0">
              Som vi har hört läggs i oppositionens motioner, som vi nu diskuterar,
              ansvaret på regeringen för behovet av nedskrivningar av Nuons
              värde. För utomstående läsare av dessa motioner måste det framstå
              som ganska imponerande att den svenska regeringen inte bara lyckats
              få ned värdet på Nuon utan samtidigt också lyckats pressa ned
              värdet ännu mer på deras utländska konkurrenter. Det måste man
              säga är en bragd. Jag tänker på, som flera talare har varit inne
              på, tyska RWE:s, franska GDF Suez och norska Statkrafts anläggningar,
              för att nämna några exempel på motsvarande eller större nedskrivningar.
            </seg>
            <seg xml:id="i-6312558081585827-0">
              Herr talman! Konstitutionsutskottet kommer, som vi har hört här,
              att granska om den tidigare näringsministerns hantering av Vattenfalls
              köp av Nuon följde gällande regler och riktlinjer. Jag kan berätta
              att näringsutskottet har fullt förtroende för att den granskningen
              kommer att ske på ett heltäckande och noggrant sätt. Det är till
              och med så att en miljöpartist är ordförande i konstitutionsutskottet,
              och oppositionen är företrädd på ett professionellt sätt där och
              kommer säkert att ställa alla de frågor som kan anses vara rimliga.
            </seg>
            <seg xml:id="i-7a1c8242400aa5a3-0">
              Vi ser helt enkelt ingen anledning att samtidigt och parallellt
              lägga ned tid och resurser på att göra ytterligare en granskning
              genom att tillsätta en särskild granskningskommission. Motionärerna
              har varit vänliga nog att räkna ut vad detta skulle kosta. 4 miljoner
              kronor vill de anslå – jag skulle snarare säga låna upp – för
              att kunna göra detta gigantiska slag i luften. De har yrkat på
              detta i en annan motion. 4 miljoner kronor vill de alltså lägga
              på denna dubbla åtgärd. Dessutom är det knappast heller konstitutionellt
              lämpligt att en kommission överprövar det arbete som konstitutionsutskottet
              ska göra. Det är klart att tidigare statsråd och även nuvarande
              statsråd skulle tycka att det var ganska lämpligt att kunna säga:
              KU har fel här, och nu tillsätter vi en kommission som granskar
              vad KU har kommit fram till.
            </seg>
            <seg xml:id="i-a6aa3a7ea0721ed6-0">
              Det blir ett helt nytt och mycket märkligt prejudikat om man
              skulle göra på det sättet.
            </seg>
            <seg xml:id="i-1c2ee894a2950782-0">
              I själva verket skulle det efter KU-granskningen bara återstå
              att granska om köpet skedde på affärsmässiga grunder. Men även
              det skulle utgöra ett ganska udda prejudikat, alltså om riksdagen
              skulle ta på sig att granska olika statliga bolags transaktioner.
              Som flera talare har varit inne på kan man då fråga: Var går då
              gränsen? Vilka transaktioner ska granskas av kommissionen?
            </seg>
            <seg xml:id="i-66b84da4f23fc6d9-0">
              Herr talman! Alla vet att Europas energibolag under de kommande
              åren står inför mycket stora utmaningar med en låg efterfrågan
              på och ett stort utbud av elektricitet. Detta väntas leda till
              fortsatt låga elpriser. Det var bland annat därför som regeringen
              reviderade Vattenfalls ekonomiska mål hösten 2012 med lägre och
              rimligare avkastningskrav för att kunna satsa på förnybar och
              mer hållbar elproduktion i framtiden.
            </seg>
            <seg xml:id="i-bb41032ff3ac784a-0">
              Det är framför allt tre innehav som innebär stora utmaningar
              för Vattenfall. Det är först och främst kärnkraften i Tyskland
              som förvärvades 2001. Jag tycker att Eva Flyborg på ett utmärkt
              sätt klarade ut att de nuvarande oppositionspartierna i allra
              högsta grad var delaktiga i det köpet liksom i den andra stora
              utmaningen, nämligen kolkraften i Tyskland som i huvudsak förvärvades
              2001 och 2002. Jag tror att det är svårt för den nuvarande oppositionen
              att undfly delaktighet i dessa beslut. Den tredje utmaningen,
              nämligen gaskraften i Nederländerna och Nuon som förvärvades 2009,
              har oppositionen däremot inget aktivt ansvar för på det sätt som
              man har för de två andra.
            </seg>
            <seg xml:id="i-98fad7a4d07ddf35-0">
              I debatten här har bakgrunden till att man fortsätter att investera
              i kolkraft och fossila bränslen tagits upp. Men det finns inga
              nya beslut om att göra det, utan detta är följden av beslut som
              fattades före valet 2006. Om man har ett nästan färdigt kraftverk
              går det inte att avbryta den investeringen. Det vore en kapitalförstöring
              av gigantiska mått. Därför slutförs det. Men det sista beslutet
              att nyinvestera i kolkraft togs faktiskt av den socialdemokratiska
              regeringen 2006. Det var bland det sista som man gjorde före valet.
              Jag tackar för den hälsningen. Att slutföra dessa stora investeringar
              tar, som sagt, flera år. Därför innehåller Vattenfalls investeringar
              fortfarande denna dag fossilkraft. Men det är inte under alliansregeringens
              tid som detta har skett.
            </seg>
            <seg xml:id="i-dee41e01a254c0a2-0">
              År 2007 beslutade däremot Vattenfall att inga nya investeringar
              i kolkraft ska göras. Numera är Vattenfall en av världens största
              operatörer när det handlar om havsbaserad vindkraft. Vi vet också
              från årsredovisningen att 56 procent av tillväxtinvesteringarna
              under perioden 2013–2017 gäller just vindkraft. Vi ska inte heller
              glömma bort att det var vid bolagsstämman i april 2005 – det finns
              efter ett antal replikväxlingar anledning att påpeka det – som
              den dåvarande socialdemokratiska regeringen ändrade Vattenfalls
              uppdrag genom att göra ett tillägg i bolagsordningen som öppnade
              möjligheten för bolaget att göra vilka investeringar som man ville
              i fossilkraft utanför Sveriges gränser.
            </seg>
            <seg xml:id="i-b3776f9a037e8f41-0">
              Sedan dess har alliansregeringen tagit fram ett nytt och förtydligat
              ägaruppdrag där dessa möjligheter har tagits bort. År 2012 tog
              Vattenfall beslut om nya hållbarhetsmål som bland annat innebär
              att man ska minska sina koldioxidutsläpp från 90 till 65 miljoner
              ton.
            </seg>
            <seg xml:id="i-91f5355b9001474f-0">
              Herr talman! Om förvärvet och nedskrivningarna av Nuon skulle
              motivera en granskningskommission skulle traditionell logik bjuda
              att även andra förvärv som bolaget gjort, och som kräver större
              nedskrivningar, i minst lika hög grad skulle motivera en sådan
              granskning.
            </seg>
            <seg xml:id="i-84d684cde1242539-0">
              Den gigantiska expansionen av Vattenfall i Europa genom köp av
              kolkraftverk och stora kärnkraftsinvesteringar, som genomfördes
              under tidigare socialdemokratiska regeringar, har tyvärr inte
              visat sig vara hållbara för Vattenfall. Motionärerna verkar inte
              ha beaktat det faktumet, och jag tycker att vi har diskuterat
              det tillräckligt. För mig är i alla fall en nedskrivning på 117
              procent större än en på 42 procent. Det kanske är färgade glasögon
              eller alltför kraftiga skygglappar som skymmer sikten när man
              tittar på betänkandet.
            </seg>
            <seg xml:id="i-3a2628e6eb01aced-0">
              Riksrevisionen kritiserade, som sagt, att styrelsen och ägarförvaltningen
              inte brydde sig om att precisera Vattenfalls miljö- och energipolitiska
              uppdrag när Miljöpartiet, Vänsterpartiet och Socialdemokraterna
              förvaltade bolaget. Därför kunde bolaget genomföra de äventyrliga
              förvärven. Den så kallade formlösa styrningen av Vattenfall kritiserades
              också hårt i kammaren av allianspartierna när det begav sig.
            </seg>
            <seg xml:id="i-249057120e32f36e-0">
              Avslutningsvis, herr talman, vill jag säga att det finns ett
              gammalt uttryck om det kloka i att sopa framför egen dörr som
              nog inte är helt fel. Jag yrkar avslag på motionerna.
            </seg>
          </u>
          <note type="speaker" xml:id="i-bb28e74912431440-0">
            Anf. 37 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-7">
            <seg xml:id="i-77486034cfbdbbdd-0">
              Herr talman! Det har vi inte stuckit under stol med. Det är klart
              att vi ska sopa framför egen dörr. Det är det som vi i det här
              fallet ber majoriteten om stöd för. Jag vill koppla ihop det med
              det som Helena Lindahl tog upp i en fråga men som jag inte hade
              möjlighet att svara på, nämligen: Vad ska en granskningskommission
              göra och hur långt tillbaka ska den gå? Ja, det avgör i så fall
              direktiven. Skulle den nuvarande majoriteten exempelvis tycka
              att det nog vore bra men att man inte bara vill titta på Nuon
              utan kanske på någonting mer, så varsågod, gör det. De 4 miljonerna
              kan vi kanske ta från de 3 miljarder som vi sparade på att inte
              införa det extra skatteavdraget för dem som är högavlönade.
            </seg>
            <seg xml:id="i-56a3812477c081a9-0">
              Mats Odell tog även upp att ärendet ska behandlas i KU. Det har
              alla gjort, och det köper jag, men jag är inte så säker på att
              KU kommer att ta upp de aspekter som vi, i den roll vi har i näringsutskottet,
              skulle kunna ha nytta av. Jag vet inte hur djupt de kommer att
              gå när det exempelvis gäller den ekonomiska sidan. Det kan tänkas
              att de mer tittar på hur besluten kommit till, vem som varit med
              om besluten, vilken information man haft tillgång till och så
              vidare. Vi har trots allt lite olika roller. Därför undrar jag
              avslutningsvis: Om den nuvarande majoriteten har dessa frågeställningar,
              vilket är sent påkommet, varför skickar man inte själv in en boll
              och säger att man kanske skulle behöva titta mer på det här för
              att inte begå samma misstag igen?
            </seg>
          </u>
          <note type="speaker" xml:id="i-e9f0d87f721f38d2-0">
            Anf. 38 MATS ODELL (KD) replik:
          </note>
          <u who="mats_odell_60393f" xml:id="i-cef2ef0698767aeb-1">
            <seg xml:id="i-73aadc52eae6e0d4-0">
              Herr talman! Det är imponerande, tycker jag, att Krister Örnfjäder
              inbjuder till en mer noggrann granskning av hur det gick till
              när Vattenfall köpte på sig de tillgångar som nu har skrivits
              ned med 117 procent.
            </seg>
            <seg xml:id="i-55419b137f5b3221-0">
              Det var svårt för någon att förutse den händelseutveckling på
              energimarknaden och på andra håll som ledde fram till att värdet
              på Nuon sjönk. Det var en lång kedja av förändringar på den europeiska
              och inte minst på den amerikanska energimarknaden som ledde fram
              till det. På samma sätt var det svårt att veta att den tyska befolkningen
              skulle reagera såsom den gjorde på en jordbävning i Japan.
            </seg>
            <seg xml:id="i-cfa7781674b85eda-0">
              I Tyskland tycks man tro att det finns motsvarande risker. Dels
              är den seismiska situationen i Tyskland någonting helt annat än
              vad vetenskapsmännen och -kvinnorna hittills trott – det är imponerande
              – dels tror man att det skulle kunna slå in 17 meter höga vågor
              över kärnkraftsaggregaten. I Sverige är det en teoretisk möjlighet
              eftersom aggregaten ligger vid kusterna, men i Tyskland ligger
              de i de flesta fall långt upp på land. Vem skulle ha kunnat förstå
              och förutse det?
            </seg>
            <seg xml:id="i-29b967aacfe02791-0">
              Problemet är inte att kärnkraftverken är olönsamma. Problemet
              är att det finns politiska förbud att använda dem. Problemet med
              de tyska kolkraftverken är inte att de är olönsamma utan att de
              förstör miljön, men det tycks man inte bry sig om, utan i Tyskland
              verkar kolkraft vara det enda som är politiskt möjligt att bygga,
              köra och utveckla. Det är ett problem.
            </seg>
            <seg xml:id="i-1e105d524b6084f8-0">
              Det kan Krister Örnfjäder förstås granska, men jag tror inte
              att vi ska lägga resurser på det. Vi får helt enkelt överlämna
              till väljarna att avgöra vem de har störst förtroende för när
              det gäller att hantera statliga bolag.
            </seg>
          </u>
          <note type="speaker" xml:id="i-5b00f17eb051fd40-0">
            Anf. 39 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-2caf930fd2d9a430-8">
            <seg xml:id="i-52780c563c6bfdd9-0">
              Herr talman! Ja, och så har man skickat över bollen till någon
              annan igen.
            </seg>
            <seg xml:id="i-c8e405bf8ecb9be7-0">
              Till mig vänder sig väljare för att ställa just sådana frågor.
              Hur kommer det sig? Varför har ni fattat det beslutet? Mot vilken
              bakgrund? På vilka grunder? Det är det jag vill försöka få fram
              ett underlag för. Det är mot den bakgrunden. Mats Odells senaste
              inlägg var väl det bästa försvaret för att köpa kärnkraft. Med
              det resonemanget gäller det också kolkraft i Tyskland. Alliansföreträdarna
              har ägnat hela sin tid här åt att säga att det var ett jättedåligt
              köp, och nu står Mats Odell och försvarar det. Åtminstone tyckte
              jag det, men det får väl visa sig av protokollet så småningom.
            </seg>
            <seg xml:id="i-b4d778c6836ffe65-0">
              Att det är en lång kedja av händelser som påverkar en utveckling
              gör inte informationen mindre intressant. Jag tycker inte det
              i alla fall. Om det är en enstaka händelse – ja, självklart, då
              behövs det inte någon kommission eller utredning, för då kan man
              hänvisa till den händelsen och säga att det är den det beror på.
              Om det däremot är ett antal länkar i en kedja kan det vara lite
              svårare för oss som beslutsfattare att se sammanhanget. Därför
              kan det vara intressant att få bilden klar för sig och ha det
              som bakgrund och underlag vid framtida beslut.
            </seg>
            <seg xml:id="i-63964032f82c9df8-0">
              Tack, Mats, för vad jag uppfattar som jättebra argument för mig
              i mitt sätt att resonera.
            </seg>
          </u>
          <note type="speaker" xml:id="i-72557e2f41ebc688-0">
            Anf. 40 MATS ODELL (KD) replik:
          </note>
          <u who="mats_odell_60393f" xml:id="i-cef2ef0698767aeb-2">
            <seg xml:id="i-feb6b8f32cc88154-0">
              Herr talman! Det gläder mig om jag kan stärka Krister Örnfjäders
              argumentationsunderlag. Det jag försökte säga var att det är svårt
              att spå, särskilt om framtiden. Ingen kunde veta detta när investeringarna
              gjordes. Den allmänna visdomen vid Nuonköpet byggde på att kolkraften,
              med sin oerhört stora koldioxidemission, skulle ersättas av gas
              som dels inte har partiklar, dels har hälften så mycket koldioxidutsläpp,
              samt att en ökad utbyggnad av vindkraft och annan intermittent
              energi behövde en baskraft som gick att reglera. Där låg gaskraftens
              stora fördelar. Men det är, som sagt, lätt att vara efterklok,
              och det blir inte bättre om man nu utreder det i någon sorts granskningskommission.
            </seg>
            <seg xml:id="i-1a8b7b599b1b6331-0">
              Sedan har det i debatten tagits upp att staten har sålt företag
              för 160 miljarder. Jag har själv i hög grad medverkat till det.
              Jag kan säga att de kalkyler som lagts fram här är fullständigt
              felaktiga. Låt oss ta försäljningen av Vin det var det sista verksamhetsåret,
              2007. Vi sparade 2,4 miljarder kronor per år i räntebetalningar
              när vi amorterade på statsskulden. Är 2,4 miljarder i besparingar
              mer än 800 miljoner i vinst? Ja, det är 1,6 miljarder mer. Det
              var 133 miljoner kronor per månad som svenska folket förlorade
              på att driva den verksamheten jämfört med att amortera på statsskulden.
              Däri ligger logiken, Krister Örnfjäder. Det är bara när man kan
              göra sådana affärer som man ska sälja.
            </seg>
          </u>
          <note xml:id="i-7a0529715ef9a409-0">
            Överläggningen var härmed avslutad.
          </note>
          <note xml:id="i-df84e4e15d832c50-0">
            5 § Uppföljning av riksdagens tillämpning av subsidiaritetsprincipen
          </note>
          <note type="speaker" xml:id="i-528ca9887a7a2749-0">
            Anf. 41 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-17342899cd19d85c-0">
            <seg xml:id="i-494a6e56ae84a0a3-0">
              Herr talman! Enligt riksdagsordningen ska konstitutionsutskottet
              följa tillämpningen av subsidiaritetsprincipens tillämpning inom
              riksdagen och i ett betänkande meddela kammaren vilka iakttagelser
              som gjorts och vad som förekommit. Det är vad betänkandet handlar
              om.
            </seg>
            <seg xml:id="i-a0c36191369da99b-0">
              Vi har under några år redovisat dessa uppgifter, så det här är
              inte första gången, men frågan har inte fått den uppmärksamhet
              som jag tycker att den förtjänar. Jag kommer till varför det är
              så. Det här handlar i grund och botten om kompetensfördelning.
              Lite enklare uttryckt: Det handlar om makt. Det handlar om fördelning
              av makt mellan nationella parlament och Europeiska unionen.
            </seg>
            <seg xml:id="i-79c5fe2d5d77fb2c-0">
              Jag vill påminna kammarens ledamöter om att det i samband med
              ratificeringen av Lissabonfördraget framhölls från många partier,
              även från mitt eget, att de nationella parlamentens inflytande
              stärktes genom Lissabonfördraget, bland annat genom den mekanism
              som infördes med subsidiaritetsprövning och möjlighet att avge
              subsidiaritetsvarning. Därför tycker jag att det är viktigt att
              vi, det vill säga riksdagen, använder den möjlighet som Lissabonfördraget
              tillskapade: att vi tillsammans med andra parlament kan påverka
              innehållet i ett lagförslag eller till och med förhindra att förslaget
              behandlas vidare. Med andra ord finns det verktyg och medel för
              den svenska riksdagen att tillsammans med andra parlament agera
              så att besluten – och nu kommer jag till vad detta handlar om
              – fattas så nära medborgarna som möjligt. För mig är det här en
              djupt demokratisk dimension.
            </seg>
            <seg xml:id="i-31890d4c1084db18-0">
              Herr talman! Jag tycker att det här är en viktig aspekt, både
              sakligt sett och för unionens legitimitet hos de svenska medborgarna.
              Om svenska medborgare uppfattar att beslut fattas långt ifrån
              dem och att beslut inte är förankrade i den svenska vardagen kommer
              också unionstanken att tappa i legitimitet.
            </seg>
            <seg xml:id="i-7b8f89ed839597ea-0">
              Herr talman! Jag tänker kommentera några valda delar av betänkandet
              som jag tycker är viktiga att lyfta fram och få en diskussion
              om. Jag vill börja med att konstatera att det synes som att utskotten
              – det är respektive utskott som gör granskningen – har använt
              sig av den modell som finns i förarbetena till riksdagsordningen
              och som vi i dagligt tal har kommit att kalla tvåstegsmetoden.
              Jag tycker att det är en positiv utveckling, och jag vill för
              min egen del slå fast att jag tror att det är både nödvändigt
              och önskvärt att själva prövningen så långt det är möjligt formmässigt
              går till på ett sätt som är likvärdigt utskotten emellan.
            </seg>
            <seg xml:id="i-9d5e014350180722-0">
              Men nu kommer jag till en fundering som jag ändå har. Jag tror
              att det finns anledning för oss att fundera på om vi inte borde
              följa upp tankarna bakom den här tvåstegsmodellen, som vi införde
              i samband med de förändringar som gjordes för några år sedan.
              Även om jag tycker att det är bra att det formmässigt är likvärdigt
              tror jag att det finns anledning att titta på detta. Ställ er
              frågorna: Är det så givet att vi hamnade helt rätt redan första
              gången? Finns det inte anledning för oss att titta på våra egna
              idéer? Var det här vad vi ville åstadkomma? Då ges det ett utrymme
              för oss att göra korrigeringar.
            </seg>
            <seg xml:id="i-84a22b11b0537968-0">
              Jag vill även i år lyfta fram att det är önskvärt att vi skaffar
              oss mycket bättre insikt och kunskap om hur riksdagens invändningar
              mot av kommissionen framlagda förslag behandlas. Vi lägger ned
              en oerhörd energi och mycket engagemang på att argumentera för
              att ett visst lagförslag strider mot subsidiaritetsprincipen.
              Vi fattar ett beslut här i riksdagen, många gånger helt enhälligt,
              och skickar det till kommissionen. Visst är det väl märkligt,
              ärade kolleger, att vi sedan inte har en aning om vad som händer?
            </seg>
            <seg xml:id="i-5c6a97064f99edd4-0">
              Därför tycker jag att vi borde få till stånd en diskussion om
              hur vi ska följa vad som händer med våra egna invändningar. Det
              skulle vara ett starkt stöd för våra utskott om man centralt inom
              riksdagsförvaltningen bevakade hur lagstiftningsförslagen hanteras
              och eventuellt antas. Om den föreslagna rättsakten antas trots
              att vi från riksdagen haft invändningar tycker jag att vi borde
              få en bättre diskussion om huruvida vi kan göra någonting mer.
              Då vänder jag mig till regeringen på andra sidan vattnet. Vad
              jag har kunnat se har regeringen inte någon gång använt sig av
              möjligheten att väcka en ogiltighetsförklaring eller ogiltighetstalan
              vid EU-domstolen. När nu det verktyget finns, varför har vi inte
              en enda gång använt det? Det är en fråga som i varje fall jag
              ställer mig.
            </seg>
            <seg xml:id="i-6935f2b2610589fa-0">
              Herr talman! Jag vill göra några reflexioner till. När man granskar
              utfallet av hur riksdagen har jobbat med subsidiaritetsprövningsfrågorna
              kan man säga att de innehåller två dimensioner. Den ena dimensionen
              handlar om kvantitet, den andra om kvalitet. Kvantiteten är förhållandevis
              enkel att följa upp. Det är bara att räkna hur många ärenden det
              är, hur många vi haft invändningar emot och så vidare. Däremot
              är den kvalitativa granskningen betydligt mer grannlaga.
            </seg>
            <seg xml:id="i-d83b9c0d7d86b62d-0">
              Detta är sista gången jag är med och debatterar denna fråga.
              Därför vill jag här och nu understryka vikten av att riksdagen
              utvecklar lämpliga arbetssätt och metoder. Dels gäller det att
              fånga hur kompetensfördelningen mellan unionen och medlemsstaterna
              utvecklats, så att vi får kunskap om huruvida det sker en överföring
              av makt från riksdagen till unionen. Dels tycker jag att vi behöver
              titta på helhetsbilden. När ett enstaka lagförslag kan uppfattas
              som okontroversiellt är det en sak. Men om vi sätter in det förslaget
              i ett sammanhang och ser det i förhållande till sju åtta ytterligare
              lagförslag som har beröring med varandra kanske vi ser ett mönster
              som vi inte skulle vilja ha. Därför menar jag att vi behöver försöka
              skapa oss en helhetsbild.
            </seg>
            <seg xml:id="i-304373b24784b160-0">
              Herr talman! Det kanske är att provocera, men jag skulle ändå
              vilja ställa en fråga till oss själva här. Går vi mot ett mer
              federalistiskt Europa, det vill säga sker det en maktförskjutning
              från medlemsstaterna till unionen? Det har inte varit helt lätt
              att konstatera om det har skett en sådan maktförskjutning. Vad
              vi emellertid har kunnat se är vilka verktyg kommissionen har
              använt. Vi ser en markant ökning av att kommissionen använder
              sig av metoden med förordningar i stället för direktiv. Ni som
              sitter på läktaren kanske inte har någon aning om vad det är,
              men jag utgår från att ni som sitter i salen vet att om man använder
              förordningar har vi nästan inga möjligheter att anpassa det utifrån
              svenska förutsättningar, vilket vi däremot har om man använder
              direktiv. Jag menar att det här är ett verktyg ur kompetens- och
              maktfördelningssynpunkt. Det är en mycket allvarlig och oroande
              utveckling.
            </seg>
            <seg xml:id="i-3b836451f2622270-0">
              Något jag uppmärksammat när jag läst igenom våra underlag är
              att lagstiftning på EU-nivå ökat betydligt i frågor som gäller
              den inre marknaden, reglering av finansmarknaderna samt det finansiella
              systemet. Låt det sjunka in och fundera på vad det kan ha för
              långsiktiga konsekvenser!
            </seg>
            <seg xml:id="i-04ea62119107d1c5-0">
              För att ni nu inte ska missförstå mig vill jag tydligt markera
              att det inte är så att beslut är felaktiga eller icke önskvärda
              bara för att de fattas på unionsnivå. Det jag vill lyfta fram
              är att det är ett problem om det sker utan medvetna ställningstaganden.
              Om vi hamnar i att det här mer blir ett självspelande piano kan
              vi vara ganska illa ute.
            </seg>
            <seg xml:id="i-c664781194616b6c-0">
              En annan brist som vi har konstaterat tidigare och som kvarstår,
              även om det har blivit bättre, gäller kommissionens motiveringar
              till sina förslag. Det finns en absolut skyldighet för kommissionen
              att lämna motiveringar ur subsidiaritetssynpunkt. Undermåliga
              eller rent av uteblivna motiveringar gör det enligt min mening
              nästan omöjligt att göra den granskning som fördraget inte bara
              ger oss möjlighet till; det är en skyldighet för medlemsstaterna
              att använda sig av fördragets regler.
            </seg>
            <seg xml:id="i-4acc0b534542ab9b-0">
              Jag ska avsluta med att konstatera två saker.
            </seg>
            <seg xml:id="i-8f3b244713189e52-0">
              Det förefaller som att vi från den svenska riksdagen har varit
              dåliga på att ha kommunikation och diskussion med andra parlament
              inför subsidiaritetsprövningen. Det leder till att vi kanske inte
              kan uppnå de gränsvärden som finns i fördraget för att kunna påverka
              eller rent av stoppa ett förslag. Enbart ur den aspekten är det
              lite allvarligt.
            </seg>
            <seg xml:id="i-9a4d170c99bd62d9-0">
              Herr talman! Det finns ytterligare en aspekt. Det finns ett problem
              med åttaveckorsfristen och att man inte hinner med. Det finns
              anledning för oss att fundera på: Borde vi inte ha kontakter efteråt?
              Vi kunde då konstatera: Dessa parlament resonerade ungefär som
              vi. Vi har då en kunskap inför framtida prövningar som jag tror
              att vi har gått miste om genom att vi inte har haft det.
            </seg>
            <seg xml:id="i-091777066b73f824-0">
              Ett utökat samarbete mellan medlemsstaterna vore önskvärt. Med
              hänsyn till de pengar och den tid som vi har lagt ned på IPEX,
              det vill säga informationssystemet, borde vi tillse att det fungerar
              bättre än vad det har gjort så här långt.
            </seg>
            <seg xml:id="i-27d4d9666ffbdb2d-0">
              Jag ber så hemskt mycket om överseende med att jag dragit över
              talartiden lite grann. Nästa gång dessa frågor ska behandlas i
              riksdagen kommer jag inte att vara med. Då kanske jag kan få ta
              dessa fyra extra minuter. Med det yrkar jag på godkännande av
              utskottets anmälan i KU5.
            </seg>
          </u>
          <note type="speaker" xml:id="i-2a19c5c0689858a1-0">
            Anf. 42 KARL SIGFRID (M):
          </note>
          <u who="karl_sigfrid_d4a10c" xml:id="i-0c8845e4e7cc4f3f-0">
            <seg xml:id="i-ca436ae3b1d2ee64-0">
              Herr talman! Tack, Billy Gustafsson, för ett debattinlägg som
              var både klokt och tänkvärt och väl värt de fyra extra minuterna.
            </seg>
            <seg xml:id="i-ff4da35905dcf3b3-0">
              Den här debatten handlar om konstitutionsutskottets årliga utvärdering
              av riksdagens subsidiaritetskontroll, det vill säga riksdagens
              arbete med att säkerställa att EU inte överskrider sina befogenheter.
              Betänkandet bygger dels på egna iakttagelser, dels på yttranden
              som vi har inhämtat från andra utskott.
            </seg>
            <seg xml:id="i-cb78145e524507c6-0">
              Subsidiaritetskontrollens funktion rent formellt är att låta
              nationella parlament runt om i Europa pröva om ett visst lagförslag
              verkligen hör hemma på EU-nivå. Kontrollen har också en informell
              betydelse genom att den ger riksdagen anledning att sätta sig
              in i ärenden i god tid.
            </seg>
            <seg xml:id="i-1cf5f0b39717461b-0">
              I vilken mån som subsidiaritetsprövningarna fyller sin formella
              funktion beror till stor del på hur aktiva de nationella parlamenten
              är. Till varje nationellt parlament finns det ett par frågor som
              man bör ställa. Hur stor del av alla förslag från kommissionen
              väljer parlamentet i fråga att granska? Det är inte alla parlament
              som granskar alla ärenden. Hur aktivt samarbetar de med andra
              nationella parlament?
            </seg>
            <seg xml:id="i-51a2c9f63a529a54-0">
              En hög grad av aktivitet och en viss samordning mellan EU:s medlemsländer
              är förutsättningar för att vi ska kunna utfärda så kallade gula
              kort. Det är vad vi gör när kommissionen ger sig in på politikområden
              som bättre hör hemma i de enskilda medlemsländerna.
            </seg>
            <seg xml:id="i-aca7d0508337d6eb-0">
              När EU:s medlemsländer antog Lissabonfördraget gjorde de en avvägning.
              Å ena sidan fick EU inflytande över nya områden, å andra sidan
              skulle medlemsländernas parlament få en större roll i att granska
              att rätt beslut fattas på rätt politisk nivå.
            </seg>
            <seg xml:id="i-5e36133ac070f7be-0">
              Det är tydligt att de ökade befogenheterna till EU har realiserats.
              Om vi ska få den balans som Lissabonfördraget skulle ge måste
              även medlemsländernas verktyg för att kunna underkänna alltför
              långtgående förslag fungera effektivt.
            </seg>
            <seg xml:id="i-a47381811250681f-0">
              För att underlätta de nationella parlamentens granskning är det
              viktigt att kommissionen gör sin del av jobbet. Framför allt måste
              den i varje lagförslag kunna motivera enligt vilka bestämmelser
              i fördragen som förslaget hör hemma på EU-nivå.
            </seg>
            <seg xml:id="i-6439201ad27c39e9-0">
              Kommissionen har blivit bättre på att motivera sina förslag i
              det avseendet. Men många av motiveringarna är fortfarande svepande
              och därför väldigt svåra att förhålla sig till. Dessutom är det
              ibland så att motiveringarna helt uteblir. Det är så klart inte
              acceptabelt. Detta har vi påpekat i konstitutionsutskottet många
              gånger och i stor enighet. Med detta betänkande påpekar vi det
              en gång till.
            </seg>
            <seg xml:id="i-4e62f394bcf1f2f1-0">
              Resultatet så här långt av subsidiaritetsprövningarna sedan systemet
              infördes är två gula kort. Det kan jämföras med att Sveriges riksdag
              har skickat mer än 30 lagförslag tillbaka till kommissionen med
              motiveringen att de är alltför långtgående.
            </seg>
            <seg xml:id="i-7708ebc91b64a42d-0">
              Sveriges riksdag är EU:s mest aktiva parlament när det gäller
              att granska lagförslag från EU, och det ska vi vara stolta över.
              Samtidigt måste vi inse att våra motiverade yttranden, det vill
              säga våra påpekanden om att kommissionen i sina förslag har gått
              för långt, bara kan resultera i ett gult kort om vi kan samla
              fler parlament bakom den uppfattningen.
            </seg>
            <seg xml:id="i-a026bdc57ce99856-0">
              Det är inte bara i Sverige utan också i andra länder som man
              diskuterar hur subsidiaritetsverktyget skulle kunna bli skarpare
              och mer effektivt. I vissa medlemsländer cirkulerar idén om att
              man ska införa nya typer av kort som komplement till det gula
              kortet som finns i dag.
            </seg>
            <seg xml:id="i-efd4b0f8532d2a14-0">
              Ett gult kort innebär att kommissionen måste överväga ett lagförslag
              igen och sedan motivera sina slutsatser men inte mycket mer än
              så. Utöver det hävdar vissa att det borde införas ett rött kort
              som innebär att ett lagförslag med automatik faller. Det talas
              också om gröna kort som skulle ge nationella parlament rätten
              att föreslå ny EU-lagstiftning.
            </seg>
            <seg xml:id="i-6f0c25dc692a2c86-0">
              Från riksdagens sida har vi inte ställt oss bakom några krav
              på nya typer av kort, utan vi har i första hand fokuserat på:
              Hur kan vi få nuvarande system att fungera bättre?
            </seg>
            <seg xml:id="i-6109ac176fa270de-0">
              Med det yrkar jag på godkännande av konstitutionsutskottets anmälan.
            </seg>
          </u>
          <note xml:id="i-c5bc350a5639f82d-0">
            Överläggningen var härmed avslutad
          </note>
          <note xml:id="i-2b1c8ada4ae0365a-0">
            6 § Granskning av statsrådens tjänsteutövning och regeringsärendenas
            handläggning
          </note>
          <note type="speaker" xml:id="i-d9f84c43cd764533-0">
            Anf. 43 PETER ERIKSSON (MP):
          </note>
          <u who="peter_eriksson_5d85a2" xml:id="i-d7a0ec7f1b394fb2-0">
            <seg xml:id="i-1d5b1a6d1fe8f412-0">
              Herr talman! Konstitutionsutskottet lämnar vanligen två granskningsbetänkanden
              per år till kammaren. På våren handlar det om statsrådens tjänsteutövning
              och rör de anmälningar som utskottet har fått in från enskilda
              ledamöter i kammaren om granskningar som vi bör göra, och vi gör
              granskningar för alla de anmälningar som kommer in.
            </seg>
            <seg xml:id="i-a0c1acaeccef4181-0">
              På hösten har vi ett annat granskningsbetänkande. Det gäller
              mer generella frågor. Det är administrativt riktade granskningar
              om hur regeringen arbetar mer generellt. Där brukar debatten kanske
              vara något mindre emotionell, och det är vanligtvis färre reservationer
              i betänkandet. Vi brukar vara enhälliga i betänkandet, och det
              är vi i år också.
            </seg>
            <seg xml:id="i-39ed41768c2d89d6-0">
              Vi har granskat en rad olika områden. Jag ska gå in på några
              få lite kort och översiktligt. Den är som mer intresserad får
              läsa betänkandet, som är ganska omfattande.
            </seg>
            <seg xml:id="i-3629432f2c82c1fb-0">
              Vi har bland annat, och jag tror för första gången, gått in och
              tittat på regeringens samordningskansli. Det är någonting som
              inte så ofta brukar vara uppe för diskussion i debatten. Men det
              är naturligt i en regering med flera partier att man har någon
              form av samordning mellan partierna för att hitta lösningar på
              konflikter och bli överens.
            </seg>
            <seg xml:id="i-b3c1b3c0769446ee-0">
              Det fanns också om inte likadana så liknande system även när
              Socialdemokraterna var ensamma i regeringen men hade ett mer organiserat
              samarbete med först Centern och sedan Miljöpartiet och Vänsterpartiet.
            </seg>
            <seg xml:id="i-411316dd033f19ca-0">
              Det är naturligt att man har någon form av samordning. Frågan
              är hur man ska organisera det. Det har gjorts på lite olika sätt
              under åren. Fälldinregeringen hade tidigare ett sätt att organisera
              det på. Det vanliga har varit att man i statsministerns kansli
              har ett samordningskansli i samband med det.
            </seg>
            <seg xml:id="i-6ad4e6662239837b-0">
              Vi har anledning att titta på detta lite närmare även i framtiden
              från konstitutionsutskottet. Men det finns några saker som vi
              har kommit fram till i denna granskning. Bland annat tycker vi
              att det är viktigt att påpeka att offentlighetsprincipen, dokumentationen
              och spårbarheten ska kunna fungera. Samma regler ska gälla som
              i övrigt för Regeringskansliet när det gäller samordningskansliet
              och samordningsfunktionen. En del sådana tekniska saker är viktiga
              för att man i efterhand ska kunna ta reda på vad som har förevarit.
            </seg>
            <seg xml:id="i-d1b37270a3b7cb64-0">
              Samordningskansliet eller samordningsfunktionen har en viktig
              poäng. I praktiken är det ofta där man avgör från regeringens
              sida hur man ska ställa sig i olika frågor i politiken, även om
              det sedan är det enskilda statsrådet som är ansvarig för beredningen.
              Detta markerar vi tydligt. Regeringen fattar till syvende och
              sist besluten kollektivt. Trots detta är det viktigt att man kan
              följa hur ett ärende har beretts, hur man i själva verket fattar
              besluten i praktiken och vad som ligger bakom.
            </seg>
            <seg xml:id="i-90f7aef68993b7d6-0">
              En annan fråga gäller Lagrådet och remisserna till Lagrådet för
              olika lagförslag som regeringen kommer med. De senaste åren har
              vi fått en skärpning i kraven i regeringsformen på hur regeringen
              ska agera. Det finns i dag lite tuffare krav på att regeringen
              ska vända sig till Lagrådet i olika lagförslag – i alla fall i
              större utsträckning än tidigare. Vi har lite grann gått igenom
              hur detta fungerar och i huvudsak sett att det fungerar som det
              är tänkt. I några fall har det visat sig att Lagrådet självt har
              haft synpunkter på detta och tyckt att regeringen borde ha vänt
              sig till Lagrådet i frågor där man inte har gjort det. Det har
              funnits några sådana frågor, men det kan också finnas olika skäl
              för att inte göra det. Det kanske inte handlar om någon stor förändring,
              frågan kanske har behandlats tidigare och så vidare.
            </seg>
            <seg xml:id="i-aed035166e7426f5-0">
              En anmärkning som jag tycker är viktig och som vi tar fram i
              betänkandet är att det ska finnas samma krav på remiss till Lagrådet
              oavsett om en lag kommer i budgeten eller vid sidan av. Detta
              är en diskussion som vi har fört alltmer under den senaste tiden;
              det finns ett problem med att allt fler lagar hamnar i budgeten.
              Risken är att riksdagens behandling blir sämre, och remissen till
              Lagrådet kanske inte kommer till ordentligt i alla delar. Detta
              är någonting som jag tycker att man ska uppmärksamma framöver.
              Helst ska regeringen försöka undvika att i onödan lägga fram lagförslag
              i budgeten, för det blir då inte samma demokratiska behandling.
              I detta fall, just när det gäller remissen till Lagrådet, finns
              det egentligen inga skäl att acceptera en sådan skillnad.
            </seg>
            <seg xml:id="i-114f5e46b34db252-0">
              En tredje fråga – som jag bara kort ska beröra – handlar om utnämningsmakten,
              som vi också går in på. När den borgerliga regeringen tillträdde
              efter valet 2006 minskade antalet politiska utnämningar ganska
              väsentligt. Man införde även lite nya system för rekryteringsförfarandena.
              Men de senaste åren har vi sett att trenden är att de politiska
              utnämningarna börjar öka igen. Som en följd av detta tycker konstitutionsutskottet
              att det vore viktigt att få en noggrann uppföljning av hela systemet
              för det nya rekryteringsförfarandet. Man bör utvärdera detta och
              se vilka effekterna och följderna är av att regelsystemet har
              förändrats och vad man skulle kunna göra för framtiden för att
              förbättra det hela.
            </seg>
          </u>
          <note xml:id="i-aba8fa94ced45aaa-0">
            Jag yrkar på godkännande av utskottets anmälan i granskningsbetänkande
            KU10.
          </note>
          <note type="speaker" xml:id="i-eadfd064c1228ad1-0">
            Anf. 44 HANS EKSTRÖM (S):
          </note>
          <u who="hans_ekstrom_6961c5" xml:id="i-f438c8eb490b7af6-0">
            <seg xml:id="i-26f69113960c8286-0">
              Herr talman! KU lägger fram sitt betänkande om granskning av
              statsrådens tjänsteutövning och regeringsärendenas handläggning.
              Det är en del av riksdagens kontrollmakt, det vill säga riksdagens
              kontroll av regeringen. Vi ser det lite grann som självklart i
              svensk tradition att vi ska ha oförvitlighet, att vi inte ska
              ha korruption och sådana saker. Detta har varit en viktig del
              av Sveriges framgångssaga; vi har stabila institutioner som har
              präglats av dessa delar.
            </seg>
            <seg xml:id="i-d853931799e004c0-0">
              Det här kräver dock vård, och en del av denna vård är granskning.
              Riksdagens kontrollmakt är en del av upprätthållandet av denna
              goda tradition. Vi fyller också den goda revisorns roll genom
              att påpeka möjliga vägar för att hantera uppenbara problem eller
              förhindra framtida problem.
            </seg>
            <seg xml:id="i-19f61e977810e397-0">
              Utskottet går igenom olika typer av ärendens handläggning varje
              riksmöte. Ett område som har granskats denna gång är den risk
              som finns för att man tillämpar överdrivet mycket sekretess när
              man ser risk för pusselläggning. Det handlar om saker som i sig
              kan verka enkla, men när man lägger ihop dem kan de ge information
              som kan behöva vara föremål för sekretess. Detta skulle vid överdrivet
              bruk kunna leda till minskad öppenhet i det svenska samhället
              och minskad insyn i den svenska statens verksamhet. Utskottet
              har emellertid funnit att möjligheten till sekretess på denna
              grund hanteras med den restriktivitet som ska gälla.
            </seg>
            <seg xml:id="i-24b323113e0092af-0">
              Ett annat särskilt område som granskas är hur EU-ärenden hanteras
              i dialogen mellan regering och riksdag. Här påpekar utskottet
              särskilt vikten av att regeringen företräds av statsråd i samråd
              med riksdagens utskott och att statsråden är närvarande vid EU-nämndens
              sammanträden så att de rätt kan tolka sitt mandat inför ministerrådets
              sammanträden.
            </seg>
            <seg xml:id="i-9c18304033d39eed-0">
              Den politiska samordningen vid Regeringskansliet har granskats.
              Vi har tittat på alla de olika modeller som har tillämpats sedan
              1976, och vi har funnit att det är bra att regeringen har frihet
              att organisera den politiska samordningen efter olika parlamentariska
              lägen. Det finns ingen grund för att kritisera vare sig nuvarande
              regering eller tidigare regeringar för deras sätt att organisera
              samordningen. Däremot vill utskottet framhålla vikten av att regeringsformens
              krav på beredning och ansvar inte frångås. Det är viktigt att
              dokumentation och spårbarhet gäller också samordningsfunktionen
              så att inget svart hål uppkommer i Regeringskansliet. Detta är
              av stor vikt för att riksdagens kontrollmakt ska kunna fungera.
              Det är även viktigt att påpeka att ett statsråd har ansvar för
              ett ärendes hela beredning även om en del av beredningen sker
              i samordning.
            </seg>
          </u>
          <note xml:id="i-ebfad4c526da8445-0">
            Jag yrkar på godkännande av utskottets anmälan i betänkande KU10.
          </note>
          <note type="speaker" xml:id="i-800d3ba2c7c38d55-0">
            Anf. 45 PER BILL (M):
          </note>
          <u who="per_bill_00555d" next="cont" xml:id="i-3d1585582557034c-0"/>
          <note xml:id="i-fae60c31d05b3d7c-0">
            Herr talman! Låt mig lite högtravande inleda med att säga att
            konstitutionsutskottet härmed enligt 13 kap. 2 § regeringsformen
            för riksdagen anger resultatet av den granskning som redovisas
            här.
          </note>
          <u who="per_bill_00555d" prev="cont" xml:id="i-259f2ed358dd7d10-0">
            <seg xml:id="i-d1220f27a747d83d-0">
              Totalt är det drygt 400 sidor, och det är tillfredsställande
              att vi även den här gången har kommit överens över partigränserna
              om allting på de här 400 sidorna.
            </seg>
            <seg xml:id="i-396ba72065ef4c71-0">
              Herr talman! Den administrativa granskningen är viktig. Den bidrar
              till att administrationen i Regeringskansliet steg för steg blir
              bättre.
            </seg>
            <seg xml:id="i-2546f9c5021f07b0-0">
              Den här gången har vi tittat på elva olika områden, och jag kommer
              att fokusera på den politiska samordningen inom Regeringskansliet.
              Sedan kommer flera efter mig att ta andra delar.
            </seg>
            <seg xml:id="i-1fb3048271ac504c-0">
              Huvuddelen av det område jag ska titta på handlar om den här
              regeringen, men vi har också gått bakåt i tiden för att konstatera
              att det inte är särskilt stora skillnader mellan olika regeringar.
              Tyvärr har det varit svårt att gå långt tillbaka i tiden därför
              att det har saknats handlingar kring de flesta andra regeringarna
              bakåt i tiden.
            </seg>
            <seg xml:id="i-9e7f3d6445b18d2a-0">
              Vad vi kan konstatera är att det inte finns någon grund för att
              peka på några formella eller konstitutionella brister i den nuvarande
              regeringens eller tidigare regeringars samordningsfunktioner.
              På vanlig svenska sköts det med andra ord bra.
            </seg>
            <seg xml:id="i-f1fef97f520682ca-0">
              Vi har lärt oss hur det hela fungerar mer i detalj, och vi kan
              konstatera att samordning inte är någon ny företeelse. Regeringar
              har över tid behövt en samordningsfunktion mellan departement,
              och när man inte har haft egen majoritet har man också behövt
              samordning mellan olika partier. Huvudanledningen till detta är
              naturligtvis att man vill lösa politiska meningsskiljaktigheter.
              När man kompromissar mellan kloka förslag blir slutprodukten ibland
              faktiskt bättre än något av de ingående ursprungsförslagen.
            </seg>
            <seg xml:id="i-3c7153192931c899-0">
              Därför är det klokt att vår regeringsform ger regeringarna stora
              möjligheter att driva arbetet på det sätt som de själva finner
              lämpligt. Det gör att riksdagen inte sätter upp en massa regler
              som gör det svårt för olika regeringar att över tid genomföra
              den politik som man har gått till val på. Demokratin i Sverige
              fungerar ju på det sättet att det är den regeringskonstellation
              som vinner valet som ska ha möjlighet att genomföra sin politik.
            </seg>
          </u>
          <note type="speaker" xml:id="i-324c16c69c1cd849-0">
            Anf. 46 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-232202f82a2d2af9-0">
            <seg xml:id="i-a17d1b2275eaa6b4-0">
              Herr talman! Under hösten har det skett en traditionell granskning
              av statsrådens tjänsteutövning och handläggningen av regeringsärendena.
              För lyssnaren kan det översättas till att konstitutionsutskottet
              försöker svara på frågan: Hur följer Regeringskansliet lagen i
              sitt ordinarie arbete? Granskningen har gjorts på områden där
              KU brukar följa regeringen, till exempel regeringsprotokoll, vem
              som tjänstgör i Regeringskansliet och utnämningsmakten. Det har
              också gjorts några nedslag i förvaltningsärenden.
            </seg>
            <seg xml:id="i-36c414c3c1313dbe-0">
              Tidigare granskningar har lämnat efter sig några frågeställningar
              som tas om hand i och med detta betänkande, till exempel om så
              kallad pusselläggning har blivit vanligare som sekretessgrund
              och om samordningsfunktionens organisation och arbete kan sägas
              uppfylla de konstitutionella krav som ställs på övriga enheter
              i Regeringskansliet. Ställningstagandena i betänkandet är eniga,
              och min sammanfattning av granskningen är att arbetet i Regeringskansliet
              fungerar väl.
            </seg>
            <seg xml:id="i-dbaf70a0ac129e5e-0">
              Jag tänkte uppehålla mig vid tre områden i betänkandet och börjar
              med utnämningsmakten. För två år sedan kunde vi jämföra utnämningar
              av myndighetschefer under fem år med Socialdemokraterna och fem
              år med alliansregeringen. Vi såg då att jämställdheten på området
              gått tydligt framåt från att de första fem åren med Socialdemokraterna
              ha legat på runt 40 procent kvinnor och 60 procent män till att
              alliansregeringen lyckats rekrytera i stort sett lika många kvinnor
              som män till myndighetschefer. I år kan vi se att denna trend
              med närmast fullständig balans håller i sig. De senaste två åren
              har faktiskt majoriteten, 53 procent, av utsedda myndighetschefer
              varit kvinnor. När det gäller rektorer för universiteten har fem
              av åtta varit kvinnor.
            </seg>
            <seg xml:id="i-5fc5a2a454686ca6-0">
              Även om det inte är riktigt lika fin balans när det gäller utlandsmyndigheterna
              ser vi att det går framåt även där, från 35 procent kvinnor i
              maj 2011 till 40 procent i september 2013. Jämställdhet är en
              viktig fråga för Folkpartiet, och på detta område kan vi alltså
              glädjas.
            </seg>
            <seg xml:id="i-2c9069ab06360225-0">
              Utskottet har också tittat på politisk bakgrund för att se om
              det kan finnas en tendens att gynna personer med samma partitillhörighet.
              Vi kan i år se att andelen med politisk bakgrund som har rekryterats
              har ökat något. Men andelen är fortfarande lägre än vad fallet
              var under S-regeringen.
            </seg>
            <seg xml:id="i-86131edf799070fe-0">
              Att ha politisk erfarenhet ska inte vara ett hinder för att kunna
              bli utsedd till en post. Tvärtom kan erfarenhet från politiskt
              arbete vara en stärkande merit för vissa uppdrag, men det är viktigt
              att det inte enbart är personer med samma partitillhörighet eller
              bara personer med partimedlemskap i regeringspartierna som kommer
              i fråga. På den punkten får regeringen godkänt. Det är varierande
              bakgrund och partitillhörighet hos landshövdingar och generaldirektörer
              utsedda under de senaste åren.
            </seg>
            <seg xml:id="i-6fe15403c04836b6-0">
              Utskottet följer också upp arbetet med öppna rekryteringar, något
              som numera används i hög grad och syftar till att bredda vem som
              kan bli aktuell för en tjänst. Utskottet menar att det vore värdefullt
              om regeringen vid lämpligt tillfälle gör en noggrann utvärdering
              av vilka effekter de öppna rekryteringsförfarandena har.
            </seg>
            <seg xml:id="i-86f995b31c4b333d-0">
              I maj har vi EU-val. Då väljer vi Sveriges ledamöter i Europaparlamentet.
              Dessa personer är svenska folkets direkta representation och beslutsfattare
              i EU. Medborgarna och länderna representeras också genom sina
              regeringar i ministerrådet. Inför varje ministerrådsmöte ska ansvarig
              minister samråda med riksdagens EU-nämnd. Frågan är då: Tar ministrarna
              detta krav på samråd med riksdagen, alltså det nationella parlamentet,
              på allvar? Ja, det måste man säga. KU har kommit fram till att
              statsrådens närvaro i EU-nämnden är hög. Vi ser också att regeringen
              allt oftare kommer till utskotten för information och överläggningar
              i EU-ärenden.
            </seg>
            <seg xml:id="i-41edcb382626a7c5-0">
              Slutligen har vi kommit fram till frågan om pusselläggning. Frågan
              är om pusselläggning allt oftare anges som skäl för att inte offentliggöra
              en handling. Denna fråga uppkom efter att statsministern vid förra
              årets granskning nämnde att det har blivit alltmer aktuellt att
              bedöma vilka uppgifter som skulle kunna utgöra ett hot mot rikets
              säkerhet om de blir offentliga. Han sade att många till synes
              harmlösa uppgifter som finns i Regeringskansliet kan, om man lägger
              samman dem, ligga till grund för en kartläggning av den centrala
              statsledningen.
            </seg>
            <seg xml:id="i-2a237437f570000f-0">
              Utskottet har under granskningen av pusselläggning som skäl för
              sekretess fått veta att antalet begäran om att få ta del av allmänna
              handlingar har ökat, och uppfattningen är att framställningarna
              också har blivit mer omfattande och inte sällan avser längre tidsperioder
              och utdrag ur databaser.
            </seg>
            <seg xml:id="i-8d7c9bd738f6f396-0">
              KU:s kansli har gått igenom samtliga ärenden där regeringen har
              beslutat om utlämnande av allmän handling. Av 71 beslut om sekretess
              har så kallad risk för pusselläggning varit grund för sekretess
              i enbart 2 ärenden, vilket är en mycket begränsad omfattning.
              Granskningen har alltså visat att risk för pusselläggning inte
              är ett sekretesskäl som regeringen använder i onödan.
            </seg>
            <seg xml:id="i-ad3466be56561011-0">
              Om jag ska försöka mig på en sammanfattning av ett betänkande
              på 400 sidor kan jag säga att man i årets granskning inte har
              funnit några anmärkningsvärda brister i Regeringskansliet. Naturligtvis
              finns det alltid saker som kan förbättras, men arbetet fungerar
              i stort sett som tänkt.
            </seg>
            <seg xml:id="i-5044dbba7768ff6e-0">
              Jag tackar er i KU:s kansli för att ni än en gång tagit er igenom
              kartonger av dokument och proffsigt genomfört den administrativa
              granskningen. Avslutningsvis yrkar jag på godkännande av utskottets
              anmälan.
            </seg>
          </u>
          <note type="speaker" xml:id="i-e3d69ead80d0e610-0">
            Anf. 47 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-a9d069c36543ab86-0">
            <seg xml:id="i-d44b8a37f83c558a-0">
              Herr talman! Konstitutionsutskottet har med hjälp av utskottets
              kansli under sommaren och hösten 2013 genomfört en ganska omfattande
              granskning av statsrådens tjänsteutövning och regeringsärendenas
              handläggning. Det mesta av granskningen omfattar åren 2012 och
              2013. Men en del, bland annat granskningen av regeringens samordningsfunktion,
              går längre tillbaka. Där jämförs hur samordning mellan olika partier
              skett historiskt.
            </seg>
            <seg xml:id="i-eb9a3ec2aaa5ac5f-0">
              Huvudintrycket är att regeringen har kommit mycket väl ut från
              den här höstgranskningen. Regeringskansliet sköter sig när det
              gäller ärendenas handläggning. Det är ordning och reda i handlingar,
              och handläggningstiderna är i huvudsak acceptabla.
            </seg>
            <seg xml:id="i-13672e9384d98c4a-0">
              Ett område där handläggningstiderna varit långa gäller beslut
              om bildande av naturreservat. Men konstitutionsutskottet noterar
              att departementet redan har gjort en omorganisation för att snabbare
              kunna ta beslut i de frågorna.
            </seg>
            <seg xml:id="i-f9f82474511949ab-0">
              Herr talman! När det gäller utlämnande av sekretessbelagda handlingar
              har konstitutionsutskottet tidigare framfört kritik mot Regeringskansliet.
              I en del fall har det tagit flera veckor att få ut handlingar.
              Vi som är ledamöter i konstitutionsutskottet har under de senaste
              månaderna fått lite mer inblick i de svårigheter som kan finnas
              när det gäller att bedöma sekretess i utlämnandefrågor, särskilt
              i sådana utlämnandefrågor där det behövs kontakter och samråd
              med andra myndigheter för att kunna bedöma möjligheten att utlämna.
            </seg>
            <seg xml:id="i-f353bf86a36ec527-0">
              Vi avslutade i konstitutionsutskottet i går ett sådant utlämnandeärende
              som tagit några veckor. Och vi har under hösten haft ett utlämnandeärende
              som innebar flera veckors handläggningstid före beslut. Det kanske
              i en del fall ger lite inblick i de svårigheter som regeringen
              har i utlämnandefrågor.
            </seg>
            <seg xml:id="i-a7aba3f8a6dbe2f1-0">
              När det gäller granskningen av samordningsfunktionen inom regeringen
              är det alltså en historisk tillbakablick som görs i fråga om hur
              regeringar sköter samordningen. En del i detta handlar om hur
              regeringen hanterar det så kallade politikerundantaget i tryckfrihetsförordningen.
              Det gäller alltså frågan om vad som är allmänna handlingar och
              kraven på diarieföring. Konstitutionsutskottet konstaterar att
              de ställningstaganden som görs i samordningsfunktionen inte är
              formella regeringsbeslut. Det påverkar bedömningen av om det är
              allmänna handlingar.
            </seg>
            <seg xml:id="i-f81736bc25bf9a77-0">
              Konstitutionsutskottet har ingen kritik när det gäller hur regeringen
              sköter samordningen. Samordningen sköts på ett bra sätt. Man får
              närmast uppfatta det som ett beröm åt regeringen, eftersom alla
              partier i konstitutionsutskottet är överens om det ställningstagandet.
            </seg>
            <seg xml:id="i-ebd7792eff584569-0">
              Konstitutionsutskottet har också granskat de synpunkter som Lagrådet
              har på olika lagstiftningsförslag. KU har funnit att regeringen
              nästan alltid tar till sig Lagrådets synpunkter. I de fall man
              inte har följt synpunkterna har man argumenterat och förklarat
              varför man inte följt Lagrådet. Det är naturligtvis bra att man
              gör det.
            </seg>
            <seg xml:id="i-0ecec91198930b13-0">
              KU har granskat hur regeringen sköter utnämningsmakten. Den granskningen
              visar att könsfördelningen bland utnämnda chefer för statliga
              förvaltningar är jämn. Detta ser konstitutionsutskottet naturligtvis
              positivt på.
            </seg>
            <seg xml:id="i-e07d74c8a2c6b11a-0">
              KU har granskat hur regeringen sköter samrådet med riksdagen
              när det gäller EU-frågor och vilka som företräder regeringen vid
              möten i riksdagens EU-nämnd. KU har funnit att regeringen vinnlägger
              sig om att förankra sina ställningstaganden inför beslut i EU:s
              ministerråd. KU noterar också att det har varit en bra form att
              använda telefonsammanträden för att informera EU-nämnden och samråda
              med EU-nämnden vid pågående förhandlingar i Europeiska rådet.
              Sedan företräds regeringen nästan alltid av statsråd vid EU-nämndens
              möten, vilket lyfts fram som något positivt.
            </seg>
            <seg xml:id="i-e5f2e39e1ffa8bac-0">
              Konstitutionsutskottets granskning av regeringen slutar med ett
              betänkande som vi i alla partier är helt eniga om. Att granskningen
              dessutom visar att regeringen i de avseenden som vi har tittat
              på den – det handlar alltså om hur man handlägger ärenden inom
              regeringen – har skött sig bra är naturligtvis glädjande.
            </seg>
          </u>
          <note xml:id="i-b52edeb70c7adf0e-0">
            Herr talman! Jag yrkar på godkännande av konstitutionsutskottets
            anmälan.
          </note>
          <note type="speaker" xml:id="i-e03de415a0e7c4b7-0">
            Anf. 48 TUVE SKÅNBERG (KD):
          </note>
          <u who="tuve_skanberg_9d0e2f" next="cont" xml:id="i-43a1b19af82393d9-0">
            <seg xml:id="i-25a93c5baa85c140-0">
              Herr talman! Är det möjligen så att de få som finns i kammaren
              och i konstitutionsutskottet är politiska nördar som sysslar med
              grundlag och som går i gång på detta? Låt mig formulera det så
              här för alla som lyssnar via tv eller som sitter på läktaren –
              det är visst ingen på läktaren: Vi har i konstitutionsutskottet
              kommit fram till att den yttersta makten i Sverige finns i det
              inre kabinettet.
            </seg>
            <seg xml:id="i-870a4b2db6eef38f-0">
              Ja, det var inte konstigare än så. Det inre kabinettet är de
              fyra personer som kröp ned i en badtunna hos Maud Olofsson: partiledarna
              i Alliansen. Det är sådana saker som vi sysslar med. Vad är det
              som är regeringens uppgift? Hur är det reglerat i grundlag och
              i förordningar? Avviker regeringen från detta?
            </seg>
            <seg xml:id="i-1fef5d03a642b6e5-0">
              Vi har i enighet gått till botten med svåra saker. Jag skulle
              vilja säga att det som har varit svårast, potentiellt i alla fall,
              har varit frågan om den politiska samordningen inom Regeringskansliet.
            </seg>
            <seg xml:id="i-180c0fc5aa478097-0">
              För ett år sedan trodde jag nog, personligen, att detta kunde
              bli en riktig knäckfråga. Hur ska vi lösa frågan om det nödvändiga
              samarbetet och den samordning som måste finnas inom ett regeringskansli?
              Vad är syftet? Och hur ska detta ske? Där har konstitutionsutskottet
              gått till botten och i enighet kommit fram till riktlinjer för
              hur den politiska samordningen inom Regeringskansliet ska ske.
            </seg>
            <seg xml:id="i-791f66127eea92d0-0">
              Syftet med samordningen är att lösa problem med politiska meningsskiljaktigheter.
              Det måste göras. Vi kan inte se att vi får en majoritetsregering
              inom överskådlig framtid. Vi har inte haft det. Vi är tvungna
              att lita till minoritetsregeringars möjligheter att samordna eller
              att knyta flera partier till samordningskanslier. Det handlar
              om att underlätta förankring av beslut i riksdagsgrupperna så
              att vi ytterst har riksdagen med oss.
            </seg>
            <seg xml:id="i-03dae35723684be3-0">
              När KU nu har granskat detta visar det sig att det har funnits
              en politisk samordning i alla tider. Ända sedan det kontraktsparlamentariska
              samarbetets tid och 1970-talets borgerliga regeringars tid har
              det varit samordning även om den har varit förlagd i fackdepartementen.
              Sedan 1990-talets början är samordningen förlagd inom Statsrådsberedningen.
            </seg>
            <seg xml:id="i-e85c250be02be161-0">
              Nuvarande regering har valt den samordningsfunktion som den själv
              har ansett lämplig, i likhet med alla tidigare regeringar. Så
              ska det vara. Det överensstämmer enligt utskottet väl med regeringsformens
              krav.
            </seg>
            <seg xml:id="i-e33c510067c2b32c-0">
              Vi har tillsammans med våra utomordentligt duktiga tjänstemän
              som har berett ärendet i botten för, såvitt jag vet, första gången
              i konstitutionsutskottets 200-åriga historia kommit fram till
              sju olika punkter som ska vara tillfredsställande lösta för den
              politiska samordningen inom Regeringskansliet.
            </seg>
            <seg xml:id="i-2f87d07406a8c172-0">
              För det första ställer regeringsformens princip om kollektivt
              beslutsfattande krav på att beslutsformerna i regeringen säkerställer
              dels att ärendena blir omsorgsfullt beredda och riktigt avgjorda,
              dels ett underlag för utkrävande av ansvar.
            </seg>
            <seg xml:id="i-c044e580651d44a1-0">
              För det andra ställer regeringsformen vissa krav på den organisatoriska
              regleringen av regeringsarbetet. Här finns ett särskilt inre kabinett.
              Redan i 1974 års regeringsform hävdades att statsrådskretsen borde
              utvidgas väsentligt och att det inom kretsen borde bildas ett
              särskilt inre kabinett. Det är alltså inte något som alliansregeringen
              har hittat på och tagit ur egen fatabur.
            </seg>
            <seg xml:id="i-4b06d7f134f90c5c-0">
              För det tredje har konstitutionsutskottet kommit fram till att
              det i regeringsformen finns ett beredningskrav. Kravet, som är
              ett karakteristiskt och betydelsefullt inslag i svensk beslutsprocess,
              ställs vid beredningen av regeringsärenden.
            </seg>
            <seg xml:id="i-6cbe3885c58b4d3d-0">
              För det fjärde ställer offentlighetsprincipen och andra grundlagsfästa
              tryckfrihetsrättsliga principer krav på hur allmänna handlingar
              ska behandlas. Det gäller alldeles speciellt om det finns möjlighet
              till undantag för oss politiker. Ja, det finns ett sådant politikerundantag
              i tryckfrihetsförordningen. Det innebär att ett partipolitiskt
              agerande kan falla utanför det som är allmän handling.
            </seg>
            <seg xml:id="i-0611266654f5c639-0">
              För det femte finns i bland annat arkivlagen och förvaltningslagen
              vissa offentligrättsliga krav avseende arkivering och dokumentation.
              Arkiv ska bevaras, hållas ordnade och vårdas så att de tillgodoser
              rätten att ta del av allmänna handlingar.
            </seg>
          </u>
          <note xml:id="i-b834ed79bf121af1-0">
            För det sjätte tilldelar regeringsformen och andra lagar regeringen
            dubbla roller. Dels styr regeringen riket genom att besluta i
            styrelseärenden, till exempel propositioner och förordningar.
            Dels är regeringen högsta myndighet för vissa förvaltningsärenden,
            till exempel tillstånd och överklaganden.
          </note>
          <u who="tuve_skanberg_9d0e2f" prev="cont" xml:id="i-ab6dffb56e7e3289-0">
            <seg xml:id="i-82710e1c3a83cf75-0">
              För det sjunde är statsministern chef för Regeringskansliet,
              som sedan 1997 utgör en enda myndighet, och för Statsrådsberedningen.
            </seg>
            <seg xml:id="i-612f6e0df123c366-0">
              Sammanfattningsvis kan jag säga att de huvudsakliga frågeställningarna
              om samordningsfunktionens roll i regeringsarbetet och tillhörande
              dokumentationskrav som har belysts i det här ärendet granskas
              alltså av oss i utskottet för första gången. Det kan finnas skäl
              att komma tillbaka och granska ytterligare, men nu har vi för
              första gången ordentligt gått till botten med under vilka förhållanden
              samordningsfunktionen lever, verkar och granskas vid Statsrådsberedningen.
            </seg>
          </u>
          <note type="speaker" xml:id="i-f50b1639d8aa1525-0">
            Anf. 49 LENA SOMMESTAD (S):
          </note>
          <u who="lena_sommestad_8691c8" xml:id="i-99b1505af801a751-0">
            <seg xml:id="i-a8b5e377831f3921-0">
              Herr talman! Vi vet att förtroendet för demokratin i hög grad
              beror på om människor känner tillit till demokratins företrädare
              och till de demokratiska arbetsformerna. Därför är debatten i
              dag, som flera tidigare talare har berört, viktig. Målet med konstitutionsutskottets
              granskning av statsråd och regering är att långsiktigt främja
              en väl fungerande och vital demokrati. Den konstruktiva kritik
              som riktas mot nu sittande regering har vi alla nytta av oavsett
              partifärg.
            </seg>
            <seg xml:id="i-e4032abf9aebbef0-0">
              Jag vill själv rikta ljuset mot två principiellt viktiga frågor
              i betänkandet, dels frågan om regeringens remisser till Lagrådet,
              dels frågan om hur regeringen handlägger förvaltningsärenden.
              Båda frågorna berör tempot och kvaliteten i regeringsbesluten
              och därmed själva grunden för en väl fungerande demokrati.
            </seg>
            <seg xml:id="i-83c176fa039748c6-0">
              Först några ord om regeringens remisser till Lagrådet. Det är
              tio år sedan som konstitutionsutskottet senast granskade Lagrådet,
              och därför är detta ett viktigt inslag i betänkandet.
            </seg>
            <seg xml:id="i-af185a170e2d8387-0">
              I stort kan sägas att regeringens samspel med Lagrådet fungerar
              väl men att konstitutionsutskottet, liksom i tidigare granskningar,
              ändå ser en potential till förbättring. Ett viktigt påpekande,
              som konstitutionsutskottet har gjort förr, handlar om att alla
              lagförslag bör remissbehandlas ordentligt och att det ska ske
              skriftligt – inte bara genom ett remissmöte. Även om det ibland
              finns goda skäl att skynda på en beslutsprocess måste remissbehandlingen
              få ta sin tid. Det här är en anmärkning som tål att upprepas,
              inte minst mot bakgrund av att remissbehandlingen har en så central
              betydelse i det svenska statsskicket.
            </seg>
            <seg xml:id="i-87b7f0179f4467c8-0">
              Vi måste ständigt påminna oss om att Sverige har ett politiskt
              system där beslut mycket snabbt kan klubbas igenom i riksdagen,
              i synnerhet under en majoritetsregering. Sverige har inte, som
              många andra länder, institutioner som skapar särskild tröghet
              i beslutsprocessen eller som balanserar parlamentets makt, till
              exempel tvåkammarsystem eller system med maktdelning. I den här
              situationen är det just remissbehandlingen som ska vara gruset
              i maskineriet. En noggrann remissbehandling i kombination med
              en omsorgsfull beredningsprocess i Regeringskansliet är vad som
              krävs för att ge tid till eftertanke och för att upprätthålla
              kvalitet och legitimitet i besluten.
            </seg>
            <seg xml:id="i-a2d0a2aa10ece38c-0">
              En annan punkt där konstitutionsutskottet ser en potential till
              förbättring gäller hur remisser till Lagrådet ska hanteras i de
              fall då ett stort antal lagförslag förs samman under ett paraply
              i budgetpropositionen. Liksom Peter Eriksson tycker vi att det
              är en fråga som är väl värd en särskild kommentar.
            </seg>
            <seg xml:id="i-6c9117b023d5f500-0">
              En tydlig trend under senare år är att regeringen presenterar
              allt fler lagförslag i budgetpropositionen. Från oppositionens
              sida har vi pekat på att det finns problem i den utvecklingen.
              När många lagförslag förs samman i budgetpropositionen, och klubbas
              med ett enda klubbslag, blir det svårare för riksdagen att granska
              och påverka enskilda lagförslag. Riksdagen kan tappa i makt och
              inflytande.
            </seg>
            <seg xml:id="i-95ac23dbcc793c21-0">
              Men oavsett vad vi som enskilda partier anser om att lägga fram
              lagförslag i budgetpropositionen, har vi ett gemensamt intresse
              av att de lagförslag som ligger där ska hanteras så bra som möjligt.
              I linje med detta påpekar konstitutionsutskottet i granskningen
              att lika höga krav ska gälla för de lagförslag som lämnas i budgetpropositionen
              när det gäller lagrådsgranskningen som för de lagförslag som lämnas
              i andra propositioner. Det är också viktigt, säger utskottet,
              att synpunkter från Lagrådet presenteras konsekvent och informativt
              i budgetpropositionen. Själva storleken på budgetpropositionen
              kan annars göra det svårt att hitta Lagrådets kommentarer om enskilda
              lagförslag. Regeringen måste också tänka på att lämna remisserna
              till Lagrådet i tid. Ju fler lagförslag som ska hanteras på samma
              gång i budgetpropositionen, desto viktigare blir hanteringen.
            </seg>
            <seg xml:id="i-1e7a8e84a08e5609-0">
              Detta om remisser till Lagrådet. Låt mig nu gå över till frågan
              om förvaltningsärenden.
            </seg>
            <seg xml:id="i-a35428586ccdd6f3-0">
              När det gäller förvaltningsärenden har konstitutionsutskottet
              valt att granska 28 ärenden på Miljödepartementets område. De
              flesta handlar om naturreservat. Beslut om att bilda naturreservat
              har överklagats och till sist hamnat på regeringens bord.
            </seg>
            <seg xml:id="i-403f061cf801a5c1-0">
              Konstitutionsutskottet ger regeringen kritik för att handläggningstiderna
              i några fall har varit mycket långa. Det är en kritik som verkligen
              har fog för sig. I nästan hälften av fallen har det tagit mer
              än ett och ett halvt år att handlägga ett ärende. Vad värre är;
              i flera ärenden har processen helt och hållet stannat upp. Det
              har gått månader utan att ansvarig enhet har gjort något alls.
            </seg>
            <seg xml:id="i-c7685b7f33d8bc79-0">
              Ett exempel är ett naturvårdsärende från Kalmar län, som överklagades
              till regeringen i mitten av mars 2010. Länsstyrelsen i Kalmar
              lämnade sitt yttrande den 6 maj, det vill säga inom två månader.
              De som klagade lämnade sina yttranden inom ytterligare tre veckor,
              före slutet av maj. Men sedan hände ingenting. Ärendet blev liggande
              i ett år och nio månader. Den totala handläggningstiden blev på
              det sättet nästan två år i stället för tre månader.
            </seg>
            <seg xml:id="i-8066cac428933ca4-0">
              Det säger sig självt att det är till stor skada för såväl offentliga
              som privata aktörer när ett beslut drar ut på tiden på det här
              sättet. Men det riskerar också att skada medborgarnas tilltro
              till både regering och miljölagstiftning. När enskilda klagande
              har kapacitet att avge yttranden inom tre veckor ska det inte
              behöva ta ett år och nio månader för Miljödepartementet.
            </seg>
            <seg xml:id="i-44fa81a721bf7e71-0">
              Hur kunde det bli så här?
            </seg>
            <seg xml:id="i-d4e390e1a030d027-0">
              Vår granskning visar att det finns skäl att kritisera Miljödepartementet.
              Miljödepartementet genomförde en omorganisation i januari 2011
              som innebar att den särskilda enheten för förvaltningsärenden
              lades ned. Samtidigt minskade antalet handläggare. Resultatet
              blev att man tappade greppet över ärendebalansen. Stora och komplexa
              ärenden blev liggande, och när nya handläggare skulle ta vid efter
              dem som slutat krävdes mycket extra tid.
            </seg>
            <seg xml:id="i-ba694a4ce04fc2b1-0">
              Miljödepartementet gjorde i början av 2012 en utvärdering av
              sin omorganisation. Man beslutade sedan att återskapa en särskild
              enhet för förvaltningsärenden. Det var ett bra beslut. Den nya
              enheten fungerar nu sedan den 1 januari 2013. Bekymren med extremt
              långa handläggningstider har förhoppningsvis lösts.
            </seg>
            <seg xml:id="i-7c88451947f56dfa-0">
              Det finns ändå skäl, anser jag, att understryka allvaret i det
              som har inträffat på Miljödepartementet och att inför framtiden
              reflektera över hur vi ska se på beslut i förvaltningsärenden
              ur ett större politiskt och demokratiskt perspektiv. Jag menar
              att det är angeläget att förvaltningsärenden och deras handläggning
              får större uppmärksamhet i Regeringskansliet.
            </seg>
            <seg xml:id="i-0fd7cafa9dfea3e6-0">
              Numera är det inte så många förvaltningsärenden som beslutas
              av regeringen, men desto viktigare är det att de ärenden som ligger
              på regeringens bord hanteras väl och inom rimlig tid. Det finns
              mycket att vinna på att prioritera förvaltningsärendena högre
              än i dag.
            </seg>
            <seg xml:id="i-8f1efe38139a1a9f-0">
              Det viktigaste argumentet är förstås att långa handläggningstider
              är till stor skada. Men långa handläggningstider är också något
              som vållar stor irritation och där regeringen ofta möter enskilda
              medborgare i direkt kontakt. Här måste vi bygga förtroenden.
            </seg>
            <seg xml:id="i-8ffdc7c220b0a826-0">
              Vi menar att regeringen bör sätta som mål att vara ett föredöme
              när det gäller snabb och väl genomförd handläggning av förvaltningsärenden.
              Om regeringen ska kunna ställa krav på effektivitet hos förvaltningsmyndigheterna
              måste man själv visa förmåga att fatta beslut inom rimlig tid.
            </seg>
            <seg xml:id="i-cbc6380d5e8cbab6-0">
              Till sist: I dag är det många som ställer krav på att regler
              och processer ska förenklas när det gäller både miljö och byggande.
              Det brukar motiveras med att förvaltningsbeslut ofta är sega och
              långdragna. Den här debatten är olycklig, men den speglar de problem
              med långa handläggningstider som vi har observerat i vår granskning.
            </seg>
            <seg xml:id="i-34c6303a066da8f1-0">
              Jag menar att ett bättre alternativ än att kräva förenklingar
              i lagar och processer vore att rikta ljuset mot handläggningstiderna
              i förvaltningsärenden och se till att de får högre prioritet.
              Det spelar ingen roll hur mycket vi försämrar miljöskyddskrav,
              kvalitetskrav på bostäder eller medborgares rätt att överklaga
              beslut så länge ärenden blir liggande i månader utan åtgärd på
              Regeringskansliet eller någon annanstans.
            </seg>
            <seg xml:id="i-4ab0b10000d37f55-0">
              Konstitutionsutskottets kritik mot regeringen när det gäller
              förvaltningsärendena är väl motiverad, och den bör vi alla lägga
              på minnet.
            </seg>
          </u>
          <note xml:id="i-b52edeb70c7adf0e-1">
            Herr talman! Jag yrkar på godkännande av konstitutionsutskottets
            anmälan.
          </note>
          <note type="speaker" xml:id="i-ba3b464c5c61db85-0">
            Anf. 50 CECILIA BRINCK (M):
          </note>
          <u who="unknown" next="cont" xml:id="i-2663fcd7a9b38825-0">
            <seg xml:id="i-007574dd4cd63eb5-0">
              Herr talman! Regeringsformen stadgar att regeringen styr riket
              och att den är ansvarig inför riksdagen. Riksdagens konstitutionsutskott
              har uppgiften att granska hur regeringen sköter sig, hur regeringen
              arbetar och hur Regeringskansliet fungerar. Det gör vi här i riksdagen
              under hösten, som vi hört i debatten, genom allmänna administrativt
              inriktade granskningar och på våren genom att granska enskilda
              statsråds tjänsteutövning.
            </seg>
            <seg xml:id="i-15d27a74201796b9-0">
              Jag vill börja med att påpeka att utskottet är enigt i sina slutsatser.
            </seg>
            <seg xml:id="i-1365292dd2f5663e-0">
              Inledningsvis konstaterar man att regeringen och Regeringskansliet
              fungerar väl och utför sina uppgifter inom ramarna för det regelverk
              som gäller. Regeringen tar ansvar för sina uppgifter. Regeringsmakten
              utövas på ett formellt korrekt sätt. Det råder god ordning när
              ärenden handläggs, och det finns en spårbarhet och transparens
              som gör att till exempel konstitutionsutskottet och även andra
              i efterhand kan granska vad som har hänt. Allt detta är tydliga
              kännetecken på en ansvarsfull, väl fungerande och rättssäker offentlig
              administration.
            </seg>
            <seg xml:id="i-a8d37e2cc8719b88-0">
              Med detta sagt måste vi konstatera att det självklart finns förbättringsmöjligheter.
              Mina kolleger har redan nämnt en del, och jag kommer att uppehålla
              mig vid frågor som rör utnämningspolitiken.
            </seg>
            <seg xml:id="i-c74e50e8299503b6-0">
              Herr talman! I debatten påstås då och då lite svepande och slarvigt
              att bara människor med rätt politisk bakgrund får statliga toppjobb,
              att partipolitiska meriter är viktigare än kompetens och lämplighet
              för jobbet. Konstitutionsutskottet har granskat hur det i själva
              verket förhåller sig med den saken.
            </seg>
          </u>
          <note xml:id="i-44136f7da1128cf4-0">
            Den juridiska grunden är tydlig. Regeringsformen 12 kap. 5 §
            föreskriver:
          </note>
          <u who="unknown" prev="cont" xml:id="i-621e83d71f8047a8-0">
            <seg xml:id="i-13a3f11cfad8d4d7-0">
              Vid beslut om statliga anställningar ska avseende fästas endast
              vid sakliga grunder, såsom förtjänst och skicklighet. Man får
              alltså inte otillbörligt gynna någon på grund av kön, politiska
              åsikter, partitillhörighet eller etnicitet.
            </seg>
            <seg xml:id="i-2337d79370f6401c-0">
              Vi uppmärksammar hur regeringen har följt regeringsformens stadganden,
              och vi har också tittat på det öppna rekryteringsförfarandet.
              Vi kan konstatera, som min kollega Karin Granbom Ellison nyss
              sade, att andelen utnämnda chefer med politisk bakgrund har varierat
              över tid, från ca 27 procent för perioden januari 2001 till oktober
              2006 till knappt 15 procent för perioden oktober 2006 till september
              2011. När vi lägger på de senaste två åren – det är sådana mätserier
              vi har – och alltså räknar från oktober 2006 till september 2013
              blir det knappt 16 procent. Det är en klar förbättring.
            </seg>
            <seg xml:id="i-193070a41ded77fc-0">
              Sedan vill jag påpeka att en politisk bakgrund naturligtvis inte
              automatiskt diskvalificerar någon för statliga toppjobb. Man kan
              utmärkt väl både ha en politisk bakgrund och vara meriterad och
              kompetent för ett sådant jobb. Det är när vi har anledning att
              misstänka att någon tillsätts på enbart politiska meriter och
              kontakter på rätt ställen som vi får problem. Vidare bör det påpekas
              att de här mätserierna fortfarande är så pass korta, en period
              på drygt tio år, att det är svårt att dra några riktigt säkra
              slutsatser. Det vi ser är trender, och de är positiva.
            </seg>
            <seg xml:id="i-2cd3dd4ffb337a88-0">
              Herr talman! Utskottet granskar också könsfördelningen i utnämningspolitiken.
              En rimlig utgångspunkt är att andelen kvinnor respektive män som
              myndighetschefer bör ligga i nivå med andelen kvinnor och män
              som söker. På det sättet kan man vara säker på att det inte sker
              en systematisk favorisering av ettdera könet.
            </seg>
            <seg xml:id="i-7f9abb3bbd3c1c18-0">
              När det gäller andelen kvinnliga respektive manliga myndighetschefer
              konstaterar vi att situationen stadigt förbättras. Under perioden
              oktober 2006 till och med september 2013 har andelen utnämnda
              kvinnor varit totalt 47 procent. Det är en förbättring jämfört
              med den tidigare femårsperioden, då motsvarande andel var 38 procent.
              Sedan kan man möjligen av detta inte dra slutsatsen att den ena
              regeringen är bättre än den andra i sig. Det kan vara så att det
              här avspeglar en allmän samhällsutveckling snarare än en medveten
              politik. Detta vet inte vi. Den som vill fördjupa sig i detaljer
              hänvisas till betänkandet, där det oerhört pedagogiskt presenteras
              tabeller med alla dessa uppgifter i stor detaljrikedom.
            </seg>
            <seg xml:id="i-74c4773b1b5bdd5f-0">
              Sedan 2007 tillämpar regeringen ett så kallat öppet rekryteringsförfarande.
              Tjänster lyses ut som kan sökas i en öppen process. Frågan är
              om det har gjort någon skillnad.
            </seg>
            <seg xml:id="i-435d0cc939e3f003-0">
              De flesta lediga tjänster som myndighetschef ska utannonseras
              öppet så att alla intresserade kan söka. Det ska finnas en tydlig
              kravprofil för alla tjänster, och det ska vara möjligt att använda
              externt rekryteringsstöd för att ytterligare professionalisera
              processen. Det innebär att alla, inte bara de som råkar känna
              någon i Regeringskansliet, har en chans att komma i fråga för
              en befattning som myndighetschef och att det i efterhand går att
              följa upp om den som fick tjänsten verkligen har meriter som stämmer
              överens med kravprofilen. Vi kan konstatera att regeringen har
              levt upp till de löften som utställdes inför och under valrörelsen
              2006 i denna del.
            </seg>
            <seg xml:id="i-17143902d91439c9-0">
              En förbättringsmöjlighet vi dock vill peka på är att det vore
              bra om vi på djupet kunde analysera vilka förändringar den öppna
              rekryteringsprocessen har inneburit och kanske kommer att innebära.
              Antalet tillsättningar är rätt begränsat, och därför kan man inte
              statistiskt vara alldeles säker på vilka trender vi kan se och
              inte dra särskilt säkra slutsatser av. Det är för få tillsättningar
              för att vi ska kunna vara riktigt säkra.
            </seg>
            <seg xml:id="i-3bf868da61f0d777-0">
              Som tidigare inte minst utskottets ordförande sagt i debatten
              skulle vi därför välkomna om regeringen vid ett lämpligt tillfälle
              genomförde en uppföljning och utvärdering av det nya rekryteringsförfarandet.
              Att systematiskt följa upp, utvärdera och dokumentera erfarenheter
              skulle, tror vi, vara till stort gagn för den statliga chefsrekryteringsprocessen.
            </seg>
            <seg xml:id="i-04ef7a7774e918db-0">
              Herr talman! Avslutningsvis vill jag konstatera att det som har
              framkommit i granskningen inte ger underlag för någon annan bedömning
              än att regeringen utövar sin utnämningsmakt i enlighet med regeringsformens
              bestämmelser.
            </seg>
            <seg xml:id="i-b9a29c74f7e34d00-0">
              Jag yrkar därmed på godkännande av utskottets anmälan.
            </seg>
          </u>
          <note xml:id="i-7a0529715ef9a409-1">
            Överläggningen var härmed avslutad.
          </note>
          <note xml:id="i-f13df682493d3673-0">
            7 § Insolvens- och utsökningsrätt
          </note>
          <note xml:id="i-3dd105ae9aafccff-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" xml:id="i-a72c0bf6a09d8f36-0">
            Anf. 51 HILLEVI LARSSON (S):
          </note>
          <u who="hillevi_larsson_81d8b4" next="cont" xml:id="i-899aab39b8cbd62e-0"/>
          <note xml:id="i-abb057b37a3b80ea-0">
            Herr talman! Jag vill börja med att yrka avslag på reservation
            1 och bifall till reservation 2.
          </note>
          <u who="hillevi_larsson_81d8b4" prev="cont" xml:id="i-2616c594a6107a45-0">
            <seg xml:id="i-a0e4e7ede841a43b-0">
              Jag tänkte börja med att prata lite om skuldsanering. Skuldsanering
              är en andra chans för dem som är överskuldsatta. Får de inte det
              innebär det tyvärr för dem en livstidsdom, det vill säga att de
              är överskuldsatta livet ut. De som beviljas skuldsanering har
              ofta varit överskuldsatta i väldigt många år; 30–40 år är inte
              alls en ovanlig tid. Dessutom får inte alla överskuldsatta möjlighet
              till skuldsanering, utan det är alldeles för få.
            </seg>
            <seg xml:id="i-00701d70f7165331-0">
              Bland de överskuldsatta finns det många människor som är sjuka
              och arbetslösa. Dödligheten är också hög till följd av psykisk
              och fysisk ohälsa och inte minst självmord.
            </seg>
            <seg xml:id="i-4a28ca66dd48568a-0">
              Ungefär 400 000 människor i Sverige är överskuldsatta, men problemet
              berör ju många fler. Det berör även familjer och arbetsplatser
              som förlorar viktiga medarbetare om man blir sjukskriven.
            </seg>
            <seg xml:id="i-e19b9b78a142fdd7-0">
              De som är överskuldsatta har för det mesta betalat sin skuld
              många gånger om. Det sägs ofta att de inte gör rätt för sig, men
              räknar man ihop allt som de har betalat genom åren har de flesta
              betalat mer än skuldbeloppet. Det beror på att det ofta är höga
              räntor kopplade till skulden. Även om man betalar hela tiden kommer
              man aldrig ned till att betala själva skulden, utan man betalar
              bara räntorna.
            </seg>
            <seg xml:id="i-6e3e4219c6432163-0">
              De som lånar ut pengar är en hel del oseriösa företag som tar
              ut väldigt höga räntor. Men det är inte bara räntorna som de tjänar
              pengar på, utan även handeln med skulder är lönsam. Skulderna
              blir till slut preskriberade, men det går att återuppliva en gammal
              skuld och sälja den vidare. Man kan till och med göra förlustavdrag
              när man säljer gamla skulder.
            </seg>
            <seg xml:id="i-f1ca247ca9e28cc3-0">
              Allt detta innebär en enorm samhällsekonomisk förlust för de
              drabbade och de drabbades familjer, och inte minst för hela samhällsekonomin.
              Det ekonomiska bortfallet uppgår till miljardbelopp i form av
              bland annat uteblivna skatteintäkter från människor som skulle
              ha kunnat arbeta och bidra till samhället. I stället slås de skuldsatta
              ut av arbetslöshet, sjukdom och fattigdom.
            </seg>
            <seg xml:id="i-4fd3324bd530cc7c-0">
              Skuldsanering är ofta den enda möjligheten att få en andra chans
              om man inte kan betala sina skulder. För att få skuldsanering
              måste man vara på obestånd. Man måste alltså vara utfattig. Det
              måste också göras en bedömning som innebär att man inte kan betala
              sina skulder inom överskådlig tid – det är det som kallas kvalificerad
              insolvens.
            </seg>
            <seg xml:id="i-d23fd215281e18bc-0">
              År 2011 gjorde riksdagen ett tillkännagivande där vi sade till
              regeringen att vi kräver att skuldernas ålder inte längre ska
              vara lika avgörande som de har varit tidigare. Annars finns det
              risk för att det kan dröja decennier innan en skuldsatt får hjälp.
              Man kanske aldrig kan komma igen för att man mår så fruktansvärt
              dåligt av att ha varit skuldsatt så länge.
            </seg>
            <seg xml:id="i-350f28f59eed4aa2-0">
              Det har gjorts mycket på det här området. 2007 års insolvensutredning
              är viktig i sammanhanget. Det var Jan Ertsborn – folkpartistisk
              ledamot, numera talman – som ledde utredningen. Han kom bland
              annat fram till att det måste blir lättare för företagare att
              komma ur skuldfällan. Han kom också fram till att betalningstiden
              måste förkortas. I dag är den som huvudregel fem år. Beviljas
              man skuldsanering måste man alltså leva på existensminimum under
              fem år. Man får inte ta några nya skulder. Man får inte göra någonting
              fel under perioden, för då utesluts man ur skuldsaneringsprocessen.
              I de flesta fall kan man aldrig mer beviljas skuldsanering om
              man har misslyckats med sin första skuldsanering.
            </seg>
            <seg xml:id="i-688218372ac573fe-0">
              Jan Ertsborn föreslog alltså en kortare betalningstid, från fem
              år till tre år, vilket skulle innebära att det blev betydligt
              lättare att klara av skuldsaneringen.
            </seg>
            <seg xml:id="i-b3f2ee0262ba036b-0">
              Han föreslog också att reglerna för kvalificerad insolvens inte
              skulle vara så hårda. I dag innebär det att mycket få uppfyller
              kriteriet kvalificerad insolvens, det vill säga att man inte inom
              överskådlig tid ska kunna betala sina skulder.
            </seg>
            <seg xml:id="i-f2a768349d00e5e1-0">
              Utredningen var väldigt väl genomarbetad och innehöll mycket
              bra förslag. Det fanns också en majoritet från riksdagens partier
              för förslagen i utredningen. Men trots det hände det ingenting.
            </seg>
            <seg xml:id="i-4716a61a3a130ea1-0">
              Därför gjorde riksdagen 2011 ett tillkännagivande till regeringen
              där vi sade till regeringen att vi krävde att utredningens förslag
              genomfördes. Det gällde framför allt detta med kvalificerad insolvens,
              alltså bedömningen av vilka som kan beräknas betala sina skulder
              inom överskådlig tid. De tidigare kriterierna var alldeles för
              hårda.
            </seg>
            <seg xml:id="i-2d7e33b7824833c7-0">
              Trots detta tillkännagivande hände det inte mycket. Våren 2012
              gjorde riksdagen ett nytt tillkännagivande om ett uppdrag till
              regeringen att påskynda arbetet med dessa frågor. Det hade då
              tillsatts en ny utredning, trots att det fanns en tidigare utredning
              som var väl genomarbetad. Men riksdagen utgick från läget, och
              vi krävde att utredningen skulle presenteras före valet och att
              det före valet också skulle komma förslag från regeringen, inte
              minst när det gällde kvalificerad insolvens och betalningstiden.
            </seg>
            <seg xml:id="i-0e338c54715176d8-0">
              Det som försvårar läget är att Högsta domstolen olyckligt nog
              i en prejudicerande dom – alltså en dom som gäller även i andra
              fall – har bedömt kriterierna kvalificerad insolvens och betalningsförmåga.
              Beräknas det att man inom 15 år kan betala skulden får man inte
              skuldsanering. 15 år är en väldigt lång period, och det gör det
              väldigt svårt att få skuldsanering.
            </seg>
            <seg xml:id="i-7a325d34ae52d5bc-0">
              Nu har Högsta domstolen gjort en mildare bedömning och sagt att
              äldre och sjuka kanske kan få skuldsanering även om det är möjligt
              för dem att betala skulderna på kortare tid än 15 år. Men vi anser
              att även unga, arbetslösa och överskuldsatta förvärvsarbetande
              måste kunna komma i fråga. För en ung människa som till exempel
              har tagit sms-lån är ju 15 år oceaner av tid. Den människan riskerar
              att få sitt liv förstört om han eller hon inte får hjälp tidigare.
            </seg>
            <seg xml:id="i-c2d0f1cd745160a6-0">
              Insolvensutredningen kom för tre år sedan, och då fanns det en
              riksdagsmajoritet för utredningens förslag. Nu har det gått ytterligare
              tre år sedan det första tillkännagivandet om att man måste göra
              någonting åt detta med kvalificerad insolvens, det vill säga bedömningen
              av betalningsförmåga. Nu säger regeringen att det troligtvis kommer
              en lagrådsremiss före valet. Men vi vill ha ett förslag till riksdagen
              så att vi kan fatta beslut före valet.
            </seg>
            <seg xml:id="i-6a30e2e1094b6c92-0">
              Det är anmärkningsvärt att regeringen inte har följt riksdagens
              beslut. Det är också anmärkningsvärt att man inte gör mer för
              dessa människor, som mår fruktansvärt dåligt. Vi hade tjänat så
              mycket mer på att få tillbaka dem i arbete.
            </seg>
          </u>
          <note type="speaker" xml:id="i-b669f7c95e1cb083-0">
            Anf. 52 MARTA OBMINSKA (M):
          </note>
          <u who="marta_obminska_096064" next="cont" xml:id="i-b422e6b275e932e0-0"/>
          <note xml:id="i-abc15cbef3548556-0">
            Herr talman! Jag yrkar bifall till utskottets förslag med undantag
            för förslagspunkt 1.
          </note>
          <u who="marta_obminska_096064" prev="cont" xml:id="i-126303780ee2943b-0">
            <seg xml:id="i-c38fcbd8b3505d6d-0">
              Regeringen gav under våren 2012 en särskild utredare i uppdrag
              att föreslå åtgärder som förbättrar möjligheterna för dem som
              har rätt till skuldsanering att också få det. Betänkandet Ut ur
              skuldfällan (SOU 2013:72) blev klart i oktober 2013, som beräknat.
            </seg>
            <seg xml:id="i-dbfca985ff54f592-0">
              Frågorna rörande skuldsanering är komplexa, och utredningstiden
              har varit rimlig. Att förkorta utredningstiden hade inneburit
              en risk för att betänkandet inte skulle hålla önskvärd kvalitet,
              vilket skulle ha medfört ytterligare förseningar. Dessutom hade
              det varit olämpligt att förkorta utredningstiden eftersom utredaren
              skulle samordna sina förslag med de förslag som lagts fram i betänkandet
              Överskuldsättning i kreditsamhället (SOU 2013:78) i november 2013.
            </seg>
            <seg xml:id="i-6fad7ef095bd2931-0">
              Utredaren och regeringen har därför bedömt att det inte var möjligt
              att redovisa uppdraget tidigare. Justitiedepartementet informerade
              civilutskottet om detta i oktober 2012.
            </seg>
            <seg xml:id="i-04d1cc8005504211-0">
              Nu fortsätter arbetet med att ta fram en lagrådsremiss och sedan
              en proposition. Utredningens förslag är omfattande och tekniskt
              komplicerade. Flera av förslagen har dessutom kostnadskonsekvenser.
              Beredningen av betänkandet innebär därför mycket arbete. Trots
              detta är målsättningen att åtminstone en lagrådsremiss ska kunna
              beslutas före sommaren 2014.
            </seg>
            <seg xml:id="i-f8c300b5c91abe4b-0">
              Regeringen bereder också betänkandet Överskuldsättning i kreditsamhället
              . Den har för avsikt att efter remissbehandlingen återkomma så
              snabbt som möjligt, och senast före valet 2014, med en åtgärdsinriktad
              strategi mot överskuldsättning.
            </seg>
          </u>
          <note xml:id="i-26eaafc1b48c19d0-0">
            Regeringen bereder för närvarande betänkandet Ut ur skuldfällan
            . Beredningen av betänkandet är en prioriterad fråga för regeringen.
            I enlighet med beredningskravet i 7 kap. 2 § regeringsformen skickades
            betänkandet omedelbart ut på remiss, och remisstiden gick ut den
            17 januari, alldeles nyligen.
          </note>
          <note type="speaker" xml:id="i-5cedabfc1ccc14d1-0">
            Anf. 53 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-2935153cf271e0ce-0">
            <seg xml:id="i-e7b612aa75918efc-0">
              Herr talman! Med tanke på hur länge vi har arbetat med de här
              frågorna tycker jag att man kunde begära att det kom ett förslag
              från regeringen före valet.
            </seg>
            <seg xml:id="i-857ed730e1e96101-0">
              Frågorna är ju utredda utan och innan sedan tidigare. Redan i
              förslagen från 2007 års utredning av Jan Ertsborn finns många
              av de frågor som vi diskuterar i dag med, så där har man en bra
              grund att stå på.
            </seg>
            <seg xml:id="i-9eaa624335296f00-0">
              Dessutom gör regeringen lite olika när det gäller olika utredningar.
              Inför förändringen av a-kassan och nedläggningen av Arbetslivsinstitutet,
              till exempel, var det inte mycket till utredning, utan utredningen
              kom efteråt. Regeringen fick också kritik för att det var så dåligt
              berett. Vissa frågor dras i stället i långbänk.
            </seg>
            <seg xml:id="i-301e40a8c72d0487-0">
              Vi hade inte varit i detta läge om regeringen hade agerat tidigare.
              Det kunde man ha gjort redan 2008 eller 2009, efter att utredningen
              kom och hade en riksdagsmajoritet bakom sig. Men man har dragit
              ut på det och tillsatt nya utredningar om frågor som redan är
              beredda. Det känns nästan som att man medvetet har försökt dra
              ut på processen.
            </seg>
            <seg xml:id="i-cf17de2471b6bd45-0">
              Därför tycker jag inte att det finns någon ursäkt för att dra
              ut på det hela ännu längre. Jag tror att det är viktigt att det
              kommer upp inför valet, för annars är risken att dessa frågor
              återigen kommer i skymundan då det är långt till nästa val. Därför
              borde man påskynda det här.
            </seg>
            <seg xml:id="i-4f406f919f0bcdcc-0">
              När det däremot gäller överskuldsättning säger företrädaren för
              Moderaterna här att regeringen ska komma med åtgärdsförslag före
              valet. Jag förstår inte skillnaden. Det borde man kunna göra när
              det gäller skuldsanering också.
            </seg>
          </u>
          <note type="speaker" xml:id="i-8b8c537b3c3d2824-0">
            Anf. 54 MARTA OBMINSKA (M) replik:
          </note>
          <u who="marta_obminska_096064" xml:id="i-157bd241c761968f-0">
            <seg xml:id="i-32982f713825b705-0">
              Herr talman! Jag tycker också att båda dessa frågor är väldigt
              viktiga, särskilt för de människor som är överskuldsatta.
            </seg>
            <seg xml:id="i-e16b525516dc9fbd-0">
              Som jag redogjorde för – och jag har verkligen gått igenom processerna
              i de två utredningarna i detalj – har det inte gått att skynda
              på utredningen från 2012. Lagrådsremissen ska, som jag berättade,
              komma före sommaren 2014 och strategin före valet 2014.
            </seg>
          </u>
          <note type="speaker" xml:id="i-f6b9b317f3ab7e95-0">
            Anf. 55 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-2935153cf271e0ce-1">
            <seg xml:id="i-0daac40e5f6d4659-0">
              Herr talman! Ja, vill man så går det naturligtvis. I andra stora
              och komplexa frågor har regeringen påskyndat arbetet medvetet,
              och till och med hoppat över utredningar i vissa fall. Det är
              självklart att det är möjligt.
            </seg>
            <seg xml:id="i-a507129aa55e5e51-0">
              När det gällde skuldsanering frågade man utredaren om det var
              möjligt att påskynda utredningen, och svaret från utredaren var
              att det inte var möjligt. Det tog man till intäkt för att det
              inte gick.
            </seg>
            <seg xml:id="i-101155e2a4cfb79c-0">
              Det är väldigt märkligt, för det är ju regeringen som bestämmer.
              Man kan helt enkelt ge direktiv till utredaren: Nu får du påskynda
              det här! Man skulle kunna tillskjuta de resurser som krävs för
              att påskynda arbetet eller ge någon annan i uppdrag att sköta
              utredningen.
            </seg>
            <seg xml:id="i-c18a9754db67c36d-0">
              Det handlade om en ganska lång utredningstid, där många av frågorna
              var utredda sedan tidigare. Då borde man inte lägga lika mycket
              kraft på det som redan är väl genomarbetat och utrett. Jag förstår
              inte detta.
            </seg>
            <seg xml:id="i-3543eb81b2fcfaba-0">
              När det gäller överskuldsättning hoppas jag verkligen att det
              stämmer att det ska komma en åtgärdsplan före valet och att riksdagen
              kan fatta beslut om den. Men där finns också en mängd förslag.
              Det handlar bland annat om att se över lagarna om ocker eftersom
              det inte fungerar i verkligheten. Det handlar om saneringslån,
              det vill säga möjligheten att lägga ihop en massa små skulder
              med höga räntor till ett paket med rimlig ränta. Det handlar om
              finansiell folkbildning, som ska startas av Konsumentverket och
              kronofogden, och så vidare. Det finns alltså flera andra förslag.
            </seg>
            <seg xml:id="i-b5e5f6d94b42d14c-0">
              Är det möjligt att göra någonting där borde det självklart vara
              möjligt när det gäller skuldsanering. Det är ganska enkelt. Det
              vi vill är framför allt att den kvalificerade insolvensen, bedömningen
              av betalningsförmågan, ska förändras – det är utrett utan och
              innan. Vi vill också att man ska förkorta betalningsplanen från
              fem till tre år – det är också utrett utan och innan. Åtminstone
              där borde regeringen kunna komma med förslag.
            </seg>
          </u>
          <note type="speaker" xml:id="i-de5639c3a2714a5c-0">
            Anf. 56 MARTA OBMINSKA (M) replik:
          </note>
          <u who="marta_obminska_096064" xml:id="i-157bd241c761968f-1">
            <seg xml:id="i-d0c7d1d3f6744dbb-0">
              Herr talman! Både Hillevi Larsson och jag tycker att det är positivt
              att den här strategin kommer före valet, och det gläder mig.
            </seg>
            <seg xml:id="i-6f79d882c07e5f70-0">
              Lagstiftningen om skuldsanering är väldigt komplicerad, och det
              måste bli rätt och riktigt. Det tror jag att vi är överens om.
              Regeringen arbetar enligt beredningskravet i 7 kap. 2 § regeringsformen,
              och vi ökar tempot.
            </seg>
          </u>
          <note type="speaker" xml:id="i-d63361beec432da6-0">
            Anf. 57 OLA JOHANSSON (C):
          </note>
          <u who="ola_johansson_34dd4e" xml:id="i-2d534ff7d0c0a9af-0">
            <seg xml:id="i-4d889b7dd529d711-0">
              Herr talman! Överskuldsättning är ett tilltagande problem i samhället.
              Särskilt är det snabblånen, de så kallade sms-lånen, som från
              början placerar människor i något som kan utvecklas till ett livslångt
              lidande. Det kan också vara oseriös telefonförsäljning, överkonsumtion,
              sociala problem, missbruk, sjukdom eller en kombination av dessa
              faktorer. Att fler kan komma i arbete är självklart det bästa
              sättet för människor att få ordning på sin egen ekonomi och motverka
              fattigdomen i samhället.
            </seg>
            <seg xml:id="i-d6fae40e75442144-0">
              Jag instämmer i huvudsak med Hillevi Larssons beskrivning av
              problemet. Vi är överens om det mesta.
            </seg>
            <seg xml:id="i-92192ef3945ac30d-0">
              Kraven på utlåningsföretagen att göra kreditprövningar, mot en
              kännbar sanktion, att dessa företag kommer att granskas hårdare
              och att det finns möjlighet att förbjuda de här företagen att
              fortsätta att bedriva sin verksamhet är bra. Jag hoppas att det
              också kan vara någonting som bidrar till att minska skuldsättningen
              för dem som är utsatta.
            </seg>
            <seg xml:id="i-504518f4d60ad065-0">
              Det är glädjande att regeringen återigen har låtit utreda skuldsaneringsfrågorna.
              Förslag är, som Marta Obminska sade, efter remisstidens utgång
              på väg fram och kommer att skickas på lagrådsremiss redan detta
              halvår.
            </seg>
            <seg xml:id="i-94e6309684e22054-0">
              Centerpartiet har hårt drivit frågan om att underlätta skuldsanering
              och då särskilt med fokus på företagarnas möjlighet att komma
              tillbaka. Sverige har ju en luthersk tradition och en jantelag
              som har gett oss överdrivet restriktiva regler för att driva företag
              och för att kunna komma igen efter en konkurs. I andra länder
              är det vanligt att det finns större möjligheter att vid obestånd
              hitta lösningar med till exempel ackord för att en företagare
              som gått i konkurs ska få chansen att starta om.
            </seg>
            <seg xml:id="i-d60ae57891119643-0">
              Det ligger i själva företagandets natur att det handlar om att
              ta en betydande risk, att det kan misslyckas och att det kan bli
              en konkurs. Ska vi i vårt samhälle kunna främja företagande och
              entreprenörskap måste vi också kunna visa på en väg tillbaka för
              dem som vågar och för dem som misslyckas.
            </seg>
            <seg xml:id="i-0a7ef4cc648738c6-0">
              Redan 2011 gjordes förändringar i rätt riktning, och det pågår
              en utredning som ska presenteras till sommaren som kommer att
              underlätta, i linje med den motion av Anders Ahlgren och Staffan
              Danielsson som behandlas här.
            </seg>
            <seg xml:id="i-a79e4b2be26e13db-0">
              Om vi har en solidarisk syn på samhället och tror på människan
              är det en del i trygghetssystemet att det för den som behöver
              och vill finns ett sätt att komma ur sin ekonomiska skuld, oavsett
              hur den har uppkommit. Det ska ske i ett läge innan den har vuxit
              till en sådan storlek att alla möjligheter att göra sig kvitt
              den och samtidigt leva ett anständigt liv är uttömda.
            </seg>
            <seg xml:id="i-8fedd84d77f9b805-0">
              I den tidigare utredningen av Ertsborn som presenterades 2008
              föreslogs två viktiga förändringar. Den ena var att skuldernas
              ålder inte skulle ha någon betydelse. Den andra handlade om sättet
              att bestämma hur stor en skuld ska vara för att räknas som kvalificerad
              insolvens och att få kronofogden att gå med på att göra en skuldsanering.
              Det viktigaste är nu att på ett tydligt sätt uttolka vad som menas
              med kvalificerad insolvens.
            </seg>
            <seg xml:id="i-e0b31746244f07c0-0">
              Att sätta en belopps- eller tidsgräns för hur stor eller hur
              gammal skulden ska vara är inte bra. Det är bättre att se människan
              och hennes behov och relatera till hennes möjlighet att bli fri
              från sin skuld med hjälp av skuldsanering. Det ska självklart
              också göras med hänsyn till borgenären och dennes intresse av
              att få en snabbare reglering av sina krav.
            </seg>
            <seg xml:id="i-486282af7b16d145-0">
              Det föreslås också att det ska åläggas borgenärerna, inte den
              skuldsatte, att redovisa hur skuldsituationen faktiskt ser ut.
              Det är säkert inte det enklaste för den som har förlorat kontrollen
              över sin ekonomi att kunna redovisa exakt hur skuldsituationen
              ser ut. Om det är den som har fordringar att utkräva som ska redovisa
              fordringarna kanske det finns en möjlighet att bördan för den
              enskilde kan minskas den vägen.
            </seg>
            <seg xml:id="i-1ba47bea3a247168-0">
              Alla människor ska ha möjlighet att bli kvitt sina skulder till
              dem som man har skulden till – det är någonting som alla vinner
              på. Den som är skuldsatt och vet att han eller hon inom rimlig
              tid kan göra sig skuldfri är mer motiverad att ta tag i sina möjligheter
              att börja om och göra rätt för sig.
            </seg>
            <seg xml:id="i-fcd2cb8ec07e003e-0">
              Centerpartiet har hela tiden stått bakom tankarna dels att man
              ska kunna bli av med sina skulder relativt kort tid efter det
              att man har ådragit sig dem, dels att de inte ska tillåtas bli
              så stora att man måste ägna de bästa av sina yrkesverksamma år
              åt att betala av dem.
            </seg>
            <seg xml:id="i-e263d0f32e589110-0">
              Det är också mycket viktigt att gå på djupet med överskuldsättningens
              orsaker och konsekvenser för den enskilde, för företagen och för
              samhället i stort.
            </seg>
            <seg xml:id="i-df4ebf9665f337fb-0">
              Vi lever i ett konsumtionssamhälle, och det är väldigt lätt att
              låta sig ledas in i tron att ekonomin klarar av mer än vad den
              faktiskt gör. Vi förleds gärna att tro det av dem som vill sälja
              och låna ut.
            </seg>
            <seg xml:id="i-d4597c19d35a930f-0">
              Centerpartiet är mycket nöjt med att Justitiedepartementet arbetar
              med frågan. Det är två mycket bra initiativ, både den nya skuldsaneringsutredningen
              och utredningen om orsaken till skuldsättning, som har kommit
              från regeringen.
            </seg>
            <seg xml:id="i-2f3c0354c7281273-0">
              Därför är det förvånande att oppositionspartierna i det här läget
              inte låter sig nöja med det utan återigen propsar på att sätta
              en snäv tidsram för att fatta beslut om de här viktiga utredningarna.
              Resultatet av en snabbutredning blir sämre om de förslag och lagändringar
              som ska komma ut av den måste snabbutredas. Orsaken till skuldsättningen
              och skuldsaneringslagändringarna måste gå hand i hand.
            </seg>
            <seg xml:id="i-05fc259a148f2980-0">
              Möjligheten att en tredje gång bilda en oppositionsmajoritet
              för det här har gjort att frestelsen blivit för stark att återigen
              knäppa regeringen på näsan. Må så vara; det ligger ingen större
              dramatik i att Socialdemokraterna, Miljöpartiet och Vänsterpartiet
              med stöd av Sverigedemokraterna får majoritet för det här igen.
            </seg>
            <seg xml:id="i-6ba707a92c48e73d-0">
              I Centerpartiet har vi ingen anledning att känna oss missnöjda
              med hur regeringen har hanterat den här frågan. Efter Alliansens
              valseger och Centerns framgångar i september ser jag fram emot
              att så snabbt som möjligt få fatta beslut om en bättre skuldsanering.
            </seg>
          </u>
          <note type="speaker" xml:id="i-957218d58109a2ee-0">
            Anf. 58 MARIANNE BERG (V):
          </note>
          <u who="marianne_berg_02e544" xml:id="i-186a973683faf1da-0">
            <seg xml:id="i-899359d0154c0655-0">
              Herr talman! Vi ger inte alls regeringen en knäpp på näsan. Regeringen
              ger de utsatta en knäpp på näsan genom att ha låtit detta dröja
              så många år. Ni skulle ha kunnat agera 2008.
            </seg>
            <seg xml:id="i-8a25166940b6f768-0">
              Vad beträffar skuldsanering är det inte okej att regeringen inte
              valde att följa de tillkännagivanden som gavs våren 2012 om att
              påskynda utredningsarbetet. Att regeringen hanterar vissa tillkännagivanden
              på detta sätt är i och för sig inte ovanligt, men det är inte
              acceptabelt att bara strunta i dem.
            </seg>
            <seg xml:id="i-aa6c0235390ab257-0">
              Hillevi Larsson var inne på, och jag står bakom allt det hon
              sade, att vissa ärenden bereds väldigt snabbt. Det kommer jag
              också ihåg från mitt första år här i riksdagen 2006 när det gällde
              a-kassa och stämpling för deltidsarbetande. Det fixades igenom
              på tre veckor, så visst går det.
            </seg>
            <seg xml:id="i-1882d9d3c2b9da00-0">
              En majoritet i utskottet, herr talman, anser att regeringen omgående
              måste komma tillbaka till riksdagen med förslag om ändringar i
              skuldsaneringslagen som rör kravet på kvalificerad insolvens och
              betalningsplanens längd. Detta är frågor som vi behandlat under
              många år, så nu är det verkligen dags att regeringen levererar
              något – före valet.
            </seg>
            <seg xml:id="i-7f84d901f2e92201-0">
              Herr talman! Regeringen gav efter ett tillkännagivande från riksdagen
              under förra året en särskild utredare i uppdrag att gå igenom
              och föreslå vissa åtgärder och föreslå en strategi för att motverka
              överskuldsättning. Utredningen har kommit med många jättebra förslag
              och många bra åtgärder som kan ingå i denna strategi. Många av
              förslagen ligger helt i linje med Vänsterpartiets politik i frågan,
              och det välkomnar vi.
            </seg>
            <seg xml:id="i-29f4a7e3195ca288-0">
              Men, herr talman, vi har många överskuldsatta i landet. Bland
              annat ökar gruppen pensionärer, och vi har över huvud taget ingen
              direkt koll på hur många barn som lever med evighetsgäldenärer.
            </seg>
            <seg xml:id="i-66ec5875d94a85a2-0">
              Överskuldsättning är ett problem som drabbar både den enskilde
              och samhället som helhet. Att både förebygga och skapa förutsättningar
              för människor att ta sig ur denna fälla är ett arbete som måste
              prioriteras.
            </seg>
            <seg xml:id="i-033acfba3501ee2c-0">
              Herr talman! Utredningen ligger i dag på bordet och ska remissbehandlas.
              Det är bra. Men dessa frågor har dragits i långbänk av regeringen,
              och vi anser att man inte får dra ut på tiden längre. Det är enormt
              viktigt att regeringen återkommer i princip omgående med konkreta
              förslag som riksdagen kan ta ställning till. Ni har lovat att
              ni ska återkomma före valet, och det löftet hoppas jag att ni
              håller.
            </seg>
          </u>
          <note xml:id="i-32ae438f7d3efc25-0">
            Herr talman! Jag yrkar avslag på reservation 1 och bifall till
            reservation 2 i detta betänkande.
          </note>
          <note type="speaker" xml:id="i-54f98dae81d553b9-0">
            Anf. 59 ROLAND UTBULT (KD):
          </note>
          <u who="roland_utbult_1b344d" next="cont" xml:id="i-5d06eeae453219f4-0"/>
          <note xml:id="i-248d5af91eb35642-0">
            Herr talman! Jag börjar med att yrka bifall till utskottets förslag,
            utom när det gäller punkt 1.
          </note>
          <u who="roland_utbult_1b344d" prev="cont" xml:id="i-9e3f5320bd6b0ef4-0">
            <seg xml:id="i-927c21c6cc85b96c-0">
              Bakom rubriken på betänkandet om insolvens- och utsökningsrätt
              döljer sig ett antal viktiga områden som jag skulle vilja hålla
              mig till, nämligen skuldsanering och överskuldsättning.
            </seg>
            <seg xml:id="i-1cf5b54e10a308c7-0">
              Genom att ha pengar på banken, på det egna bankkontot, skapar
              man en bättre självkänsla och ett ökat livsutrymme. Det ger en
              känsla av att man har makt och kontroll över sin situation och
              gör det möjligt att stå på egna ben. En ekonomisk buffert är viktig
              för att man ska uppnå trygghet och värdighet och få möjlighet
              att satsa såväl på människorna runt omkring sig som på sig själv.
            </seg>
            <seg xml:id="i-082a247c65b20819-0">
              Skuldsättning, som är något av motsatsen till en buffert, kan
              bli djupt problematisk om skulderna blir ohanterliga och hoppet
              att resa sig på nytt försvinner. Att vara satt i skuld är ingen
              lek. Det är någonting man försöker undvika i livet.
            </seg>
            <seg xml:id="i-9e6c45a4da189497-0">
              Jag arbetade i Göteborg under tio år med personer som förlorat
              allt genom missbruk och ett destruktivt sätt att leva. Många av
              dem hade dragit på sig stora skulder. När de kom till insikt om
              att livet måste ta en annan riktning fanns skulderna kvar. De
              satt fast i en till synes evig skuldfälla. Det kunde naturligtvis
              ta musten ur vem som helst.
            </seg>
            <seg xml:id="i-72befc3d3ad338df-0">
              Givetvis finns det ett personligt ansvar som är viktigt när man
              ska göra upp med de skulder man ådragit sig. Det är ju någon annan
              som har krav på en. Men det kan bli en ond cirkel som är näst
              intill omöjlig att komma ur.
            </seg>
            <seg xml:id="i-5e9f814cd4bfeb5f-0">
              Vi kan också försöka tänka oss in i barnens möjligheter att leva
              sina liv i paritet med andra barn när deras föräldrar blivit satta
              i skuld av olika skäl.
            </seg>
            <seg xml:id="i-be28857c0b1c9f17-0">
              Vi hör berättelser om barn som inte har möjlighet att vara med
              på olika aktiviteter i skolan för att det inte finns pengar i
              hushållet. I familjer med försörjningsstöd har regeringen infört
              en fritidspeng – som oppositionen vill ta ifrån dem. Men det är
              en annan fråga, som vi får ta vid ett senare tillfälle.
            </seg>
            <seg xml:id="i-723ff3c6c3b7fb5c-0">
              Just barnperspektivet har den som utrett skuldsanering lagt stor
              vikt vid. Det gläder mig som kristdemokrat eftersom vårt partis
              fokusområde är barns och ungas uppväxtvillkor. Bland annat föreslår
              utredaren att den skuldsatta ska ha rätt till två betalningsfria
              månader varje år, lämpligast juni och december.
            </seg>
            <seg xml:id="i-0105e9072daa99e2-0">
              Enligt utredaren finns det i dag 50 000 personer i Sverige som
              uppfyller kraven för att få skuldsanering men som av olika skäl
              inte får sin sak prövad. De kanske tvekar inför att sätta en borgensman
              i knipa eller tycker att ansökningsförfarandet är för krångligt.
              Men enligt utredaren borde åtminstone 25 000 personer, alltså
              hälften, kunna ansöka om skuldsanering.
            </seg>
            <seg xml:id="i-7ee51ed2a663590c-0">
              Utredaren vill förenkla det hela och dessutom ge möjlighet till
              en kortare skuldsaneringsperiod än dagens fem år. Det brukar ju
              vara så att man upprättar en betalningsplan som visar hur och
              när gäldenären ska betala sina borgenärer, normalt under fem års
              tid. Utredaren vill också förstärka insatserna från kommunernas
              budget- och skuldrådgivare.
            </seg>
            <seg xml:id="i-ea01c7921109f778-0">
              Parallellt med skuldsaneringsutredningen arbetade man med en
              utredning om överskuldsättning. Det var bra eftersom de här frågorna
              är nära släkt med varandra.
            </seg>
            <seg xml:id="i-3d0ef24c7698b825-0">
              Oppositionen ville korta ned skuldsaneringsutredningens tid,
              men regeringen har låtit utredaren arbeta som det ursprungligen
              var tänkt eftersom frågorna är komplexa och det gäller att inte
              tumma på kvaliteten på utredningen.
            </seg>
            <seg xml:id="i-5740ef69f8aa1f5c-0">
              Det är naturligtvis viktigt att det går undan. Målsättningen
              hos regeringen är att komma med en lagrådsremiss före sommaren.
              Det är första steget till en proposition med åtföljande beslut
              i riksdagen, sannolikt under hösten.
            </seg>
            <seg xml:id="i-d04086d53d8fdad0-0">
              Många är de hushåll som har stora skulder, inte minst de med
              hög inkomst och lång utbildning. Men det är hushåll med låga inkomster
              och kortare utbildning som är mest överskuldsatta.
            </seg>
            <seg xml:id="i-65d1de6337fd58db-0">
              De fyra vanligaste anledningarna till ekonomiskt obestånd är
              sjukdom, arbetslöshet, konkurs och skilsmässa. Nästan hälften
              av dem som söker skuldsanering är sjuka. Självmordsfrekvensen
              hos överskuldsatta är 33 procent högre än normalfrekvensen. Kostnaden
              för samhället beräknas till mellan 30 och 50 miljarder kronor
              varje år i produktionsbortfall och sjukdom.
            </seg>
            <seg xml:id="i-f3a84ae2799db95b-0">
              Ungefär en halv miljon personer har i dag skuldsaldo hos Kronofogdemyndigheten.
              Nästan 250 000 av dessa personer har skulder hos kronofogden som
              de har haft sedan 2007 och tidigare. Många av oss har under någon
              period i livet haft svårt att betala våra räkningar. Det gäller
              de allra flesta. Men de flesta lyckas ändå ta sig förbi skuldfällan.
            </seg>
            <seg xml:id="i-824d59576278f94c-0">
              Bland de förslag som utredningen om strategi för att motverka
              skuldsättning kom med finns slutlig preskription för skulder som
              är 15 år eller äldre hos kronofogden, förstärkt budget- och skuldrådgivning,
              ökade resurser till Konsumentverket och införande av sanktionsavgift
              vid bristande kreditprövningar plus en mängd andra förslag som
              flera varit inne på här i debatten. Regeringens avsikt är att
              presentera en strategi mot överskuldsättning före valet 2014.
            </seg>
            <seg xml:id="i-d0fc9b074b63033e-0">
              Herr talman! Ett problem är naturligtvis när barn hamnar i skuld
              därför att de blivit skuldsatta av sina föräldrar. Det hände en
              flicka vars mamma beställt skolfoton på dottern. Året var 2002
              och flickan var 11 år. När hon så blev myndig fick hon en oväntad
              18-årspresent: ett inkassobolag krävde att flickan skulle betala
              skulden plus ränta och avgifter. År 2009 ändrades lagen så att
              det blev förbjudet för företag att sätta barn i skuld, och Konsumentombudsmannen
              drev det här fallet till domstol. KO menade att även den tidigare
              lagen förhindrade föräldrar att skuldsätta sina barn. Så blev
              också det aktuella domslutet. Avtalet som gjorts upp om skolfotografierna
              2002 förklarades ogiltigt.
            </seg>
            <seg xml:id="i-1788650a4cdaf38f-0">
              Konsumentverket har arbetat med problematiken med skuldsättning
              av barn i flera års tid. Arbetet har skett i nära samarbete med
              andra myndigheter och organisationer och har varit framgångsrikt.
              Lagstiftningen är i dag mycket tydlig: Barn ska inte kunna skuldsättas.
            </seg>
            <seg xml:id="i-1add40d1560a5324-0">
              Längtan efter snabba pengar har lett till att mikrolån, snabblån
              och sms-lån har ökat explosionsartat i vårt land, särskilt bland
              ungdomar. År 2012 hamnade så många som 53 709 personer hos kronofogden
              på grund av obetalda skulder till snabblåneföretag. En ogenomtänkt
              impulshandling kan vara ett första steg till att bli återkommande
              gäst hos kronofogden, och det kan få långvariga konsekvenser.
            </seg>
            <seg xml:id="i-b64b164fa81e8b4a-0">
              Det är viktigt att den som är i behov av skuldsanering ska kunna
              få det, att det finns möjlighet att bli fri från sin skuld så
              att den inte blir en börda livet ut. Det är det allting syftar
              till. Men det förebyggande arbetet, inte minst bland ungdomar,
              är naturligtvis också oerhört viktigt. Därför är jag glad att
              regeringen tar de här frågorna på fullaste allvar.
            </seg>
          </u>
          <note type="speaker" xml:id="i-085b585be051eebf-0">
            Anf. 60 AGNETA BÖRJESSON (MP):
          </note>
          <u who="agneta_borjesson_dc9726" xml:id="i-25b2251c54bc62db-0">
            <seg xml:id="i-3920ff14667a49c7-0">
              Herr talman! Ca 400 000 personer har skulder hos kronofogden.
              Inte alla av dem har allvarliga problem. För många kan det handla
              om en mindre skuld som regleras ganska snabbt. Men när Anna Hedborg
              förra året redovisade sin statistik i den utredning som vi talat
              om tidigare presenterades en tydlig bild av dem som har skulder
              hos kronofogden. De saknar oftare eftergymnasial utbildning, är
              oftare ensamstående, och de bor oftare i hyresrätt än vad andra
              i befolkningen gör. De har också mindre lån. Det kan låta lite
              underligt, men det kan i sig visa på att den kreditprövning som
              görs fungerar, så att de här hushållen inte får nya lån. Men det
              kan också bero på att det finns lån som inte redovisas. De registreras
              inte i de vanliga kreditregistren. Det kan handla om snabblån,
              fakturafordringar eller skulder hos inkassobolag.
            </seg>
            <seg xml:id="i-326d85020a86eedd-0">
              Det är stora samhällsförändringar som har pågått under en lång
              tid, och de påverkar många individer. Vi får dagligen stora doser
              av reklam. Musik, film, böcker med mera får oss att känna att
              vi behöver köpa nytt ofta. Vi får också mängder av erbjudanden
              om lån, kreditkort eller bara om att handla på avbetalning. Det
              är frestande. Mobiltelefoner säljs på ett sätt så att det låter
              som att operatören ger bort en dyr telefon och det enda du behöver
              göra är att binda ditt abonnemang under något eller några år.
              Jag tror att de flesta av oss någon gång eller kanske många gånger
              har gått på något erbjudande som vi sedan fått betala dyrt för.
              Roland Utbult redovisade en del andra exempel som jag tror att
              många känner igen sig i.
            </seg>
            <seg xml:id="i-9b239dec5cdb0b78-0">
              2 procent av den svenska befolkningen är spelberoende. För många
              kan det bli ingången till att de förlorar stora summor pengar,
              vilket riskerar att innebära en krasch för inte bara den egna
              utan också närståendes ekonomi. Man lånar pengar eller kanske
              till och med snor pengar.
            </seg>
            <seg xml:id="i-66b894ac9eb6329d-0">
              När en person till sist blir överskuldsatt kan det kännas helt
              omöjligt att ta sig ur den situationen. Att därför möjliggöra
              för fler att få igång en skuldsanering är ett oerhört viktigt
              steg.
            </seg>
            <seg xml:id="i-84800dcfa50b6a43-0">
              Jag vill yrka bifall till civilutskottets förslag. Det har länge
              funnits en majoritet här i riksdagen som vill snabba på för att
              få till stånd en lagstiftning redan under denna mandatperiod,
              och jag tycker att det är i högsta grad anmärkningsvärt att regeringen
              väljer att helt ignorera tidigare riksdagsbeslut. Från regeringspartiernas
              företrädare har vi här fått höra att de tycker att det viktiga
              är att låta utredningen ha sin gång. Så ser det ut just i dag,
              men utredningen har pågått sedan 2007. Är verkligen den här regeringen
              så inkapabel att få på plats viktig lagstiftning, eller är det
              så att man inte riktigt bryr sig? Jag tror snarare att det är
              det senare som det handlar om.
            </seg>
            <seg xml:id="i-772dc14acd907f1d-0">
              Även om vi nu skulle vinna en votering här i kammaren i dag blir
              det något av en seger bara på papperet. Det känns tyvärr som att
              inte bara de överskuldsatta förlorar tid då de kunde ha fått hjälp
              utan att även demokratin förlorar trots att riksdagen här har
              gjort sitt jobb.
            </seg>
          </u>
          <note type="speaker" xml:id="i-4df3f2953254e879-0">
            Anf. 61 MARKUS WIECHEL (SD):
          </note>
          <u who="markus_wiechel_648a17" xml:id="i-36f0550afb17c626-0">
            <seg xml:id="i-8498db7226724a99-0">
              Herr talman! I dag debatterar vi ett ämne som kanske inte får
              särskilt många att slå på tv:n för att följa debatten. Det är
              likväl oerhört viktiga frågor som berör väldigt många människor.
              För varje enskild individ som i dag sitter fast i skuldfällan
              vill jag som folkvald kunna gå in i valrörelsen med gott samvete.
              Jag vill kunna säga att jag har gjort vad jag har kunnat för att
              förbättra deras situation.
            </seg>
            <seg xml:id="i-1094d2d5fae0556c-0">
              Sverigedemokraterna har kommit med flera olika förslag för att
              minska risken för människor att hamna i skuldfällan. Det är dock
              inte för dem vi debatterar det här i dag, utan för dem som redan
              har hamnat där. Skuldsanering innebär en andra chans för personer
              som annars skulle kunna lida av detta livet ut. Att vara överskuldsatt
              kan innebära stora konsekvenser. Det kan innebära depression,
              kriminalitet och kanske till och med självmord. Det handlar alltså
              om väldigt allvarliga saker.
            </seg>
            <seg xml:id="i-67e0b90c5a9c5169-0">
              Skuldsanering kan i dag bli aktuell om en låntagare bland annat
              inte klarar att betala sina skulder inom överskådlig tid. Inom
              överskådlig tid kan tolkas olika, herr talman. Det är en formulering
              som Högsta domstolen har tolkat som 10–15 år, samtidigt som kronofogden
              har tolkat det som 5–10 år. Det handlar alltså om den kortaste
              tid en person ska bedömas ha möjlighet att betala tillbaka sina
              skulder på för att personen ska kunna beviljas skuldsanering.
            </seg>
            <seg xml:id="i-396f3e115d95cc07-0">
              Oavsett om man tolkar det som 5–10 år eller 10–15 år kan det
              ses som relativt stränga krav. Med tanke på allvaret för såväl
              en enskild individ som har fastnat i skuldfällan som för samhället
              i stort är dessa hårda krav knappast särskilt bra utan bör mildras.
              Fler svårt skuldsatta måste få möjlighet att få skuldsanering,
              vilket är skälet till mitt och Sverigedemokraternas ställningstagande
              i frågan. Åsikten är som bekant ingen nyhet, utan utskottet har
              tack vare Sverigedemokraterna och den övriga oppositionen redan
              tidigare uttalat vikten av att fler som är svårt skuldsatta ska
              få hjälp med skuldsanering.
            </seg>
            <seg xml:id="i-b8e2998aee8e807f-0">
              Våren 2011 tillsatte regeringen en utredning efter att civilutskottet
              kommit med en sådan uppmaning. Utredningen blev klar som planerat,
              så sent som i oktober 2013. Detta vittnar om att frågorna inte
              har prioriterats tillräckligt, vilket är mycket bekymmersamt med
              tanke på verkligheten för de människor som har hamnat i skuldfällan.
            </seg>
            <seg xml:id="i-05a1df589c58cb4b-0">
              Herr talman! Med anledning av många människors mycket utsatta
              situation vill jag att regeringen omgående lämnar förslag på lagändringar.
              Allt är egentligen möjligt, bara viljan finns. Särskilt de som
              har hamnat i en ond spiral måste få hjälp, vilket är skälet till
              att jag yrkar bifall till utskottets förslag i betänkandet och
              avslag på samtliga reservationer.
            </seg>
          </u>
          <note xml:id="i-c5bc350a5639f82d-1">
            Överläggningen var härmed avslutad
          </note>
          <note xml:id="i-d956e5d66f894561-0">
            8 § Försvarets personalförsörjning och personalpolitik m.m.
          </note>
          <note type="speaker" xml:id="i-4305cc25f686dd01-0">
            Anf. 62 PETER HULTQVIST (S):
          </note>
          <u who="peter_hultqvist_bd16a0" next="cont" xml:id="i-29f257c23422b4f1-0"/>
          <note xml:id="i-6791fd2f21a5c88e-0">
            Herr talman! Jag vill börja med att yrka bifall till samtliga
            socialdemokratiska reservationer i betänkande FöU2, alltså reservationerna
            1, 6, 8 och 11.
          </note>
          <u who="peter_hultqvist_bd16a0" prev="cont" xml:id="i-c7f070afd568c989-0">
            <seg xml:id="i-dfb147015bb68cf0-0">
              Jag tycker att vi ska gå tillbaka lite grann i tiden när vi betraktar
              det nya personalförsörjningssystem som håller på att genomföras.
              Det drevs igenom i riksdagen under synnerligen utmanande former
              – det var ett beslut som togs med tre rösters övervikt. Från regeringssidan
              talade man mycket om bred enighet, men den breda enigheten förelåg
              inte. Man har också pratat om det i samma anda efteråt, men enigheten
              förelåg som sagt inte.
            </seg>
            <seg xml:id="i-38d1131484685b23-0">
              Det var synnerligen utmanande, för när man tar den här typen
              av beslut som är så pass omfattande, omvälvande och systemförändrande
              är det rimligt att man har en bred majoritet bakom sig i riksdagen
              – att man kan vila sig mot åtminstone kanske 70 procent av riksdagens
              ledamöter. Här trumfade man dock igenom beslutet med tre rösters
              övervikt.
            </seg>
            <seg xml:id="i-f37cec4be157b11a-0">
              Så länge det inte finns en bred enighet i riksdagen om den grundläggande
              personalförsörjningen i Sverige tycker jag inte heller att det
              i djupare mening finns en bred enighet i försvars- och säkerhetspolitiken.
              Det här är ett problem. Vi har alltså ett beslut om vilande värnplikt
              och en ny yrkesorganisation som vilar på en väldigt skör majoritet
              i Sveriges riksdag. Det är tveksamt om den riksdag som sitter
              i dag skulle ha varit beredd att ta det beslut som togs 2010.
            </seg>
            <seg xml:id="i-35649e2f800abcfb-0">
              Vi varnade för underskott i verksamheten och att man inte hade
              räknat igenom ordentligt vad det skulle kunna få för ekonomiska
              effekter om det här genomfördes. Vi pekade bland annat på en rapport
              som FOI hade producerat där de hade 1,3 miljarder som nivå på
              ett framtida underskott. Vi pekade på risken för soldatavhopp
              och bristande stabilitet. Jag vill nu hävda att verkligheten i
              stort sett har gett oss rätt.
            </seg>
            <seg xml:id="i-7087f5240939a368-0">
              Det här är en organisation som när det gäller ekonomin brottas
              med stora problem – man har ett ekonomiskt underskott. När det
              gäller de heltidsanställda soldaterna har vi för de två senaste
              åren en avhoppsfrekvens på nivån 15–20 procent. Det är högt och
              orsakar naturligtvis problem då man är tvungen att rekrytera och
              utbilda ny personal, vilket också leder till att man får extra
              ekonomiska belastningar. Vi kan även se att det påverkar i form
              av bristande stabilitet, och när det gäller systemet med tidvis
              anställda eller deltidsanställda soldater vet vi att det inte
              är ett system vi kan betrakta som stabilt i dag.
            </seg>
            <seg xml:id="i-0d2a979fcea33400-0">
              När beslutet togs reserverade vi oss från Socialdemokraternas
              sida, och vi hade en tydlig formulering ihop med Vänsterpartiet
              och Miljöpartiet. Vi skrev: Regeringen får därför ensam ta ansvar
              för detta illa förberedda och underbyggda och oprövade systemskifte
              i svensk försvarspolitik och dess konsekvenser. Det var en tydlig
              markering från vår sida om att man om man gör på det här sättet
              också måste bära ansvaret fullt ut.
            </seg>
            <seg xml:id="i-c61de7959d8e5092-0">
              När det gäller den insatsorganisation som ska kallas IO 14 kan
              vi konstatera att Försvarsmakten själv i olika handlingar har
              skrivit att man inte tror att den är genomförd förrän 2023. Det
              är naturligtvis inte ett acceptabelt förhållande.
            </seg>
            <seg xml:id="i-7181a72e42aa97fd-0">
              För en kort tid sedan kom också Riksrevisionen med en rapport
              där man konstaterar att drygt hälften av den personalgrupp som
              har särskilt viktig kompetens för att insatsförbanden ska kunna
              leva upp till de krav som ställs i samband med insatser och beredskap
              saknas. Det finns inte heller någon samlad strategi för hur tillförseln
              av personal till insatser i rätt antal och med rätt kompetens
              ska gå till, och det finns uppenbara brister när det gäller materiel.
              Det här framgår av Riksrevisionens rapport. Man skriver också
              att regeringen inte har gett Försvarsmakten alla de förutsättningar
              som behövs för en effektiv insatsorganisation.
            </seg>
            <seg xml:id="i-88a903b853412ff9-0">
              Det är skarp kritik som riktas här. Jag tycker att den i många
              stycken är välgrundad och att man har anledning att starkt ta
              fasta på det här. Då är frågan vad man ska göra i sammanhanget.
              Vi har i olika sammanhang diskuterat premier, olika stimulanser
              och förbättrade försäkringar. Vi har till och med pratat om lönenivåer,
              även om det naturligtvis är parternas sak att reda ut. Så har
              dock varit fallet när vi har haft överläggningar om hur vi ska
              komma åt det här.
            </seg>
            <seg xml:id="i-50504e16f3e1870f-0">
              Vi gjorde en politisk överenskommelse om att tillsätta en utredare
              som skulle gå igenom och titta på hur man skulle kunna göra. Direktiven
              är att man ska se på ytterligare åtgärder för att säkerställa
              en bred rekryteringsbas. Man ska titta på hur försvarets folkförankring
              kan säkerställas. Man ska titta på hur man kan stärka rekryteringen
              av tidvis tjänstgörande personal och hur man kan få ett bättre
              samarbete med civila arbetsgivare. Man ska titta på de civila
              meritvärdena och göra jämförelser med frivillig personalförsörjning
              i andra länder. Man ska också titta på jämställdhetsperspektivet.
            </seg>
            <seg xml:id="i-78987d23ec97f282-0">
              Alla de här sakerna är i och för sig riktiga och någonting vi
              var överens om när vi gjorde upp om utredningen, men man kan naturligtvis
              också ställa sig frågan om det inte hade varit rimligt att gå
              till botten med allt det här innan man drog i gång systemet.
            </seg>
            <seg xml:id="i-21d24d743deaa4a0-0">
              Här handlar det alltså om att säkerställa en bred rekryteringsbas.
              Kan det vara någonting som man borde ha tittat på djupare från
              början? Jag tycker det. Försvarets folkförankring – kan det vara
              någonting som man borde ha tittat på djupare från början? Jag
              tycker det. Civilt meritvärde kanske också är någonting som man
              borde ha tittat på från början liksom att stärka rekryteringen
              av tidvis tjänstgörande personal.
            </seg>
            <seg xml:id="i-13c82afd2c49cd38-0">
              Den utredning som vi gjorde upp om är egentligen ett bevis för
              att den här reformen i många stycken var ogenomtänkt och illa
              underbyggd. Den är ett resultat av en verklighet som har trängt
              sig på utifrån de praktiska erfarenheterna ute på förbanden och
              i verksamheten. Det är väl bra att vi genomför utredningen nu,
              men det bevisar samtidigt att det fanns en hel del i övrigt att
              önska från början.
            </seg>
            <seg xml:id="i-26ca353513b3f8dd-0">
              Svagheten med utredningen, utöver alla invändningar som jag har
              haft i övrigt, är att den bara handlar om åtgärder inom ramen
              för nuvarande personalförsörjningssystem, inte åtgärder och tänkande
              utanför systemet. Det kan faktiskt vara så att alla tankar om
              hur man bör utveckla det inte går att finna inom ramen för systemet.
            </seg>
            <seg xml:id="i-578e8f2b6a2b7fac-0">
              Vi har föreslagit ett återinförande av allmän mönstring, först
              en webbmönstring där man kallar in 20 procent av årskullen. Det
              är för att kunna bredda underlaget för att kunna presentera Försvarsmaktens
              olika yrken på ett bra, seriöst, analyserande och nyanserat sätt
              men också för att frivilligorganisationerna ska kunna presentera
              sitt alternativ på ett bra och seriöst sätt. Det är vidare för
              att återknyta ett band till svensk ungdom och säga att försvaret
              är en nationell angelägenhet och ett nationellt intresse och inte
              ett särintresse.
            </seg>
            <seg xml:id="i-baf1daa227169b11-0">
              Det finns en annan dimension. I beslutet om att införa den nya
              organisationen betonades att det skulle finnas en organisation
              som snabbt kunde aktivera den vilande värnplikten om det nya systemet
              skulle visa sig inte klara försvarets behov av personalförsörjning,
              alternativt att omvärlden förändrades på ett sådant sätt att det
              var nödvändigt att fatta ett sådant här beslut. Finns det inte
              en fungerande möjlighet till mönstring finns det kanske inte heller
              någon reell möjlighet att förverkliga den ambition som man hade
              i det grundläggande riksdagsbeslutet. Det vi föreslår är egentligen
              ett sätt att hjälpa till att skapa en body för att man ska kunna
              fullfölja alla delar i det gamla riksdagsbeslutet, om det så är
              nödvändigt.
            </seg>
            <seg xml:id="i-3e518eaf890805bc-0">
              Vi tycker att det är viktigt att titta på den folkliga förankringen
              och frivilligorganisationernas roll. I Norge och Danmark kombinerar
              man värnplikt med ett yrkesförsvar. Om vi studerar det lite noggrannare
              kan vi se hur det system vi har i dag skulle kunna kompletteras.
              Det kanske är så att man även ska kunna bidra till Försvarsmakten
              i framtiden utan att för den skull behöva vara heltidsanställd,
              deltidsanställd eller engagerad i en frivilligorganisation.
            </seg>
            <seg xml:id="i-e77a057a2fe44193-0">
              Det kanske ska finnas ett mellanting, en nationell uppgift som
              kan bidra till att stärka framför allt armén där man har en annan
              form av tjänstgöring. Vi vill inte låsa oss för hur det ska se
              ut. Vi vill väcka tanken och idén och ha ett öppet förhållningssätt.
              Jag tror att man ska ha ett prövande förhållningssätt i de här
              frågorna, inte sätta ned foten och säga att exakt så här ska det
              se ut så att det går fort men fel. Vi har upplevt alltför mycket
              av just detta. Jag vill markera att man bör värdera värnpliktens
              tidigare roll när det gäller att försörja frivilligorganisationerna
              med medlemmar. Det skulle kunna vara ett sätt att hitta tillbaka
              dit.
            </seg>
            <seg xml:id="i-082edf4863181b38-0">
              Jag vill också peka på möjligheten att införa ett reservistsystem,
              det vill säga att de soldater som har utbildats men avslutat sin
              tjänstgöring har kvar en krigsplacering, en förbandssättning,
              men också kan kallas in till krigsförbandsövningar. Olika partier
              har diskuterat detta i Sälen, och jag tycker att det är bra att
              den typen av tankar och idéer finns på flera håll. Det har ibland
              nämnts att fem år skulle kunna vara ett alternativ för att finnas
              kvar i organisationen, i andra sammanhang har tio år nämnts. Detta
              kan man alltid diskutera, och finns det en vilja att göra upp
              om detta tror jag inte att det är särskilt svårt.
            </seg>
            <seg xml:id="i-bbed0b74c37734cd-0">
              Jag har nu nämnt några förslag som jag tror att man lite ödmjukt
              skulle kunna titta på när det gäller hur man skulle kunna utveckla
              den nuvarande personalförsörjningen, men också hur man skulle
              kunna lägga grunden till en bredare uppgörelse. Det är nämligen
              inget bra förhållande att vi har en personalförsörjning som halva
              riksdagen 2010 stod bakom med tre rösters övervikt. Det är ingen
              bra grund för att bygga en stabil organisation.
            </seg>
            <seg xml:id="i-6dd787df964808ac-0">
              Det finns faktiskt möjligheter till en bredare uppgörelse, om
              viljan finns. Vi har nu en försvarsberedning som arbetar med de
              här frågorna. Jag vill nu ge signalen tydligt och seriöst att
              vi inte anser att den slutliga uppgörelsen om personalförsörjningen
              med ett brett stöd i riksdagen är gjord ännu. Den signalen tycker
              jag att man från regeringssidan kunde ta till sig och försöka
              hitta fram, så vi hade en bredare och stabilare grund att stå
              på. Men det kräver att vi är öppna för att lyssna på varandra.
            </seg>
            <seg xml:id="i-c0eb9d37d654a5a1-0">
              Vi är inte ute efter att ändra på något över en natt eller att
              göra några systemskiften som är helt omöjliga. Det har vi sett
              för mycket av. Och vi har sett för mycket av ogenomtänkthet. Däremot
              är vi beredda att försöka jobba fram någonting som är seriöst
              och fungerande och som många kan stå bakom. Här har Försvarsberedningen
              en viktig roll.
            </seg>
            <seg xml:id="i-50b979e7d9dcc94d-0">
              Försvarsberedningen måste också se över den ekonomiska situationen
              i personalförsörjningen och förbandsverksamheten. Det är ingen
              hemlighet för någon att det inte håller ihop ekonomiskt. Men om
              vi i en bredare genomgång möjligen kan komma fram till något som
              vi kan vara överens om måste vi tillsammans ta konsekvenserna
              av det ekonomiskt.
            </seg>
            <seg xml:id="i-31bff0ee8cf6ae2a-0">
              Jag vill ta upp lite grann av den senaste tidens försvarspolitiska
              debatt. Det är bra att vi har kommit till en punkt där allt fler
              säger att försvaret av Sverige börjar i Sverige. För vår del måste
              en försvarsmakt i första hand vara nationell, men den ska också
              kunna verka tillsammans med andra länder och delta i olika typer
              av FN-mandaterade operationer och sammanhang. Men bara detta att
              fler börjar säga att försvaret av Sverige börjar i Sverige gör
              att den nationella dimensionen stärks och att det då ställs krav
              på att Försvarsmakten ska ges mycket av nationell design när vi
              diskuterar hur den ska utformas i framtiden.
            </seg>
            <seg xml:id="i-984556bd3d3b2049-0">
              Man blir lite fundersam över vad uttalanden av olika slag egentligen
              betyder. Den ena dagen var det en moderat som i en tidning sade
              att försvaret av Sverige börjar i Sverige. Några dagar senare
              konstaterade utrikesministern att Sverige är större än bara Dalarna.
              För mig är det klart att Dalarna är jordens centralpunkt framför
              allt annat, kan jag väl erkänna, men det är inte detsamma som
              att jag inte kan ha vidare vyer.
            </seg>
            <seg xml:id="i-8b65e5ec4e4b701b-0">
              När man för den här typen av interndebatt inom Moderaterna blir
              det lätt svårbegripligt var man står och vad som egentligen är
              linjen när en ledande försvarspolitiker säger en sak den ena dagen
              och utrikesministern raljerar om det den andra dagen.
            </seg>
            <seg xml:id="i-b4e82cdb2c033d24-0">
              Under Sälenkonferensen talade statsministern och försvarsministern
              om hur bra allting är i Försvarsmakten och fick nästan en opinion
              emot sig för bristande verklighetsförankring. Sedan talade Folkpartiet
              om försvaret av Gotland och om att man ska införa en tjänstgöringsplikt
              för yrkessoldater. Därefter kom Kristdemokraterna och talade om
              höjda anslag. Sedan upprepade Danielsson det som han alltid säger,
              att vi ska utreda Nato. Det här ger ingen bild av en helhet som
              håller ihop på något sätt. Jag tycker att det är lite positivt
              också att det spricker upp på det här sättet, för världen är mer
              nyanserad än bara någon blockpolitik där allting är statiskt och
              där ingen får begära ordet med risk för att splittra någonting.
            </seg>
            <seg xml:id="i-3482fa42acf88372-0">
              Om man nu håller fast vid att det är tillåtet att ha lite olika
              uppfattningar blir det en grund för en bredare uppgörelse i Försvarsberedningen
              och förhoppningsvis en möjlighet att föra en mer nyanserad politik
              i de här frågorna.
            </seg>
            <seg xml:id="i-695eb7722d60fe95-0">
              En skönmålning av situationen och ett vidmakthållande av allt
              är bra, att ingenting är fel och att ingen har gjort något fel
              är en debattnivå som inte håller i praktiken. Det förstår nog
              de flesta.
            </seg>
            <seg xml:id="i-1866163778841419-0">
              Om vi i stället koncentrerar oss på de brister och skavanker
              som finns och på hur vi stärker den nationella dimensionen, som
              många säger sig vara för, har vi kanske en chans att få något
              gjort i dessa sammanhang.
            </seg>
            <seg xml:id="i-0a61af7510adef4e-0">
              Det är detta jag hoppas på framöver, att vi ska få något gjort
              och att det ska hålla ihop på ett någorlunda bra sätt.
            </seg>
            <seg xml:id="i-9c4a8984c46cf45a-0">
              Vi har olika utgångspunkter, och vi är inte överens om allt.
              Vi har dock ett ansvar för Sverige, och det är dags att börja
              ta det på allvar. Därför är de kommande månaderna viktiga.
            </seg>
          </u>
          <note xml:id="i-8b82cd3e24f304a4-0">
            I detta anförande instämde Clas-Göran Carlsson (S).
          </note>
          <note type="speaker" xml:id="i-a2e733e35ca5bebc-0">
            Anf. 63 PETER RÅDBERG (MP):
          </note>
          <u who="peter_radberg_0b0188" xml:id="i-9421eeb01d86238b-0">
            <seg xml:id="i-ee249f6ae3685ce8-0">
              Herr talman! Jag ska börja där Peter Hultqvist slutade. Konferensen
              i Sälen öppnade Pandoras ask. Fredrik Reinfeldt sade att det är
              helt naturligt att olika partier driver olika försvarspolitiska
              frågor mellan valen. Men regeringen har alltid varit överens om
              försvarspolitikens alla delar under hela mandatperioden, inklusive
              budgeten.
            </seg>
            <seg xml:id="i-23b0bd7c99c775d6-0">
              Detta, herr talman, är inget mindre än en stor käftsmäll mot
              framför allt de övriga allianspartierna. Splittringen är total
              när det gäller det svenska försvaret. Det gäller finansieringen,
              Gotland, ja, hela försvaret.
            </seg>
            <seg xml:id="i-18496c4086fb77d5-0">
              Moderaterna vill i stort sett behålla den försvarsbudget vi har
              i dag medan Folkpartiet och Kristdemokraterna vill höja försvarsutgifterna.
              Som Peter Hultqvist sade driver Centern och även Kristdemokraterna
              på ganska hårt för utredning om Nato.
            </seg>
            <seg xml:id="i-502d583613db82d3-0">
              Miljöpartiet var för reformen att värnplikten blev vilande. Något
              annat alternativ fanns inte vid den tidpunkten och finns inte
              i dag heller. Det var endast 7–10 procent av killarna som gjorde
              värnplikt. 90 procent fick frisedel av en eller annan orsak. Att
              återinföra värnplikten som den var tidigare är helt uteslutet.
            </seg>
            <seg xml:id="i-736bc86bede433b2-0">
              Regeringen gjorde ett avgörande misstag när man genomförde vilande
              värnplikt, och det var att man inte hade allt under kontroll.
              Ett område som regeringen sköt på framtiden var personalförsörjningen.
              Den skulle lösas lite senare, sade regeringen.
            </seg>
            <seg xml:id="i-733f18a741e4834b-0">
              Nu är det lite senare. Vi är inne på femte året av vilande värnplikt,
              och rekryteringen av nya soldater går minst sagt trögt, mycket
              trögt. Vi har i dag tusentals obesatta befattningar i Försvarsmakten.
              Många soldater signalerar att de tänker sluta. Många hoppar också
              av i förtid.
            </seg>
            <seg xml:id="i-cc5d2f9b0d7572fc-0">
              Anledningen är att vi har ett löneläge som inte är tillfredsställande
              för att rekrytera soldater. Försvarsmakten har en tuff motpart
              i marknader med bättre löner utanför kasernerna. Ungdomarna går
              helt enkelt till andra jobb. Försvarsmakten måste också konkurrera
              med de attraktiva utbildningar som ungdomar kan välja i stället
              för ett liv som soldat. Tyvärr ligger Försvarsmakten ganska rejält
              efter i den tävlingen.
            </seg>
            <seg xml:id="i-0c650aacd4b17c54-0">
              Att skapa karriärvägar för våra soldater är också viktigt och
              kan vara en möjlighet att få våra ungdomar att tänka nytt. För
              allt detta behövs en ökad tydlighet.
            </seg>
            <seg xml:id="i-4d3f204126bf0f3c-0">
              Handbollslandslaget förlorade mot Polen i går. När det inte går
              så bra för dem brukar de ta en timeout på en minut och diskutera
              den nya strategin. Det vore kanske läge att göra likadant när
              det gäller personalförsörjningen inom försvaret.
            </seg>
            <seg xml:id="i-4780456f2355d252-0">
              Vidare är en stor del av arméstridskrafterna inte samövade. De
              behöver alltså samövas, och det kostar mycket pengar.
            </seg>
            <seg xml:id="i-ddd2e9ed95c617d6-0">
              Ett sätt att rekrytera och behålla våra soldater är att vi finns
              i det internationella sammanhanget. Problemet att rekrytera soldater
              kommer att bli ännu större när vi tar hem våra soldater från Afghanistan.
            </seg>
            <seg xml:id="i-68419ed676a25750-0">
              Jag vill vara tydlig med att Miljöpartiet tycker att det är jättebra
              att vi tar hem soldaterna från Afghanistan, men vi måste öka vår
              internationella verksamhet under FN:s regi runt om i världen.
            </seg>
            <seg xml:id="i-d0034952b31d901d-0">
              FN:s generalsekreterare har flera gånger under de senaste åren
              bett Sverige att ställa upp, men vi har sagt nej gång på gång
              på grund av Afghanistan.
            </seg>
            <seg xml:id="i-390ae63ce02eafbd-0">
              I dag har Sverige inte en enda soldat i FN-uppdrag, men ökar
              vi de internationella uppdragen ökar möjligheten att behålla våra
              svenska soldater och till med få nya.
            </seg>
          </u>
          <note xml:id="i-b5886d307fcab253-0">
            Herr talman! Jag yrkar bifall till reservationerna 2 och 11.
          </note>
          <note type="speaker" xml:id="i-99de9a2cc5e7164f-0">
            Anf. 64 MIKAEL JANSSON (SD):
          </note>
          <u who="mikael_jansson_78d74b" next="cont" xml:id="i-9ee685a06d2d4706-0"/>
          <note xml:id="i-2ef00fd0f6b1129e-0">
            Herr talman! Jag yrkar bifall till reservationerna 3, 5, 7 och
            12.
          </note>
          <u who="mikael_jansson_78d74b" prev="cont" xml:id="i-9995eaaf24f835b4-0">
            <seg xml:id="i-3314303b266ad95e-0">
              Innevarande mandatperiod är Sverigedemokraternas första i riksdagen.
              Vi deltog därför inte i 2009 års försvarsbeslut. Då beslöts i
              denna kammare, med en knapp marginal, att värnpliktsystemet skulle
              sättas i vilofas. Vi hann dock ge ett vallöfte i 2010 års val
              om att verka för åternyttjande av värnplikten, och det gör vi
              nu.
            </seg>
            <seg xml:id="i-6bca3d21dbd06680-0">
              Finland har värnplikt för alla som kan, och detta bygger en kraftfull
              finländsk armé. I Norge och Danmark gör 20–30 procent av varje
              årskull värnplikt. Det ger en möjlighet att fylla upp krigsförbanden
              men utgör också en förnämlig grund för att kontraktera soldater.
            </seg>
            <seg xml:id="i-6c04d8d170ead9b2-0">
              Den svenska regeringen har valt att helt undvara värnpliktssystemet.
              Detta har medfört svåra problem att fylla personallistorna för
              förbanden.
            </seg>
            <seg xml:id="i-8f11095364e15491-0">
              Två typer av kontrakt utgör stommen i det svenska nuvarande systemet:
              GSS/K, heltida kontrakt, och GSS/T, deltida kontrakt. Problemet
              med de heltida kontrakten är avhopp innan kontraktstiden löpt
              ut. Problemet med de deltida kontrakten är att rekrytera tillräckligt
              många.
            </seg>
            <seg xml:id="i-01a2f0bfa6bcb8cc-0">
              Försvarsberedningen har konstaterat att den ryska upprustningen
              påverkar säkerheten i vårt närområde och att vi måste förhålla
              oss till det. Vi kan då konstatera att det mål som försvarsbeslutet
              2009 utpekade med insatsorganisation 2014, kallad IO 14, är en
              liten organisation att hålla sig med. Tar vi sedan i beaktande
              att IO 14 är både personellt och materiellt dåligt försörjt är
              vi i en verkligt svår belägenhet.
            </seg>
            <seg xml:id="i-ae1c5c3e46ad733b-0">
              På personalsidan gör vi bäst i att som de andra nordiska länderna
              åter aktivera värnplikten.
            </seg>
            <seg xml:id="i-c72f865edc4f8494-0">
              Vi måste också fundera över villkoren för de kontrakterade soldaterna.
              Det bör utredas om kontrakterade gruppbefäl, soldater och sjömän
              kan ha rätt att bo kvar på logementen till en låg hyra även efter
              provanställningstiden och där ha tillgång till billig och nyttig
              lagad frukost, lunch och middag samt kunna få subventionerade
              hemresor varannan vecka.
            </seg>
            <seg xml:id="i-f2b275aef2d5c36d-0">
              Vi har ett försvar för att undvika att dras in i krig. Vi anser
              oss också vilja bistå våra grannar om de hotas. Vi kan inte löpa
              linan ut med det som beslöts i försvarsbeslut 2009. Vi måste göra
              en ny analys. Först när våra förband är fulltaliga, materielförsörjda
              och övade är de att räkna med.
            </seg>
            <seg xml:id="i-068b80b47179efda-0">
              Ytterligare en viktig aspekt finns på värnplikten. Värnplikten
              gör försvaret av Sverige till en gemensam angelägenhet. Jämför
              vi med Finland är det lätt att se att det finska försvaret är
              folkförankrat. I Sverige har det redan blivit så att försvaret
              är något som enbart angår de kontrakterade soldaterna. I en utdragen
              kris eller vid en ockupation är det lätt att inse vilket system
              som ger bäst effekt. Med värnplikt kan ett folk kämpa tills det
              återfår friheten.
            </seg>
            <seg xml:id="i-6a80eef20b238a40-0">
              Det moderna militära försvaret är beroende av högteknologiska
              system för att skapa ett starkt skalskydd. Samtidigt är försvaret
              fortfarande beroende av folkets försvarsvilja och den enskilde
              soldatens mod och beslutsamhet.
            </seg>
            <seg xml:id="i-a9d7ed7b6f005959-0">
              Veteransoldatspolitiken ska vara sådan att stort stöd ges till
              dem som verkat i internationell tjänst, och den ska även omfatta
              de anhöriga.
            </seg>
            <seg xml:id="i-e779f23a41823603-0">
              Medaljer och utmärkelser ska symbolisera de beundransvärda bedrifter
              och stora offer som gjorts för världsfreden och för undvikandet
              av mänskliga katastrofer.
            </seg>
            <seg xml:id="i-8f95b80bac17251f-0">
              Minnesdagen för svenska veteraner bör enligt min mening förläggas
              till en helgdag – förslagsvis den sista söndagen i maj – så att
              veteraner och deras anhöriga kan delta i firandet utan att tvingas
              ta ut en extra semesterdag.
            </seg>
            <seg xml:id="i-494a78170847a31b-0">
              Eftersom Sverige ställer jämförelsevis låga krav för medborgarskap
              bör Försvarsmakten, utöver de gällande kraven, begära att den
              som söker till GMU ska ha varit bosatt i landet i minst tio år
              och under denna tid ha uppvisat anpassningsvilja och motivation
              att bidra till det gemensamma samt ha undertecknat en deklaration
              där den sökande bekräftar sin lojalitet med Sverige och förbinder
              sig att respektera svenska lagar och övriga samhällsregler.
            </seg>
          </u>
          <note type="speaker" xml:id="i-c02360cadac0c01f-0">
            Anf. 65 TORBJÖRN BJÖRLUND (V):
          </note>
          <u who="torbjorn_bjorlund_938599" next="cont" xml:id="i-5c6ff4f9c629d068-0">
            <seg xml:id="i-d7bdc68d69eab439-0">
              Herr talman! Betänkandet om personalförsörjning är och kommer
              att vara en het fråga under lång tid framöver.
            </seg>
            <seg xml:id="i-b97519f51d63e136-0">
              Vi vet hur situationen ser ut i dag. Vi har haft genomgångar
              i Försvarsberedningen och försvarsutskottet vid ett antal tillfällen
              om läget.
            </seg>
            <seg xml:id="i-60dcc7d23fd7742d-0">
              Grunden är den olyckliga utveckling som vi menar har skett efter
              det att en liten majoritet i riksdagen beslutade att ta bort värnpliktsförsvaret
              och införa yrkesförsvar. De frångick det som har varit kutym,
              nämligen att man ska vara överens om mycket och ha en bred överenskommelse.
            </seg>
            <seg xml:id="i-07d2817333fcb77a-0">
              Vi har också sett att dagens problem med personalförsörjningen
              har splittrat alliansregeringens partier. Inte minst i Sälen såg
              vi – som någon var inne på – hur de olika partierna i alliansregeringen
              går ut med sina saker för att profilera sig och kanske också visa
              att de har sett de problem som måste hanteras.
            </seg>
            <seg xml:id="i-8e52dcf482b72509-0">
              Jag tror att vi kommer att ha en situation där detta fortsätter.
              Problemen kommer nämligen att kvarstå och till och med öka om
              vi inte gör någonting åt dem. Det är ett gemensamt ansvar att
              se till att vi har bemanning i vårt försvar och i vår försvarsmakt.
            </seg>
          </u>
          <note xml:id="i-1b8dfa7f77eb331f-0">
            Jag yrkar bifall till reservationerna 4, 10 och 11.
          </note>
          <u who="torbjorn_bjorlund_938599" prev="cont" xml:id="i-3d51309f72196ef7-0">
            <seg xml:id="i-4665ae5f29ba443b-0">
              När det gäller personalförsörjningssystemets utveckling menar
              vi att dagens system inte fungerar. Framför allt blir avhoppen
              väldigt många. Vi har haft föredragningar om hur det ser ut. Det
              finns inte tillräckliga incitament att vara yrkessoldat i dag.
              Man måste vara uppmärksam på att detta kan innebära ökade kostnader.
            </seg>
            <seg xml:id="i-c94dafe361ca86f8-0">
              Vi menar att försvaret måste ha ett personalförsörjningssystem
              som är både robust och hållbart på lång sikt och som inte är beroende
              av konjunkturer. Det blir nämligen ett yrkesförsvar. Om man kan
              rekrytera människor till andra arbeten än dem inom försvaret blir
              det konkurrens om arbetskraften, och då blir det konjunkturkänsligt.
              Det är inte bra.
            </seg>
            <seg xml:id="i-225bc6e798d4d61d-0">
              Vi måste dessutom ha en bred folklig förankring så att man får
              en rekryteringsgrund under längre tid.
            </seg>
            <seg xml:id="i-ed9b110d28463b57-0">
              När vi ser det växande antalet vakanser inom Försvarsmakten i
              dag ser vi också en utveckling mot ökade kostnader. Detta kan
              explodera. Arméchefen pratar om att vi måste ha premier och utbildning
              och försöka slussa in folk på högskolor och universitet för att
              genomföra detta och få dem att stanna kvar så länge vi vill. Detta
              ger ökade kostnader som vi måste ta med i beräkningen.
            </seg>
            <seg xml:id="i-2a8fc23377069b71-0">
              För Vänsterpartiet är den folkliga förankringen en av de viktigaste
              sakerna att lyfta upp. Med dagens yrkesförsvar har vi svårt att
              rekrytera. Det blir svårare att förankra vikten av att ha en försvarsmakt
              och ett försvar som fungerar och där vi kan rekrytera unga människor
              som verkligen vill göra en insats för landet och försvara Sverige.
            </seg>
            <seg xml:id="i-af4e2953fe08e0b5-0">
              Vårt förslag i betänkandet är att utreda hur man återinför något
              slags värnpliktssystem. Det gamla systemet, som fick mycket kritik,
              byggde på att det var få som gjorde värnpliktsutbildning och sedan
              blev krigsplacerade. Vi tror inte att man ska gå tillbaka till
              något sådant. Vi måste hitta en kombination där man har såväl
              yrkesofficerare som vissa anställda och specialfunktioner, men
              där man också tar in värnpliktiga och utbildar dessa för att sedan
              kunna krigsplacera dem i förbanden tillsammans med andra.
            </seg>
            <seg xml:id="i-f03790d1f3c9a89b-0">
              Vi har ingen vision om att få värnpliktsarmén att fungera genom
              en hundraprocentig inslussning av dem som mönstrar. Däremot finns
              det definitivt ett antal personer som skulle kunna mönstra om
              man har en mönstringsplikt som är total för alla och könsneutral.
              Man ska mönstra oavsett etnicitet och till och med funktionshinder
              för att se vad man kan göra. Fördelen med detta är att man får
              en rekryteringsbas till andra funktioner inom totalförsvaret.
            </seg>
            <seg xml:id="i-49c9ce05c5d04e98-0">
              Det totala försvaret av Sverige tjänar på en mönstringsplikt
              där man går igenom allting för att se vilka som kan tänkas genomgå
              militärutbildning och vilka som kan göra andra saker.
            </seg>
            <seg xml:id="i-7e6d794b1770e491-0">
              Vi tror att detta är en framkomlig, om än lång, väg mot att få
              något slags rekrytering även till ett civilt försvar, vilket är
              en bristvara med dagens mönstringssystem.
            </seg>
            <seg xml:id="i-176d1041ed15755c-0">
              Vi tror också att man genom mönstringsplikt kan hitta vägar till
              att rekrytera till våra frivilligorganisationer och framför allt
              jobba för fortsatt verksamhet även efter genomgången utbildning.
            </seg>
            <seg xml:id="i-7800926558cd0742-0">
              Ytterligare en aspekt vi vill lyfta fram när det gäller rekrytering
              till försvaret är att vi är alldeles för dåliga på att rekrytera
              unga kvinnor. Även om det går något så när åt rätt håll har vi
              en slagsida som fortfarande är alldeles för stor. Vi vet att kvinnorna
              utgör halva befolkningen, och det är väldigt märkligt att de är
              så få i försvaret.
            </seg>
            <seg xml:id="i-3bb6b3441763af56-0">
              Denna verksamhet är historiskt sett väldigt manligt dominerad.
              Detta har satt och fortsätter att sätta spår i hur man rekryterar.
              Vi tror att man skulle tjäna mycket på att ha större fokus på
              att genomföra exempelvis genusutbildningar. Genom att fokusera
              på hur kvinnor ska rekryteras till Försvarsmakten får man jämnare
              könsfördelning och större jämlikhet. I detta ligger naturligtvis
              allt som har att göra med kvinnors speciella förutsättningar att
              göra vissa saker.
            </seg>
            <seg xml:id="i-a3c382dd3157eb5c-0">
              Det är viktigt att lyfta fram till exempel artikel 1325. Försvaret
              tjänar på att betona en sådan sak och få kvinnor att förstå den
              insats de kan göra, både nationellt och internationellt.
            </seg>
            <seg xml:id="i-6787946c3a71b5d9-0">
              Vi har också skrivit i betänkandet att en idé kan vara att lyfta
              fram Lottakåren som en rekryteringsgrund för andra delar av försvaret.
              Vi tror att det skulle vara bra att utöka Lottakårens möjligheter
              och uppdrag.
            </seg>
            <seg xml:id="i-c4adec2d61e220fe-0">
              En liten hjärtefråga för oss är hemvärnet. Att rekrytera till
              hemvärnet på ett sådant sätt att man får en större förståelse
              och folkförankring med fler människor som vill utbilda sig och
              agera inom hemvärnet tror vi är till gagn för all försvarsverksamhet
              och för Försvarsmakten i stort. Det handlar inte bara om att genomgå
              en rent militär utbildning i hemvärnet utan också om att förstå
              att även hemvärnet och skyddsstyrkorna gör en insats i det civila
              försvaret. Man kan rekrytera människor för att göra dessa saker.
            </seg>
            <seg xml:id="i-6b35bb3fdd548e73-0">
              Jag tror att vi ska ha detta i åtanke när vi går igenom hur Försvarsmakten
              ser ut totalt sett. Hemvärnet är en stor och viktig del. Även
              om väpnad strid är den viktigaste uppgiften är ändå den verksamhet
              som hemvärnet genomför i dag i hög grad inriktad på att hjälpa
              civilsamhället och ha förmågor som civilsamhället kan dra nytta
              av. Det tror jag är en bra rekryteringsgrund även för hemvärnet.
            </seg>
          </u>
          <note type="speaker" xml:id="i-0d6165a57d03f857-0">
            Anf. 66 JOHAN FORSSELL (M):
          </note>
          <u who="johan_forssell_9e2e96" xml:id="i-e65ecc44c50d90c2-0">
            <seg xml:id="i-5b96b911fcd33706-0">
              Herr talman! Jag tänkte ta tillfället i akt och berätta om hur
              man målar en tavla. Men innan det tänkte jag bara konstatera att
              när vi nu rätt nyligen har gått in i 2014 engagerar och berör
              försvarsfrågorna ganska många människor där ute. I grund och botten
              tror jag att det är väldigt bra, för det är viktiga frågor, ja,
              till och med grundläggande frågor på många sätt.
            </seg>
            <seg xml:id="i-6661f22e7a10ad2c-0">
              Samtidigt har det nog inte undgått någon att vi lägger väldigt
              mycket tid här i kammaren, i debatter och i medierna på att diskutera
              nya materielsystem. Det kan handla om beväpningen till JAS Gripen,
              räckvidden hos nya luftvärnssystem eller renovering av stridsfordon.
            </seg>
            <seg xml:id="i-fd176ae82eae5c60-0">
              Talar vi inte om de nya materialsystemen – eller plattformarna,
              som vi har lärt oss att man säger – så pratar vi om vad de kostar.
              Det är miljoner hit och miljarder dit. Vi pratar också mycket
              om vårt närområde: vilka övningar som sker, hur vår incidentberedskap
              ser ut och hur våra samarbeten med andra länder är. Med liv och
              lust är vi ganska många här i kammaren som deltar i de här debatterna.
            </seg>
            <seg xml:id="i-be78d372bb8a11b4-0">
              Nu tror kanske någon att jag har ett problem med det. Men det
              har jag faktiskt inte. Allt detta är viktiga frågor som förtjänar
              att få utrymme och som också får väldigt mycket utrymme.
            </seg>
            <seg xml:id="i-7a25e00cf28db506-0">
              Nej, min poäng är egentligen en helt annan. Jag tror att vi under
              våra djupdykningar i den senaste försvarsmaterielen inte får glömma
              bort det som är själva grunden för allt detta, nämligen något
              så enkelt och grundläggande som människan, i det här fallet de
              killar och tjejer, de kvinnor och män, de soldater, sjömän och
              officerare som bär uniformer.
            </seg>
            <seg xml:id="i-126f2ed90a33f79d-0">
              Varför är det så grundläggande? Jo, därför att det i cockpiten
              på varje Gripenplan, på däcket på varje Visbykorvett eller för
              den delen bakom varje rödpunktssikte finns en människa. Jag tror
              att allt det andra – tekniken, antalet stridsvagnar och så vidare
              – egentligen inte spelar någon avgörande roll om Försvarsmakten
              inte har rätt människor som förmår att använda systemen på rätt
              sätt. Tekniken i all ära, men den kan inte – i alla fall inte
              än så länge – ersätta en motiverad och utbildad soldat. Bådadera
              krävs för att uppnå rätt effekt.
            </seg>
            <seg xml:id="i-bb37f3a4f7bf984b-0">
              Det är därför Försvarsmakten måste hitta rätt personer, som tycker
              att det är roligt att tjänstgöra, som trivs med det, som vill
              bära uniformen och som kan tillföra försvaret kunskaper och perspektiv.
            </seg>
            <seg xml:id="i-bb37eeed0703f4f7-0">
              Det där är väl ändå ganska självklart, kanske någon tycker. Nej,
              det är inte självklart. Det är precis det som det inte är. Jag
              tror att det är bara med just den inställningen – att människor
              måste vinnas om och om igen – som vi kan nå ett läge där soldat-
              och sjömansyrkena blir framtidsjobb på allvar.
            </seg>
            <seg xml:id="i-4993059efaf29cd1-0">
              Ordet personalförsörjning är egentligen ganska missvisande, ungefär
              som om personal vore lite vad som helst som försvaret ska försörjas
              med, att det bara var att plugga in en kontakt och att jobbet
              sedan var klart. Det har ett lätt byråkratiskt drag över sig.
            </seg>
            <seg xml:id="i-a4910cf420759d8d-0">
              Jag föredrar att tala om attraktivitet. Jag tycker att det bättre
              beskriver vad det egentligen handlar om: att kunna erbjuda bra
              och spännande uppgifter som man har nytta av också efter det att
              tjänstgöringen är avslutad.
            </seg>
            <seg xml:id="i-05ad13d4f9012bf3-0">
              Jag har under mina tre år i försvarsutskottet besökt 29 militära
              förband, centrum och skolor. Jag har samtalat med några hundra
              GMU:are, soldater, sjömän och officerare. Jag har hört en mängd
              olika historier och berättelser.
            </seg>
            <seg xml:id="i-6f4d65626938620b-0">
              Men jag har också mötts av många frågor. Det är i grunden rätt
              naturligt när försvaret befinner sig i en tid av stora förändringar.
              Hur påverkar det här mig? Hur kommer min nya roll att se ut? Vad
              kan jag räkna med för arbetsuppgifter framöver när saker förändras?
            </seg>
            <seg xml:id="i-3bf137d7130eb658-0">
              Trots att alla de här frågorna infinner sig tycker jag att det
              arbete som jag har sett hos Försvarsmakten med alla dess anställda,
              det arbete som de utför varje dag, på många sätt är berömvärt.
              Utan dem skulle det inte fungera. Det framkommer kanske inte alltid
              när vi debatterar de här frågorna, men jag tycker att det förtjänar
              att lyftas fram i debatten i dag.
            </seg>
            <seg xml:id="i-575d7c4eca8dce20-0">
              Herr talman! Jag läste Dagens Industri häromveckan. Det var en
              intressant intervju med överbefälhavare Sverker Göranson. Han
              uttalade sig om rekryteringen. Jag ska inte läsa hela artikeln,
              men jag kan i alla fall ta ett par citat.
            </seg>
            <seg xml:id="i-ba3c1dc6f6bc83fe-0">
              Han skrev: Jag bedömer att Försvarsmakten de närmaste åren kommer
              att kunna rekrytera tillräckligt många medarbetare för att täcka
              våra behov. Detta gäller även kategorin deltidssoldater där vi
              har nått årets mål. Här återstår dock mer arbete för att nå reformens
              måltal.
            </seg>
            <seg xml:id="i-17d2626bf6c50299-0">
              Lite länge ned skrev han: Jag menar alltså att rekryteringen
              i stort fungerar bra, och att vi fortsätter att utveckla, effektivisera
              och förbättra den.
            </seg>
            <seg xml:id="i-a7426f0e1c3258ab-0">
              Det tycker jag är väldigt positivt. Det tål att glädjas över,
              oavsett vilket parti vi tillhör, att det finns ett stort intresse
              för Försvarsmakten. Jag hoppas det, även om jag inte kunde notera
              att den här viktiga pusselbiten lyftes fram alls under de inledande
              anförandena.
            </seg>
            <seg xml:id="i-23c2093895ac8699-0">
              Ändå finns det en kvardröjande bild i debatten av att det mest
              går åt fel håll. Mantrat i anföranden och artiklar är ju ofta
              att Alliansen och regeringen skulle försöka skönmåla läget, som
              vi kunde höra inledningsvis.
            </seg>
            <seg xml:id="i-baeb24870bafcbed-0">
              Ofta är anförandena på det temat ganska talande. Det är först
              ett lite pliktskyldigt konstaterande att det kanske finns något
              som i alla fall går hyggligt. Men sedan kommer allt det andra,
              den långa berättelsen om allt som är fel eller möjligtvis riskerar
              att bli fel framöver.
            </seg>
            <seg xml:id="i-9d008532c2e4924d-0">
              Herr talman! Jag ska erkänna att jag inte är någon större konstkännare.
              Jag kommer nog aldrig att bli det heller. Men jag har funderat
              lite på begreppet skönmålning.
            </seg>
            <seg xml:id="i-9eb9b209c80efeb0-0">
              I grunden tror jag att det kan vara en ganska vettig invändning
              i alla beslutsprocesser, att man har korrekta fakta på bordet
              och att man ska anstränga sig för att få en så korrekt världsbild
              som det bara är möjligt. Men frågan vi bör ställa oss är: Stämmer
              påståendet att det pågår en omfattande skönmålning av rekryteringsarbetet
              till försvaret?
            </seg>
            <seg xml:id="i-5d666a213a7e847d-0">
              Jag tillbringade gårdagskvällen med att lyssna igenom ett antal
              av de försvarspolitiska debatter som har hållits i kammaren, ända
              tillbaka till 2009. Någon kanske tycker att jag har en udda hobby,
              och det kan jag väl hålla med om. Men det var ändå roligt att
              se er alla, för rätt många av ansiktena här i kammaren i dag var
              med redan när beslutet fattades 2009. Ta det lugnt nu, för jag
              kommer inte att säga något om gråa hår, utan alla ser ut att vara
              i precis samma fina form nu som då.
            </seg>
            <seg xml:id="i-cbe301a2eb60d3a8-0">
              Jag konstaterade däremot något annat som kanske var lite mer
              förvånande, nämligen att det har varit ganska ont om tvärsäkra
              anföranden om alltings otroliga förträfflighet. Trots mycket letande
              hittade jag egentligen inga bra exempel på påståenden om att skiftet
              från plikt till frivillighet skulle bli busenkelt, att allt går
              hur bra som helst eller att det skulle saknas utmaningar.
            </seg>
            <seg xml:id="i-dd1f65d6201b9df1-0">
              Många av dem som har stått i den här talarstolen före mig har
              förvisso varit mycket tydliga med varför vi gör reformen, men
              de har också resonerat om hur färdriktningen dit ser ut och vilka
              ytterligare steg som måste till för att nå dit. Jag har inte lyssnat
              på precis varenda replik som någonsin har sagts, men det handlar
              ändå om ett par timmars lyssnande.
            </seg>
            <seg xml:id="i-f3db0dca1cd84a64-0">
              Jag skulle nog vilja påstå att vi från regeringssidan ganska
              ofta talar om personalförsörjningen i mer försiktiga ordalag än
              vad till exempel ÖB gjorde i Dagens Industri nyligen. Exempelvis
              tycker jag att försvarsministerns anförande under rikskonferensen
              i Sälen var ett exempel på just det.
            </seg>
            <seg xml:id="i-b3a997778784326f-0">
              För egen del lyfte jag redan i början av 2011 vikten av att Försvarsmakten
              utvecklar tydliga meritvärden för kategorierna soldat och sjöman,
              detta för att underlätta övergången till det civila samhället
              efter fullgjord tjänstgöring.
            </seg>
            <seg xml:id="i-78790bf9b8ccc987-0">
              Jag kände väl aldrig då att engagemanget i den här kammaren var
              jättestort för att diskutera de frågorna. Jag konstaterade redan
              då att det här är områden som inte får tillräckligt med uppmärksamhet,
              och det har nog heller inte undgått någon att jag har den uppfattningen
              även i dag. Men jag vill också säga att Försvarsmakten har kommit
              i gång rätt bra nyligen, och det tycker jag är kul att se.
            </seg>
            <seg xml:id="i-d7c66ee1b7ecf6e2-0">
              Herr talman! Låt mig få återvända till frågan om våra skilda
              verklighetsbilder. Jag satt och funderade på det under de anföranden
              som var.
            </seg>
            <seg xml:id="i-de5cda8af534bc13-0">
              Kan det vara så att oppositionspartierna har tillgång till bättre
              siffror och bättre faktaunderlag än alla vi andra? Vet de något
              om rekryteringsarbetet som inte ens försvaret känner till? Inte
              vet jag. Men det vore i så fall intressant att få veta det, kanske
              under den här debatten.
            </seg>
            <seg xml:id="i-c46c74bb3591f0c0-0">
              I brist på annat fortsatte jag mitt letande på internet, för
              att få svar på frågan, men jag hittade inte det. Däremot noterade
              jag att Socialdemokraterna har haft ett låt mig säga tidsmässigt
              väldigt effektiv analysarbete till grund för sin ståndpunkt. Det
              har varit så effektivt att jag har upptäckt att till exempel Peter
              Hultqvist, som talade här för en stund sedan, redan sin första
              dag som försvarspolitisk talesperson kände sig redo att berätta
              följande för oss andra: Det är en ren katastrof det som just nu
              sker när personalförsörjningen i försvaret eroderar.
            </seg>
            <seg xml:id="i-ddb54d5e866d45d8-0">
              Detta var våren 2011, alltså för knappt tre år sedan. Jag tror
              faktiskt att det var innan den första kullen GMU-soldater ens
              hade avslutat sin utbildning, den första kullen någonsin. Redan
              då var det katastrof.
            </seg>
            <seg xml:id="i-ff08dc731e55aa1d-0">
              Var och en får själv bedöma rimligheten i detta och kvaliteten
              i analysarbetet som ligger bakom.
            </seg>
            <seg xml:id="i-8418490e18cfbe96-0">
              Men stämmer påståendet? Det är kanske upp till var och en att
              bedöma. Men jag tycker att den som lyssnar på denna debatt och
              som vill bilda sig en egen uppfattning bör betänka en sak, och
              det är att frågan om skönmålning inte bara handlar om vilken färg
              man har på penseln. Det handlar också om vilken nyans den tavelduk
              som man väljer att måla på har. För den som väljer att måla på
              en tavelduk som är svart från början kommer varje litet penseldrag,
              oavsett om det är rött, blått, gult eller grönt, att uppfattas
              som helt avvikande. För den som gör anspråk på att måla ett konstverk
              gäller det nog att hålla lite koll på nyanserna. Annars är det
              lätt hänt att man bildligt sett faktiskt gör en tavla.
            </seg>
            <seg xml:id="i-47cf0ebfd4510ee5-0">
              Herr talman! Detta betänkande bygger på ett antal kloka initiativ
              kring rekryteringen, och det finns många bra resonemang här. Många
              pekar på vikten av folkförankring och att hela samhället känner
              sig delaktigt i försvaret och att vi kan utveckla stödet till
              våra veteraner och deras anhöriga.
            </seg>
            <seg xml:id="i-040db97a7891ab54-0">
              I maj 2013 träffades en bred politisk överenskommelse i utskottet
              om att det skulle tillsättas en särskild utredare med uppgift
              att se över personalförsörjningen. Det var ett bra beslut. Utredaren
              är i gång, och det blir intressant att se vilka pusselbitar som
              utredningen kan ge oss.
            </seg>
            <seg xml:id="i-c55aa0433493f792-0">
              Vi har en klar inställning till detta. Även om inte vi i denna
              kammare kan klubba igenom beslut om attraktionskraft ska vi naturligtvis
              göra det som vi kan bidra med. Jag hoppas på fler bra förslag
              framöver.
            </seg>
            <seg xml:id="i-627ef1d69675fbd1-0">
              Jag vill vara tydlig på en punkt, nämligen att vi inte ska backa
              bandet tillbaka till den tid då tiden i uniform minsann inte var
              en möjlighet eller en framtida karriär utan först och främst en
              lagstadgad plikt.
            </seg>
            <seg xml:id="i-c2a5bfd0ce69b3d8-0">
              Under 2009 dömdes 29 personer för brott mot totalförsvarsplikten.
              Så sent som i december året efter dömdes faktiskt en ung man till
              fängelse för värnpliktsvägran.
            </seg>
            <seg xml:id="i-69225a89e0237e76-0">
              Att sätta folk i fängelse för att de inte vill göra lumpen var
              knappast en bra idé i slutet av 2010. Jag tror att många i dag
              skulle tycka att det vore en helt föråldrad och närmast apart
              idé.
            </seg>
            <seg xml:id="i-5b6a976fad8007d2-0">
              Reformen går åt rätt håll. Vi ser att det finns ett stort intresse
              för att bli en del av det nya försvarets framtid. Många nya karriärer
              öppnar sig för den som vill ta anställning. Det handlar om bra
              jobb till riktiga löner och med spännande framtidsmöjligheter,
              och inte minst jobb med möjligheter att göra skillnad för andra
              människor på riktigt.
            </seg>
          </u>
          <note xml:id="i-535a42556e88a8ba-0">
            Herr talman! Jag yrkar bifall till utskottets förslag.
          </note>
          <note xml:id="i-ece7539bbd13c7cd-0">
            I detta anförande instämde Anders Hansson (M).
          </note>
          <note type="speaker" xml:id="i-b972c4932dc0f0c1-0">
            Anf. 67 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-81b0f23aaf95931a-0">
            <seg xml:id="i-7fc1c86b7b84c8fa-0">
              Herr talman! Följande säger Mikael Odenberg, före detta moderat
              försvarsminister i Dagens Industri: Det är en lätt skönmålning.
              Det är naturligt från en statsminister åtta månader före ett val.
              Men fråga Riksrevisionen vad de säger om det svenska försvaret.
              Vi får ut väldigt lite för de 40 miljarder vi lägger in.
            </seg>
            <seg xml:id="i-dee3de4700189f92-0">
              Han fortsätter: Det är så uppenbart att jag har fått rätt att
              det är pinsamt – tyvärr. Jag tycker att det har varit rätt mycket
              av walk over i försvarspolitiken. Det är i stor utsträckning Finansdepartementet
              som har fått sköta försvarspolitiken, och det har inte varit bra.
            </seg>
            <seg xml:id="i-21b629ffdf4fdfbd-0">
              Jag tror att ni har en del att reda ut i ert parti om vad det
              är för analys som egentligen gäller och vilken försvarsminister
              som egentligen har den tydligaste och klaraste analysen. Och jag
              vill bara ha sagt att Mikael Odenberg betecknar det som ni sysslar
              med som lätt skönmålning.
            </seg>
            <seg xml:id="i-1e4d272060c0a8ef-0">
              I mitt anförande tog jag upp att vi på grund av de problem som
              vi ser i personalförsörjningen har gjort en bredare överenskommelse
              om att detta ska utredas. Det handlar om en lång rad punkter,
              bland annat om folkförankring, om rekryteringsbaser, om civilt
              meritvärde och om hur vi förbättrar rekryteringssituationen över
              huvud taget.
            </seg>
            <seg xml:id="i-ca65b83e35830153-0">
              Utredaren tillsattes alldeles före jul. En av punkterna i uppgörelsen
              var att detta ska rapporteras till Försvarsberedningen och finnas
              med i Försvarsberedningens arbete.
            </seg>
            <seg xml:id="i-bd8848291507daf9-0">
              I vår rapport från Försvarsberedningen står det att detta inbegriper
              den nationella, civila och militära försvarsförmågan samt en bred
              överenskommelse om en översyn av utvecklingen av den nya personalförsörjningen.
            </seg>
            <seg xml:id="i-e9f6164cd76cc07c-0">
              Jag kan inte se att vi kommer att kunna få denna typ av rapporter
              eftersom utredaren knappt har börjat arbeta. Hur blir det med
              detta?
            </seg>
          </u>
          <note type="speaker" xml:id="i-71db1bd4fb3d9ef6-0">
            Anf. 68 JOHAN FORSSELL (M) replik:
          </note>
          <u who="johan_forssell_9e2e96" xml:id="i-e65ecc44c50d90c2-1">
            <seg xml:id="i-7052af2bd811b825-0">
              Herr talman! Jag tycker, som sagt, att det är bra att vi har
              tillsatt denna utredning och ser fram emot vad den kommer att
              kunna leverera.
            </seg>
            <seg xml:id="i-74cdf37ecd9b376c-0">
              Det har funnits en kritik mot att den inte tillsattes på en gång.
              Jag tror att man ska ha respekt för att denna typ av utredningar
              inte är någonting som man bara slänger ihop i ett hafsverk om
              man vill att det ska vara på allvar, vilket har varit vår inställning
              hela tiden. Då tar det lite tid. Men nu är den i gång, och det
              blir intressant att se vad den kan komma fram till.
            </seg>
            <seg xml:id="i-df67d05539e4e220-0">
              Sedan är det historiska intressant. Jag lyfte i mitt anförande
              fram att om man redan från början har uppfattningen att det är
              katastrof, då är kanske det som vi håller på med skönmålning.
              Då får det väl vara så.
            </seg>
            <seg xml:id="i-783f5889e9a25023-0">
              Men jag tycker att vi andra faktiskt ganska öppet och tydligt
              redovisar vår hållning. Vi har lämnat den politik som vi ärvde
              2006 som bestod av nedläggningar av förband och två skilda insatsorganisationer
              som bara gick att använda för olika saker och så vidare. Nu bygger
              vi någonting nytt.
            </seg>
            <seg xml:id="i-04b016b48db0970d-0">
              Det saknas inte problem, och det finns utmaningar. Jag har sagt
              det så många gånger att det blir lite upprepning. Men det finns
              också mycket som faktiskt går bra. Det har försvunnit helt i Socialdemokraternas
              berättelse. Det finns aldrig där. Det är enbart den andra verklighetsbilden.
            </seg>
            <seg xml:id="i-e62b950438576bbf-0">
              Jag vill gärna ha blocköverskridande överenskommelser, samverkan
              och samarbete. Men då tror jag att det också är dags att Socialdemokraterna
              uppdaterar sin egen retorik och sin egen analys, därför att detta
              i grund och botten är för viktiga frågor som berör för många människor
              för att man ska göra analysen redan innan processerna faktiskt
              har börjat. Det tycker jag inte är seriöst.
            </seg>
          </u>
          <note type="speaker" xml:id="i-780ebd253c444318-0">
            Anf. 69 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-81b0f23aaf95931a-1">
            <seg xml:id="i-010ba12f6f09709d-0">
              Herr talman! Det vore kanske på sin plats att Moderaterna tar
              till sig det som nu kommer i Riksrevisionens rapport där man redovisar
              att det är svårt att få ihop personal för att klara de insatser
              som riksdagen har krävt och att det är svårt att få ihop den materiel
              som krävs. Det finns en bristande förmåga att leva upp till de
              krav som insatsorganisationen ska ha 2014, och det gäller även
              på sikt.
            </seg>
            <seg xml:id="i-0936ce2ae796ad42-0">
              I den rapport från Riksrevisionen som kom nyligen beskrivs en
              uppsjö av brister och skavanker.
            </seg>
            <seg xml:id="i-2e1a44090120f1c5-0">
              Jag har många gånger sagt att det utförs mycket bra arbete på
              förbanden och att jag träffar mycket folk när jag är ute som gör
              bra insatser. Men 15–20 procent avhopp bland soldaterna under
              de senaste två åren är ingenting som man bara kan blunda för.
              Instabiliteten i GSS/T är inte heller någonting som man kan blunda
              för och framför allt inte den oerhört stora problematiken kring
              materiel. Detta är ingenting som man kan stryka över eller som
              man tror att man kommer bort ifrån.
            </seg>
            <seg xml:id="i-8ae6422409cf0f22-0">
              När jag säger att vi i Försvarsberedningen kanske måste vara
              beredda att söka lösningar på personalförsörjningssystemet – ni
              har själva hittat på ordet, och du står nu här och kritiserar
              det – som är utanför den ram som personalförsörjningen omfattar
              är det en inbjudan till att försöka hitta en bredare överenskommelse
              som en större del av riksdagen kan stå bakom än den lilla majoritet
              som fanns när ni trumfade igenom detta med tre rösters övervikt.
              Är det möjligt att finna denna typ av utveckling i Försvarsberedningen?
            </seg>
            <seg xml:id="i-deffe64e22b49476-0">
              Då tycker jag att det minsta som kan krävas om vi kommer överens
              om att vi ska tillsätta en utredning som ska se över skavankerna
              och problemen i personalförsörjningen – vi konstaterar i denna
              bok som är Försvarsberedningens rapport att detta ska rapporteras
              av och vara en del av underlaget för Försvarsberedningens arbete
              – är att det är någonting som man faktiskt bör ordna. Det är ingenting
              som man bara kan skyla över och säga: Ni får finna er i att det
              är på detta sätt.
            </seg>
            <seg xml:id="i-be0fdb3cc29529d2-0">
              Det är er skyldighet att fixa detta. Det står här, och det har
              vi varit överens om.
            </seg>
          </u>
          <note type="speaker" xml:id="i-93bd3493f386f8f3-0">
            Anf. 70 JOHAN FORSSELL (M) replik:
          </note>
          <u who="johan_forssell_9e2e96" xml:id="i-e65ecc44c50d90c2-2">
            <seg xml:id="i-a60eee14f6c7babc-0">
              Herr talman! Historiebeskrivningen återkommer ständigt. Det är
              det andra mantrat från Socialdemokraterna i den här diskussionen.
              Det är faktiskt svårt att bli ense med någon som inte själv är
              ense – om vi backar tillbaka bandet till den tiden. Så var fallet
              för Socialdemokraterna.
            </seg>
            <seg xml:id="i-a8273639d73acc9e-0">
              Om Peter Hultqvist nu vill stärka försvarsförmågan var det kanske
              på sitt sätt tur att vi inte kom bättre överens, för när ni mötte
              väljarna förra gången var det med att ni ville spara 2 miljarder
              varje år, 8 miljarder under mandatperioden. Jag har svårt att
              se hur det skulle gå ihop med ambitionen om stärkt försvarsförmåga.
            </seg>
            <seg xml:id="i-50890a8e5f410505-0">
              Trots det är jag optimistisk om framtiden. Socialdemokraterna
              har, i alla fall i ord, förändrats. Sedan återstår att se om det
              också blir så i den praktiska politiken. Ingen har kunnat missa
              att Peter Hultqvist sätter stor tilltro till Försvarsberedningen,
              och det är bra, men man ska inte luras att tro att beredningen
              ersätter varje partis och regeringsalternativs eget ansvar att
              ta fram en politik och också siffror.
            </seg>
            <seg xml:id="i-d004c7c85b86fceb-0">
              Nu ska beredningen jobba ett tag till. Sedan kommer vi att möta
              väljarna, och då kommer frågan att ställas på sin spets. Jag kan
              inte påstå att det från Socialdemokraterna varit överdrivet många
              preciseringar av just kostnadsdelen, detta kopplat till alla de
              utfästelser som gjorts om ny materiel etcetera.
            </seg>
            <seg xml:id="i-29b88b2cbc583518-0">
              Sedan gällde det utredningen. Ja, Försvarsberedningen arbetar
              än, och det gör även den andra utredningen. Vi får väl se vad
              som kommer fram. Jag hoppas att det kan ligga till grund för många
              beslutsprocesser. Jag tror faktiskt att Peter Hultqvist hade kalendern
              klar för sig redan när vi gjorde överenskommelsen i maj 2013.
              Det var nog ganska uppenbart hur kalendariet såg ut.
            </seg>
          </u>
          <note type="speaker" xml:id="i-849a77fe3455c9d3-0">
            Anf. 71 PETER RÅDBERG (MP) replik:
          </note>
          <u who="peter_radberg_0b0188" xml:id="i-9421eeb01d86238b-1">
            <seg xml:id="i-b15ad2497d5aa142-0">
              Herr talman! Johan Forssell talar om skönmålning. Han kanske
              inte anklagade Miljöpartiet så mycket för det, men problemet är
              att Alliansen har så olika uppfattning om hur det svenska försvaret
              ska se ut framöver. Moderaterna ligger ganska nära Miljöpartiet
              i budgetfrågan, men så har vi andra partier som vill gå åt ett
              annat håll och förstärka försvaret rätt rejält. Det ger en ganska
              splittrad bild.
            </seg>
            <seg xml:id="i-5961f18c3dc61651-0">
              Personalförsörjningen är på något sätt akilleshälen. Där får
              jag hålla med Peter Hultqvist, för Riksrevisionen har kommit med
              mycket skarp kritik utifrån det som riksdagen fattat beslut om.
              Det är det vi får utgå från, och man har alltså inte uppfyllt
              det. Att personalförsörjningen fungerar bra är viktigt i ett internationellt
              perspektiv. Om vi inte får tillräckligt många tjejer och killar
              till Försvarsmakten kan vi inte heller vara ute på internationella
              uppdrag, som ju är en mycket viktig del. Jag vet att regeringen
              anser att det är okej, men från Miljöpartiets sida vill vi att
              den ska vara betydligt starkare.
            </seg>
            <seg xml:id="i-987648e6ea41cae9-0">
              Nu diskuterar vi om det ska vara 2 000 man eller inte. Där har
              regeringen legat väldigt lågt och sagt nej till många uppdrag
              som FN bett oss delta i. Vi har varit i Afghanistan på ett Natouppdrag.
              Personalförsörjningen är oerhört viktig för att få våra tjejer
              och killar ut på internationella uppdrag. Den kan bli en hämsko;
              vi kommer inte ut på internationella uppdrag. Personalförsörjningen
              kommer dessutom att kosta mycket pengar och bli ett stort problem
              för Försvarsmakten framgent.
            </seg>
          </u>
          <note type="speaker" xml:id="i-c44ac8ceef46d754-0">
            Anf. 72 JOHAN FORSSELL (M) replik:
          </note>
          <u who="johan_forssell_9e2e96" xml:id="i-e65ecc44c50d90c2-3">
            <seg xml:id="i-e51256631ef49b87-0">
              Herr talman! Ska man vara riktigt korrekt handlar Riksrevisionens
              rapport om vår förmåga till uthålliga insatser. Den är inte kopplad
              till just rekrytering och bemanning specifikt, även om det är
              en del av det hela. Den rapporten, precis som alla rapporter från
              Riksrevisionen, kommer regeringen att ge ett svar på. Jag såg
              i gårdagens kalendarium att vi kommer att debattera den vid ett
              senare tillfälle. Låt oss debattera rapporten när även regeringens
              svar finns på bordet.
            </seg>
            <seg xml:id="i-f91f5d30ee5928d1-0">
              Peter Rådberg talar om splittring och att det finns partier på
              allianssidan som tycker olika. Javisst, vi är fyra partier, och
              jag tror inte att det kommer som en överraskning för någon. Vi
              har lite olika uppfattning ibland. Ibland lägger vi tonvikten
              på lite olika saker. Samtidigt går det inte att komma ifrån att
              vi under sju års tid visat att vi har en förmåga att, när det
              bränner till, komma överens, fatta beslut och ta ansvar. Det har
              vi gjort i proposition efter proposition, i budget efter budget.
              Det går inte att bortse från.
            </seg>
            <seg xml:id="i-57645d4f3f5474a1-0">
              När Peter Rådberg nu tar upp frågan blir man nyfiken på oppositionspartierna.
              Jag förutsätter att Peter Rådberg har gjort hemläxan och funderat
              på hur det andra regeringsalternativet ser ut. Vilka överenskommelser
              har ni för nästa mandatperiod, Peter Rådberg? Vilken politik ska
              det bli? Om vi talar om bemanningsdelen kan vi se att vi har Vänsterpartiet
              som egentligen tycker att ju mer värnplikt desto bättre. Vi har
              Miljöpartiet som jag uppfattat ligger ganska nära oss och som
              tror på frivilligheten som grund. Och så har vi Socialdemokraterna
              någonstans mitt emellan, som någon form av epic split, eller vad
              man ska kalla det. Det vore intressant med ett besked.
            </seg>
          </u>
          <note type="speaker" xml:id="i-ea4eaba8a7e31e8e-0">
            Anf. 73 PETER RÅDBERG (MP) replik:
          </note>
          <u who="peter_radberg_0b0188" xml:id="i-9421eeb01d86238b-2">
            <seg xml:id="i-a52b5be4bd0a2fdd-0">
              Herr talman! Det är bra att du erkänner splittringen, Johan Forssell.
              Jag tror att du är den förste som gör det. Vi har i fyra år haft
              debatter i kammaren och ni har aldrig sagt att ni har olika uppfattningar
              utan gått fram ganska eniga. I debatten utanför har ni haft olika
              uppfattningar hela tiden, men när det kommit till kammaren har
              ni låtsats att ni håller ihop. Fredrik Reinfeldts tal vid Sälenkonferensen
              var mycket tydligt då han sade: När ni kommer in på mitt rum då
              är vi överens. Sedan går Folkpartiet och framför allt Kristdemokraterna,
              men även Centerpartiet, ut och säger något helt annat. Det är
              jättespännande.
            </seg>
            <seg xml:id="i-7a90e7f7e271ee46-0">
              Jag ska svara på frågan om Socialdemokraterna och Miljöpartiet.
              Johan Forssell vet att vi går till val med olika besked. Vi har
              inget gemensamt. År 2010 gjorde vi ett försök och det misslyckades.
              Nu gör vi inte det. Vi är tre partier som går till val med tre
              olika politiska budskap. Sedan kan vi säkert ändå hitta samarbetsformer
              när vi kommer närmare valet.
            </seg>
            <seg xml:id="i-ab8812ca1cdcfe62-0">
              Johan Forssell svarade inte på frågan om kopplingen mellan personalförsörjningen
              och internationella insatser. Den är helt avgörande för att de
              ska lyckas. Jag tog upp att det fattas tusentals tjänster och
              att Försvarsmakten behöver fler personer, framför allt kvinnor
              men även män, till soldatlivet. Det som står i vägen är löner,
              karriärmöjligheter och en mängd annat. Det kanske finns bättre
              möjligheter, både vad gäller lön och utbildning, om man väljer
              något annat än just Försvarsmakten. Försvarsmakten har alltså
              en jätteuppgift här.
            </seg>
            <seg xml:id="i-fb2a44b563ca1031-0">
              Det är helt avgörande att vi får in tjejer och killar i Försvarsmakten
              om vi ska kunna delta i internationella uppdrag och stärka freden
              i olika delar av världen.
            </seg>
          </u>
          <note type="speaker" xml:id="i-71943b050b0adda8-0">
            Anf. 74 JOHAN FORSSELL (M) replik:
          </note>
          <u who="johan_forssell_9e2e96" xml:id="i-e65ecc44c50d90c2-4">
            <seg xml:id="i-a8f5a021955bb8b7-0">
              Herr talman! Jag vill ge Peter Rådberg delvis rätt i att alltför
              många unga som söker sig till GMU – som soldat eller sjöman –
              gör det för att få komma ut på insats, att det är motiverande.
              Så är det. Jag har träffat många sådana, och det har säkert Peter
              Rådberg också gjort. Samtidigt är det inget universalsvar. Jag
              har även träffat många som absolut inte vill åka till Afghanistan,
              Adenviken eller vad det kan vara, utan har helt andra skäl för
              sin tjänstgöring. Det kan vara att lära sig saker, att få verka
              här hemma och en mängd andra aspekter. Att tro att personalförsörjningen
              skulle baseras på det allena, som det enda, tror jag vore att
              ha fel ansats.
            </seg>
            <seg xml:id="i-8a23f19f683f3126-0">
              Jag är övertygad om att vi också framgent kommer att ha insatser
              utomlands. Vi befinner oss fortfarande i Afghanistan, och det
              diskuteras andra saker. Det ligger i sakens natur att det är svårt
              att veta exakt var vi kommer att vara och när. Det hör så att
              säga till.
            </seg>
            <seg xml:id="i-5e23005b13629e16-0">
              När det gäller regeringsalternativen är det väl ganska uppenbart
              att det på den andra sidan ibland kan finnas frågetecken om hur
              det egentligen går till när man förhandlar i en regering och kommer
              överens. Vi mötte väljarna 2010 med ett valmanifest. Det levererar
              vi. När det handlar om nästa period är vi fyra partier som sätter
              oss ned och utifrån våra olika ståndpunkter försöker enas. Vi
              har levererat två valmanifest, och jag känner mig säker på att
              vi också kommer att leverera ett tredje.
            </seg>
            <seg xml:id="i-6d92a5a351c5e5e9-0">
              Det Peter Rådberg sätter fingret på är intressant, för han säger
              helt öppet att det egentligen inte finns något annat regeringsalternativ
              för väljarna i dag. Det är tre olika besked och sedan får vi se
              vad det blir. Vi hörde nyss att det är viktigt med långsiktiga
              beslut vad gäller värnplikten. Vi får väl se hur det blir efter
              valet. Det kanske blir Peter Rådbergs linje, det kanske blir Vänsterpartiets
              linje eller så blir det någon annans linje. Vi får se.
            </seg>
            <seg xml:id="i-aaa7d419e4d24ec1-0">
              Vad händer med besparingarna? Blir det minus 2 miljarder, blir
              det oförändrat eller blir det någonting annat? Det är många viktiga
              frågor som oppositionen inte lämnar besked om. Vi kommer att fortsätta
              att diskutera dem.
            </seg>
          </u>
          <note type="speaker" xml:id="i-3980bf8f668597bb-0">
            Anf. 75 ALLAN WIDMAN (FP):
          </note>
          <u who="allan_widman_49f05b" xml:id="i-9df30fac84fd35c7-0">
            <seg xml:id="i-b9c637d3022b2810-0">
              Herr talman! Jag vill fortsätta en smula på Johan Forssells måleriska
              tema genom att dra slutsatsen att det inom försvarspolitiken aldrig
              har varit någon konst att göra en tavla.
            </seg>
            <seg xml:id="i-0bfc9cc6c3f9dd23-0">
              Nu efter Sälenveckan kan vi konstatera att det är bra att det
              svenska försvaret i sin helhet diskuteras. Vi har här allihop
              olika bilder av när vår förmåga varit på topp respektive dalat.
              Jag är den förste, herr talman, att erkänna att det finns en utomordentligt
              stor mängd skickliga och erfarna individer inom den svenska Försvarsmakten.
              Det finns också enskilda militära förband med mycket hög kompetens.
              För min del är det ändå ingen tvekan om att den sammantagna förmågan
              i vårt militära försvar i dag är sämre än vad den var 2006.
            </seg>
            <seg xml:id="i-a4939f836c901b7c-0">
              Men man ska då också komma ihåg att förmågan 2006 var mycket
              mindre än vad den var 2002. Förmågan 2002 var dessutom mindre
              än den förmåga som Sverige uppvisade i slutet av 90-talet. Då
              kan man fråga sig varför det är viktigt att konstatera detta.
              Jag tror att det är viktigt av två skäl. För det första är det
              bara den som har en insikt om hur verkligheten ser ut som kommer
              att kunna ha någon som helst förmåga och förutsättning att förändra
              den till det bättre. För det andra menar jag att vi försvarspolitiker,
              alldeles oavsett hur länge vi har suttit i den här kammaren och
              deltagit i den försvarspolitiska debatten, borde dra slutsatsen
              att vårt lands försvarspolitik under lång tid har varit alldeles
              för mycket styrd av aktuella hot och riskbilder. Vi har inte brytt
              oss om att försöka upprätthålla förmåga över tiden om vi upplevt
              oss som trygga och ohotade. Det är inom ramen för detta som jag
              tror att många förmågor och mycket kompetens har försvunnit ur
              det svenska försvaret, herr talman. Vi har helt enkelt inte lyckats
              övervintra.
            </seg>
            <seg xml:id="i-847b2c6a9bb29bbf-0">
              Peter Hultqvist uppehåller sig i egenskap av socialdemokratisk
              försvarspolitisk talesperson i likhet med sina företrädare ofta
              vid beslutstillfället 2010, då kammaren med tre rösters övervikt
              beslutade om att avveckla totalförsvarsplikten eller åtminstone
              göra den vilande. Dock är, vill jag påstå, den beskrivning som
              Peter Hultqvist gör härvidlag tämligen historielös. Min uppfattning
              är att värnplikten avvecklades under drygt 20 års tid. Socialdemokratiska
              regeringar började på 90-talet med att avveckla repetitionsövningarna.
              De soldater som lämnade regementena i civila kläder i samband
              med militär utryckning kom aldrig tillbaka. Vi utbildade bara
              nya. Vi förvaltade inte de utbildningsinvesteringar vi hade gjort.
              Kompanibefälseleverna och plutonsbefälseleverna togs bort. Till
              slut var den dominerande värnpliktskategorin skyddssoldater, som
              hade till uppgift att vakta ammunitionsförråd och ammunitionstransporter.
              Det sista året med värnplikt var det drygt 4 000 unga män av en
              sammanlagd årskull på över 100 000 ungdomar som genomförde det
              som då fortfarande kallades allmän värnplikt, herr talman.
            </seg>
            <seg xml:id="i-f122107f16c4f64e-0">
              Det torde efter den här debatten vara alldeles uppenbart vilka
              stora utmaningar som finns inom området personalförsörjning. Jag
              delar Johan Forssells uppfattning att det är ett könlöst och tekniskt
              begrepp. Det handlar om människor, och det är viktigt att understryka.
              Men den största utmaningen handlar naturligtvis inte om rekrytering,
              utan om att behålla soldater i tjänst så lång tid som Försvarsmakten
              har planerat och som är rimligt med avseende på den stora utbildningsinvestering
              som sker i varje soldat.
            </seg>
            <seg xml:id="i-fdfbe4a13bb43d9f-0">
              Jag hoppas nu att Försvarsberedningen i den anda som jag tycker
              har präglat kammarens debatt här i dag, nämligen med öppenhet
              och nyfikenhet, ska pröva de olika grepp och metoder som kan behöva
              tas till för att undvika grynnorna i personalförsörjningsverksamheten.
              Jag hoppas att vi ska ställa frågor av karaktären: Är det rimligt
              att soldater blir anställda och arbetstidsreglerade efter tre
              månaders grundläggande militär utbildning? Är de verkligen anställbara
              i ordets rätta bemärkelse innan befattningsutbildning är genomförd
              och utbildningen därmed är fulländad? Är det rimligt att som ett
              av få länder i världen utgå från att de tidvis tjänstgörande soldaterna,
              reservisterna, ska avdela tillräckligt mycket tid för att nå en
              kompetensnivå som gör dem omedelbart insatsbara internationellt?
              Det är en viktig fråga.
            </seg>
            <seg xml:id="i-ac42a368ee299811-0">
              På vilket sätt kan vi, till och med inom ramen för dagens lagstiftning,
              binda soldater och sjömän till repövningar efter att de fullgjort
              sin tjänstgöring? Det torde finnas möjligheter. Jag är själv reservofficer,
              herr talman. När jag en gång för några år sedan försökte slingra
              mig ur min tjänsteplikt fick jag en mycket amper tillrättavisning
              av en administratör på Artilleriregementet. Om reservofficeren
              inte vill fullgöra sin tjänst kommer vi att begära tillbaka den
              premie om 13 000 kronor som vi betalade ut för två år sedan, sade
              denne. Samma system kan naturligtvis också tillämpas för att skapa
              incitament till tjänstgöring i den krigsbefattning som man får
              när man avslutar sin tjänstgöring i Försvarsmakten. Jag tror också
              att det förslag om obligatorisk mönstring som har väckts bland
              annat av Socialdemokraterna det senaste året är en sak som kan
              övervägas.
            </seg>
            <seg xml:id="i-bdaf2521079bc61c-0">
              Vi bör även fundera på vilka särskilda förhållanden som krävs
              på Gotland. Andra partier har väckt frågan om det är rimligt att
              erbjuda alla vapenföra män och kvinnor bofasta på Gotland en grundläggande
              militär utbildning. Ja, det kan vara ett sätt att redan i ett
              utgångsläge ha viktiga resurser i en strategisk landsända.
            </seg>
            <seg xml:id="i-d48da19c1abf0987-0">
              Hur är det med boot camp? I dag genomför vi grundläggande militär
              utbildning på fler ställen i det här landet än någonsin tidigare.
              Det innebär långa ledtider och resor, men det har naturligtvis
              också fördelar, till exempel i form av lokal rekrytering. Men
              vad innebär detta för jämnheten i utbildningen? Vad innebär det
              för skadeutfallet bland soldaterna? Det finns oroande informationer
              vad gäller de här förhållandena i Försvarsmakten just nu. Ett
              boot camp skulle kunna innebära att man tar in soldater till grundläggande
              militär utbildning under hela året. För några månader sedan hade
              jag förmånen att besöka Nederländerna, där jag kunde konstatera
              att man hade ett boot camp, herr talman. Man kunde starta grundläggande
              militär utbildning för en enda soldat som just då var intresserad
              av att börja. Det är ett otroligt prov på anpassningsförmåga om
              man kan tillmötesgå enskilda individers behov och önskemål på
              det sättet.
            </seg>
            <seg xml:id="i-48eb3496a2701cb0-0">
              Över 20 procent av de soldater som påbörjar grundläggande militär
              utbildning skadas, oftast fysiskt men ibland också psykiskt. När
              det inträffar avförs man regelmässigt från den militära utbildningen.
              Men är det ett rimligt sätt att förfara? Varför har inte vi, precis
              som man har i fotboll och på arbetsplatser runt om i vårt land,
              rehabilitering för soldater som plötsligt skadas, så att de åtminstone
              på sikt kan tillvaratas med sitt intresse, sina ambitioner och
              sina förutsättningar att komma Försvarsmakten till del?
            </seg>
            <seg xml:id="i-464b1746fab15ed2-0">
              Herr talman! Jag är medveten om att vi i riksdagen inte alltid
              har förmått att ge den politiska styrning som behövts. Ett exempel
              på detta är riksdagens olika beslut om tidvis tjänstgörande soldater.
            </seg>
            <seg xml:id="i-67d2925e7ea8cd3c-0">
              De första besluten som fattades handlade om att minst tre fjärdedelar
              av arméstridskrafterna skulle vara besatta med tidvis tjänstgörande
              soldater eller reservister. Detta har senare ändrats till att
              de ska vara den dominerande delen.
            </seg>
            <seg xml:id="i-ab0ae94020b6dc49-0">
              I dag kan vi konstatera att vi har dubbelt så många heltidstjänstgörande
              soldater som vi har tidvis tjänstgörande soldater. Vi har inte
              riktigt lyckats få Försvarsmakten dit vi vill, så är det. De tidvis
              tjänstgörande soldaterna är nyckeln till det nationella försvaret.
            </seg>
            <seg xml:id="i-2d6ea95c9d6d6651-0">
              Medveten om att jag nu kort har dragit över min anmälda anförandetid
              vill jag avsluta med att välkomna det stora intresse som jag märker
              inte minst i den politiska oppositionens motioner till utskottet
              gällande veteran- och anhörigpolitik. Det är väldigt bra att det
              är många partier som visar engagemang i de frågorna. Jag ser med
              intresse fram emot förslag på detta område som kan medverka till
              att vi utvecklar vår politik.
            </seg>
            <seg xml:id="i-8ad0de0e0bef715c-0">
              Sverigedemokraterna har mycket konkret motionerat om att sista
              söndagen i maj ska vara Sveriges veterandag. Jag ställer mig tveksam
              till detta förslag. Jag förstår att det är lättare för människor
              att på en söndag kunna komma och medverka ute på Djurgården om
              de vill detta. Men vi går nu inom veteranpolitiken mot en utveckling
              där inte bara Försvarsmakten ska vara deltagande och ansvarig
              utan också civila myndigheter.
            </seg>
            <seg xml:id="i-fdc168fafdbcf52a-0">
              Jag tror att det kommer att bli väldigt svårt om vi inte håller
              fast vid ett datum som är tydligt för alla och att det datumet
              ska gälla. Jag kan också i enlighet med utskottets majoritet konstatera
              att Försvarsmakten själv, så när som för några år sedan, tyckte
              att man skulle ha den 29 maj och ingen annan dag som veterandag.
            </seg>
            <seg xml:id="i-59706126cd36c818-0">
              Jag vill dock samtidigt uttrycka bekymmer över Sverigedemokraternas
              tilläggskrav på dem som ska genomföra grundläggande militär utbildning.
              De skriver i sin reservation att man kan ifrågasätta dubbla medborgarskap.
              Det kanske ska krävas att de personerna utöver att vara svenska
              medborgare ska ha varit bosatta i landet i minst tio år. De avslutar
              detta med att säga att risken är överhängande att vi bygger in
              femtekolonnare i det svenska försvaret.
            </seg>
            <seg xml:id="i-8023837acf3b709e-0">
              Herr talman! Det är min bestämda uppfattning att den exkluderande
              attityd som Sverigedemokraterna har till människor som har ett
              intresse av att bidra till vårt gemensamma försvar inte på något
              sätt stärker folkförankringen.
            </seg>
            <seg xml:id="i-43714f6ec4d6d72f-0">
              Herr talman! Med detta yrkar jag bifall till utskottets förslag.
            </seg>
          </u>
          <note type="speaker" xml:id="i-516f2bd84e6ae9c7-0">
            Anf. 76 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-923f21038ff15294-0">
            <seg xml:id="i-f4171246b97dcab7-0">
              Herr talman! Det är intressant att lyssna till Allan Widman.
              Till skillnad från när man lyssnar till Johan Forssell föreligger
              inte någon skönmålning när man lyssnar till Allan Widman. Det
              brukar vara rätt breda penseldrag och rätt ärligt, skulle jag
              vilja påstå, i bilden av hur det ser ut. Inte desto mindre visar
              det på hur rätt vi har om hur delad regeringen är i försvarspolitiken
              och hur pass olika man drar konsekvensen av det som händer i dag.
            </seg>
            <seg xml:id="i-4a6978dae3fd5232-0">
              Folkpartiet har sagt både i Sälen och på andra ställen att de
              kan tänka sig något intressant. Från början var det Allan Widman
              som sade att man skulle ha partiell värnplikt. Sedan kom Jan Björklund
              och visade att man skulle ha en värnplikt där människor skulle
              krigsplaceras och så vidare. Det är någonting som är intressant
              om man inom regeringspartierna har en dragkamp om hur man ska
              lösa problemet.
            </seg>
            <seg xml:id="i-362722422c4441e1-0">
              Moderaterna förnekar egentligen att det finns problem över huvud
              taget. Allting går på som det ska. Allan Widman och Folkpartiet
              tycker att det nog är lite problematiskt och att vi kanske ska
              göra någonting annat och hitta en annan lösning på detta. Var
              kommer ni att hamna? Kommer ni att kunna enas om detta innan valet?
              Eller ska vi kanske ta det efter valet när vi byter regering?
              Det kan vara lättare då.
            </seg>
            <seg xml:id="i-ceb7efdef867bf3b-0">
              Det finns en andra fråga som är intressant. Om man har olika
              perspektiv, hur bedömer man då ekonomin? Är det viktigt att ha
              samma linje fast det kanske kommer att kosta väldigt mycket pengar,
              eller kan man titta på alternativ för att det sparar pengar? Hur
              prioriterar man de delarna när det gäller personalförsörjning?
            </seg>
            <seg xml:id="i-09b1b36d7dc9f1bc-0">
              En springande punkt är värnpliktssystemet. Allan Widman var inne
              på att vi inte skulle ha en anställning efter tre månader utan
              att man skulle ha dem kvar. Det skulle i sådana fall kosta mindre.
              Hur ser man på värnpliktssystemets fördelar ur kostnadssynpunkt
              från Folkpartiets sida?
            </seg>
          </u>
          <note type="speaker" xml:id="i-cfca1de326c4d474-0">
            Anf. 77 ALLAN WIDMAN (FP) replik:
          </note>
          <u who="allan_widman_49f05b" xml:id="i-9df30fac84fd35c7-1">
            <seg xml:id="i-444895467ceee413-0">
              Herr talman! Det är sanningen och inget annat som ska göra oss
              fria. Så är det nog. Därför är det viktigt att hela tiden ifrågasätta
              inte bara det man själv gör utan det andra gör och se var vi landar
              någonstans.
            </seg>
            <seg xml:id="i-96bd2ba470a9f2f8-0">
              Det ställdes en fråga om kostnadsaspekten när gäller värnplikt
              kontra frivilligt rekryterat försvar. Ett av de viktigaste skälen
              till att jag hela tiden nämner tidvis tjänstgörande soldater är
              att de är otroligt kostnadseffektiva. De har sin huvudsakliga
              sysselsättning ute i samhället, men de kommer ibland in och tjänstgör.
              Då men ingen annan gång betalar svenska staten för deras tjänstgöring.
            </seg>
            <seg xml:id="i-e270064aebb3c2fc-0">
              De tillför också en massa annat positivt: civil kompetens, folkförankring
              och mycket annat. Jag tror att det är vägen framåt. Samtidigt
              är jag oroad över att Försvarsmakten – och nu talar jag om ett
              femårsperspektiv – inte har förefallit alltför pigg på att just
              ta itu med denna ställningskategori.
            </seg>
            <seg xml:id="i-48677f04293d8c3d-0">
              Herr talman! Jag ser nu att ledamoten Håkan Juholt, som suttit
              i Försvarsberedningen, är närvarande i kammaren. I min värld är
              det Försvarsberedningen som i ett öppet intellektuellt samtal
              ska komma fram till de bästa lösningarna.
            </seg>
            <seg xml:id="i-74647621d564afa9-0">
              Där kan jag i kraft av min erfarenhet konstatera att vi inte
              alltid har funnit våra bästa meningsfränder inom det egna blocket.
              Det gäller inte bara för oss på den borgerliga kanten, Torbjörn
              Björlund, utan det har också gällt på den andra.
            </seg>
          </u>
          <note type="speaker" xml:id="i-6d943d42f15b337e-0">
            Anf. 78 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-923f21038ff15294-1">
            <seg xml:id="i-f82558816a06468b-0">
              Herr talman! Det är lite uppfriskande att höra att Folkpartiet
              i varje fall erkänner att det finns problem som vi måste göra
              någonting åt och att man försöker hitta vägarna fram.
            </seg>
            <seg xml:id="i-235797a9cce7ab0e-0">
              Om man från början hade gjort konsekvensanalyser på rätt sätt
              från regeringen hade man sett problemen. Jag tror att de gick
              att se och att man hade sett hur det kunde komma att se ut framför
              allt när det gäller kostnadsökningarna.
            </seg>
            <seg xml:id="i-bf8834fb4d528107-0">
              Vi har sett exempel i andra länder där kostnaderna rusar i väg.
              Det är därför att man måste börja tala om bonusar, rehabilitering
              för skadade och allt det som Allan Widman var inne på. Det är
              sådana saker som medföljer en anställning.
            </seg>
            <seg xml:id="i-0a493b7b1a5dd2ff-0">
              Man kan inte ha andra klassens anställningar för vissa soldater
              och första klassens för andra. Vi måste ha något slags anställningstrygghet
              som parerar den arbetsmarknad som vi har i dag och de lagar som
              finns. Det är en analys som har varit svår att hantera för regeringen.
              Hur konjunkturkänslig är branschen för att vara soldat? I dag
              har vi hög arbetslöshet. Vi har många som söker, men vi får också
              många avhopp.
            </seg>
            <seg xml:id="i-7684067b15086389-0">
              Avhoppen beror på att det finns en annan arbetsmarknad som kanske
              lockar mer. Hur parerar man det? Hur blir det om vi har en arbetslöshet
              på 2 procent och ingen egentligen vill arbeta i det militära och
              ha soldattjänst om de inte får jäkligt bra betalt eller andra
              saker? Hur gör man då? Då kommer inte ens rekryteringen i första
              led att fungera. Dessutom har vi avhoppen. De nära 20 procent
              som hoppar av har naturligtvis en anledning till att göra det.
              Det är någonting man måste titta på.
            </seg>
            <seg xml:id="i-5397d52dfb72bb16-0">
              Detta har varit någonting som vi från början har lyft fram. Våra
              farhågor har besannats. Detta är någonting som på något sätt måste
              åtgärdas. Det intressanta är att Allan Widman ändå erkänner att
              till exempel ett mönstringsförfarande, oavsett vad som sedan händer,
              skapar en bred rekryteringsbas. Då kan man rekrytera mycket mer
              och rätt kvinnor och män.
            </seg>
            <seg xml:id="i-17ad0dbb75b79452-0">
              Det är bra att man har den inställningen. Man ska ta fasta på
              det som finns gemensamt. Om man ska ha en bred överenskommelse
              om försvarspolitiken i stället för det som gjordes 2009 ska man
              ta fasta på de saker som är positiva.
            </seg>
          </u>
          <note type="speaker" xml:id="i-ba1634239e536b70-0">
            Anf. 79 ALLAN WIDMAN (FP) replik:
          </note>
          <u who="allan_widman_49f05b" xml:id="i-9df30fac84fd35c7-2">
            <seg xml:id="i-2c4f795012bcfc62-0">
              Herr talman! Man ska inte bara ha en bred överenskommelse, utan
              man ska också ha en klok överenskommelse om politiken.
            </seg>
            <seg xml:id="i-53c9b1641d425acf-0">
              Herr talman! Jag har försökt att ge uttryck för att jag hoppas
              att vi ska vända på alla stenar när vi nu tittar på personalförsörjningsfrågan
              i Försvarsberedningen, där också Torbjörn Björlund ingår. Det
              grundläggande skälet till detta är att försvarslöshet, allra helst
              inte i dag, är något alternativ för ett militärt allianslöst land.
            </seg>
            <seg xml:id="i-483e1b9246f6c1cf-0">
              Vi måste ha insatsorganisationen på plats. Torbjörn Björlund
              och jag vet att den delvis kommer att bemannas med före detta
              med plikt utbildad personal.
            </seg>
            <seg xml:id="i-ac1317e09933b3c2-0">
              Det är viktigt att detta sker och att de enskilda som placeras
              i denna insatsorganisation också får hem en skriftlig krigsplaceringsorder.
              Om vi inte får detta på plats kommer vi inte att kunna bygga vidare
              på exempelvis ett nationellt försvar. Om man inte har någonting
              att utgå ifrån, och om inte ens det första steget i trappan finns,
              kommer man helt enkelt inte vidare.
            </seg>
            <seg xml:id="i-29935136806bdd3f-0">
              Herr talman! Jag tycker att Torbjörn Björlund har ett något ensidigt
              perspektiv på detta med kostnaden för personalförsörjning. Värnplikten
              är sannerligen inte gratis. När i stort sett varenda 18–20-åring
              i det här landet var tvungna att ägna ett år eller mer åt att
              göra militär tjänstgöring innebar det en avsevärd kostnad för
              hela nationalekonomin. Det har varit ett samband som man har insett
              i det här landet ända sedan Alsne stadga 1280, då vissa ställde
              sig till förfogande för militärtjänst just för att slippa betala
              in skatt till kronan.
            </seg>
            <seg xml:id="i-655aede03e61a4e9-0">
              Jag gör inte anspråk på att veta huruvida det nya systemet för
              nationalhushållet är dyrare eller inte, men jag tycker inte att
              Torbjörn Björlund har alla premisser med i sin ekvation.
            </seg>
          </u>
          <note type="speaker" xml:id="i-ddedba0f4022b9e8-0">
            Anf. 80 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-81b0f23aaf95931a-2">
            <seg xml:id="i-f80548fe4be3a34e-0">
              Herr talman! Jag är skolad i en politisk kultur som innebär att
              även om man har egen majoritet i en fullmäktigeförsamling försöker
              man göra upp brett med åtminstone ett annat parti. Det är ett
              minimikrav.
            </seg>
            <seg xml:id="i-c776c99af3f0aec4-0">
              Låt oss gå tillbaka till den tid då man införde den nya personalförsörjningen,
              som var ett begrepp som borgerligheten uppfann. Detta antogs med
              tre rösters övervikt. Ni kan inte komma bort ifrån ert ansvar
              oavsett vilka bakgrundsbeskrivningar du försöker dig på, Allan
              Widman. Så här gör man inte i en grundläggande och fundamental
              fråga. Jag vet mycket väl att det var ett fåtal som gjorde värnplikten
              mot slutet och att det i praktiken var en frivillig form. Men
              jag vet också att det hade gått att göra upp och att hitta en
              bredare uppgörelse om man inte hade varit så berusad av detta
              och tänkt: Okej – vi har majoritet, så vi kör!
            </seg>
            <seg xml:id="i-b006500d3543c0bd-0">
              Det där måste man som politiker känna. Man måste veta i vilka
              lägen det är så pass viktigt att man inte kan göra på annat sätt.
              Det här var definitivt inte ett sådant läge. Ni ligger nu kvar
              med denna debatt år efter år, och vi ser att vi har fått rätt
              när det gäller många av de problem som vi pekade på. Nu sitter
              vi i en försvarsberedning. Då kan vi göra om, och vi kan göra
              bättre.
            </seg>
            <seg xml:id="i-afd8652849eee741-0">
              Den debatt som förs är nästan lite tramsig ibland. Hur blir det
              om ert block får makten? Är det splittring då? Vad ska ni ha för
              politik? Så frågar ni. Kan vi inte i stället göra en bred uppgörelse
              i Försvarsberedningen och sedan se till att den gäller och genomförs?
              Vi behöver inte komma med sådana grejer som vi hörde tidigare
              i debatten om att partierna kan tycka annorlunda sedan. Vi som
              sitter i beredningen måste kunna ta ett ansvar och försöka genomföra
              detta. Jag tycker att allvaret kräver det.
            </seg>
            <seg xml:id="i-4cc43f58f6cc3ef6-0">
              Jag säger så här till dig, Allan: Min strävan är att en uppgörelse
              i Försvarsberedningen – som jag hoppas blir fallet – ska gälla.
              Är det också din uppfattning och din strävan?
            </seg>
          </u>
          <note type="speaker" xml:id="i-c159c4418f567129-0">
            Anf. 81 ALLAN WIDMAN (FP) replik:
          </note>
          <u who="allan_widman_49f05b" xml:id="i-9df30fac84fd35c7-3">
            <seg xml:id="i-acc40f03aac0ae14-0">
              Herr talman! Ja, det är det. Det är absolut min strävan. Som
              en kommentar kan jag tillägga att jag inte tror att jag brukar
              tillhöra dem som attackerar den politiska oppositionen och pekar
              på splittring. Det behövs inte, för den är tämligen uppenbar för
              de flesta som lyssnar.
            </seg>
            <seg xml:id="i-6658c202cd1426ef-0">
              Jag kan bara säga att vi nog trodde att vi hade en bred uppgörelse
              i Försvarsberedningen när det gällde personalförsörjningen. Nu
              blev det inte så. Det är jag den förste att beklaga, för jag inser
              hur ställningstagandena då står i samband med ljudnivån i debatten
              i dag.
            </seg>
            <seg xml:id="i-946a4efa321a772e-0">
              Jag kan ändå konstatera, herr talman, att Socialdemokraterna
              har rätt i att visst ansvar alltid vilar på regeringen. Så är
              det alltid. Men oaktat det höga tonläget från Peter Hultqvist
              talar han inte i dag om att införa straffbestämmelser och en totalförsvarspliktslag.
              Det är jag glad över, för den optionen i svensk politik bedömer
              jag som i stort sett passerad.
            </seg>
          </u>
          <note type="speaker" xml:id="i-b2dc336a8aad09c2-0">
            Anf. 82 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-81b0f23aaf95931a-3">
            <seg xml:id="i-1f8947cf75873beb-0">
              Herr talman! Det finns något positivt i att det nu är många olika
              partier som redovisar sina ståndpunkter. Det är tydligen inte
              längre så att Moderaterna kan dominera det borgerliga blocket
              så intill slutstationen att ingen annan vågar säga något eller
              ha en uppfattning. Jag tycker att det känns bra att den tiden
              lite grann är förbi, för det kan innebära att vi kan göra upp
              bredare på ett mer nyanserat och mer prestigelöst sätt i Försvarsberedningen.
            </seg>
            <seg xml:id="i-a20b5022bbc83d6c-0">
              Jag noterar att Allan Widman säger att systemet med tjänstgöringsplikt
              för yrkessoldater kan vara någonting att titta på. Det har vi
              också skrivit i en motion. Jag noterar Allan Widmans markeringar
              om Gotland. Det är en intressant sak att fortsätta diskussionen
              om. Jag noterar Allan Widmans markering när det gäller mönstring.
              Det finns flera ingångar här som man kan bygga på och göra någonting
              av.
            </seg>
            <seg xml:id="i-19a964fb2448586d-0">
              Det kan vi dock åstadkomma först om man inte dunkar ihop blocken
              här och försöker se till att alla tycker lika och att någon sedan
              ska sitta med piskan och dra i detta längst ut i kanten. Om vi
              kan ha en öppen attityd, ta varandra på orden och försöka närma
              oss detta seriöst hoppas jag att vi ska kunna komma överens.
            </seg>
            <seg xml:id="i-0c5b7dab306a1ca9-0">
              Jag förutsätter då också att din uppfattning är att om vi gör
              upp ska vi försöka se till att det håller. Förra gången var vi
              tydliga med att peka på brister i ekonomin, risk för avhopp, andra
              instabiliteter och avtal och regler som inte var uppgjorda i systemet.
              Man kunde ha tagit sig tid i beredningsprocessen och försökt lösa
              ut dessa frågor. Men det gjorde man inte, för detta skulle igenom.
              Det var någon som pekade med hela handen, och det hela gjordes
              till en avgörande fråga. Så uppträder man inte. Även om man skulle
              råka ha majoritet bygger man ett bredare underlag i sådana här
              frågor. Det har med handlaget att göra.
            </seg>
          </u>
          <note type="speaker" xml:id="i-795c779ae696cc07-0">
            Anf. 83 ALLAN WIDMAN (FP) replik:
          </note>
          <u who="allan_widman_49f05b" xml:id="i-9df30fac84fd35c7-4">
            <seg xml:id="i-26751f8f49028c29-0">
              Herr talman! Peter Hultqvist vill att vi ska blicka framåt, men
              hemfaller sedan till att recensera historien. Jag har gett min
              bild av detta; jag menar uppriktigt att värnpliktens avveckling
              pågick under ett par decenniers tid. Det gjordes successivt och
              i små steg, men alla var nog fullständigt på det klara med var
              man till sist skulle hamna. Det gällde även Socialdemokraterna.
            </seg>
            <seg xml:id="i-eb5c69ae9310a2dc-0">
              Jag upprepar gärna – för jag tycker att det är viktigt – att
              alla partier nu redovisar öppenhet för förslag som kommer och
              som förhoppningsvis bidrar till att möta de utmaningar som bland
              annat personalförsörjningen står inför.
            </seg>
            <seg xml:id="i-5c1227a81ec8ef69-0">
              Jag vill samtidigt passa på att säga att jag aldrig har känt
              mig begränsad när det gäller att uttrycka mina åsikter inom ramen
              för den del av Alliansen som mitt parti utgör. Jag vill också
              säga att jag tycker att Johan Forssell i dag i talarstolen gav
              prov på öppenhet och ödmjukhet, som sig bör, inför de svårigheter
              som vi snart ska möta. Med detta, herr talman, får jag tacka för
              mig.
            </seg>
          </u>
          <note type="speaker" xml:id="i-238daf835d1b01d8-0">
            Anf. 84 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-835c59127d676ab8-0">
            <seg xml:id="i-621acc4feb61d3b2-0">
              Herr talman! Det svenska försvaret har genomgått och genomgår
              en oerhört stor omställning på några decennier – från ett värnpliktsförsvar
              för att förhindra invasion till ett rörligt insatsförsvar baserat
              på hög teknologi och frivillig rekrytering. Trots en del politisk
              retorik på båda sidor sekelskiftet är förankringen när det gäller
              det försvar vi har i dag enligt min uppfattning rätt god.
            </seg>
            <seg xml:id="i-594f75d91b6b3785-0">
              I det utskottsbetänkande som vi i dag diskuterar tar utskottet
              ställning till en lång rad motioner som har väckts under de senaste
              tre åren med koppling till hur vårt svenska försvar på bästa sätt
              ska rekrytera soldater och officerare. Jag tänker resonera lite
              kring denna viktiga fråga.
            </seg>
            <seg xml:id="i-63c10d33adcfccd8-0">
              När det gäller de också mycket viktiga veteranfrågorna och jämställdhetsfrågorna
              står Centerpartiet helt bakom utskottets skrivningar. Det har
              skett och sker en hel del positivt på dessa områden de senaste
              åren vilket är glädjande – jag instämmer helt och hållet med veteranutredaren
              Allan Widman i den frågan. Det finns förvisso utmaningar kvar,
              men vi har kommit en bra bit på väg. Det som återstår är att öka
              andelen kvinnor i försvaret. Där ligger vi för lågt.
            </seg>
            <seg xml:id="i-3920f7c53cadd944-0">
              Jag tänkte ha en positiv inställning i dag, och jag är inte ensam
              om det. Försvaret är ett politikområde där det är bra om vi kan
              finna varandra i en samsyn över blockgränserna så att försvaret
              får stabilitet och arbetsro och där inriktningen ligger fast även
              om Sverige skulle råka byta regering.
            </seg>
            <seg xml:id="i-517530395bea8e03-0">
              Jag uppfattar att det faktiskt är fallet. Det är bra för försvaret,
              och det är bra för Sverige. Det var lite trist att det blev motsättningar
              om personalförsörjningen i 2009 års försvarsbeslut. Jag har hävdat
              att skillnaden mellan Socialdemokraterna och Alliansen inte handlade
              om någon ravin; det handlade om ett dike. Socialdemokraterna hade
              också under den mandatperioden viss turbulens i hur ansvaret fördelades
              mellan olika talespersoner. Det var därför inte helt lätt för
              försvarsminister Tolgfors att göra upp det hela. Försvarsberedningen
              var enig om den inriktning som sedan blev ett beslut 2009, och
              något av Håkan Juholts ande vilar ändå över 2009 års beslut.
            </seg>
            <seg xml:id="i-e7df5d7c6154f020-0">
              Jag vill ge Socialdemokraterna kredit för att de i dag konstruktivt
              är med och arbetar för att stötta vår försvarsmakt i att få den
              stora omställningen med den nya personalförsörjningen, som är
              byggd på frivillig grund, att fungera allt bättre. Jag ser fram
              mot den utredning som det hänvisas till på flera ställen i betänkandet.
              Jag läser ur betänkandet: Utskottet konstaterade att rekryteringsbasen
              för kontinuerligt och tidvis tjänstgörande personal bör breddas
              och folkförankringen stärkas. Det är av betydelse att successivt
              åtgärda de problem som uppkommer, och en öppenhet för förslag
              om eventuella förändringar är rimlig.
            </seg>
            <seg xml:id="i-e1f9d6144f07c5db-0">
              Hur stora är då problemen? Oppositionen tar i rätt ordentligt
              och menar att det är många och tunga kor på isen med till exempel
              omfattande soldatavhopp och vikande intresse för officersutbildningen.
              Både Peter från Socialdemokraterna och Peter från Miljöpartiet
              tog i rätt ordentligt. Man skulle kunna kalla dem för riktiga
              dysterkvistar. Jag tror att det är lite trist för Försvarsmakten
              och för de anställda i försvaret att höra det när man anstränger
              sig så mycket och faktiskt lyckas riktigt bra. Glädjande nog har
              avhoppen minskat, vilket Johan Forssell också framhöll, och antalet
              sökande till officersutbildningen ökar nu i betydande grad.
            </seg>
            <seg xml:id="i-348212569d471580-0">
              Jag tycker att Försvarsmakten jobbar bra med att hitta former
              för att klara sin rekrytering, och det är positivt att vår överbefälhavare
              bedömer att rekryteringsmålen kommer att klaras de närmaste åren.
              Ändå behövs säkert ytterligare insatser, utöver dem som försvaret
              redan gör och där stödet från samhället i övrigt också ökar, till
              exempel i det försvarsmaktsråd som vuxit fram med början i Skaraborg
              och i de samarbetsavtal som försvaret tecknar med allt fler stora
              företag.
            </seg>
            <seg xml:id="i-dca1a02882434b35-0">
              Socialdemokraterna för fram förslag om obligatorisk mönstring
              och hur soldaternas villkor ska kunna förbättras. Regeringen har
              också i direktiven till den utredning som är tillsatt sagt att
              utredaren ska föreslå ytterligare förbättringar i fråga om sociala
              villkor och civilt meritvärde för militär personal.
            </seg>
            <seg xml:id="i-d08e63e7fff7964a-0">
              Centerpartiet ser klara fördelar, som Allan Widman var inne på,
              med att erbjudandet från Försvarsmakten till potentiella soldater
              och officerare är så attraktivt att rekryteringen fungerar på
              frivillig grund så att tillräckligt många med tillräckliga kvalifikationer
              ansöker. Jag hoppas att det arbete som pågår och att de åtgärder
              som kommer att sättas in vartefter utredningen landar ska säkerställa
              detta. Det är i grunden bra att inte behöva ta ut endast en mindre
              del av en årskull med tvång, kanske bara 5–10 procent eller till
              och med 1 procent, vilket Sverigedemokraterna för fram i ett kompromissalternativ.
              Det är på flera sätt positivt att de soldater och officerare som
              ska göra en mycket viktig samhällsinsats för Sverige inom försvaret
              tar det beslutet på frivillig grund.
            </seg>
            <seg xml:id="i-5756d7662262d735-0">
              När det gäller obligatorisk mönstring säger jag som Allan Widman
              att vi väl får se vilken bedömning utredningen gör. Vi noterar
              förslaget och får se hur de åtgärder som Försvarsmakten sätter
              in kommer att bita. Den frågan finns alltså med.
            </seg>
            <seg xml:id="i-ec26605e68b04fff-0">
              Jag skulle ha kunnat ha en del kritiska synpunkter på ett och
              annat i oppositionspartiernas förslag, men jag väljer att avstå
              från det. Jag ser framåt och hoppas på konstruktivt samarbete
              mellan många partier för att på bästa sätt stödja Försvarsmakten
              i dess svåra och viktiga arbete med att rekrytera bra soldater
              och officerare till den försvarsmakt som behövs för vårt lands
              trygghet och säkerhet.
            </seg>
            <seg xml:id="i-427fbefff651f107-0">
              Jag har dock en fråga till de partier som vill återgå till värnplikt,
              Vänsterpartiet och Sverigedemokraterna. Vad jag förstår tänker
              ni er inte att årligen kalla in hela årskullen till värnplikt
              – den är en bit över 100 000 personer. Ni nämner siffror på mellan
              kanske 1 000 och 10 000 per år som ska göra värnplikten, det vill
              säga mellan 1 procent och upp till 10 procent av årskullen. Det
              är alltså ingen allmän värnplikt ni pratar om utan en selektiv
              värnplikt för en del som får ta ansvaret för hela årskullen.
            </seg>
            <seg xml:id="i-4ee1f77cc725233f-0">
              Ni menar också att det skulle bli billigare att med hjälp av
              plikt få dessa 1–10 procent att göra militärtjänst, vilket då
              90–99 procent av ungdomarna i ert alternativ inte skulle behöva
              göra. Tänker ni er då att det fåtal av årskullen som tas ut till
              värnplikt utöver att lägga upp till något år på värnplikten dessutom
              ska göra det till mycket lägre inkomst jämfört med alla dem som
              inte gör värnplikten och kommer ut i arbete ett år tidigare?
            </seg>
          </u>
          <note type="speaker" xml:id="i-ec35757ca06dfd92-0">
            Anf. 85 MIKAEL OSCARSSON (KD):
          </note>
          <u who="mikael_oscarsson_725142" xml:id="i-c4b69e2503f2163d-0">
            <seg xml:id="i-2b422deaf4f9b9a1-0">
              Herr talman! Försvarsfrågorna har blivit alltmer aktuella. De
              kommer säkerligen inte att vara vare sig nummer ett, två eller
              tre under valet till hösten, men de har ändå blivit alltmer väsentliga
              att diskutera och angår allt fler människor. Det är bra.
            </seg>
            <seg xml:id="i-b83bb2b295b75c1f-0">
              Vi ser också att det är en tuffare miljö i vår omvärld. Vi har
              ett annat läge i Östersjön än för bara några år sedan, och det
              blir alltmer uppenbart att vi behöver ett försvar som fungerar
              och som kan ge trygghet åt det svenska folket.
            </seg>
            <seg xml:id="i-ab6ffd7f99b3eb13-0">
              Det är många delar som är viktiga när det gäller ett försvar.
              Vi måste ha materiel. Men framför allt måste vi ha mannar, och
              vi måste ha övningar. Det är helt basalt för att vi ska ha en
              försvarsmakt som fungerar. När det gäller personalförsörjningen,
              som betänkandet handlar om, ska vi vara ärliga och tillstå att
              det är en jättestor utmaning. Att gå från värnplikten till att
              nu ha anställd personal är den största förändringen som Försvarsmakten
              har genomgått på kanske 100 år. Vi måste alltså ha med oss att
              det är en stor förändring som vi visserligen delar med de allra
              flesta som har anställd personal, men vi måste också se att det
              tar tid att få ordning på en sådan stor förändring.
            </seg>
            <seg xml:id="i-19b4099efd73c53f-0">
              Kristdemokraterna vill vara tydliga. Helt avgörande för att skapa
              en fungerande organisation är att såväl rekrytering och utbildning
              som omhändertagande efter avslutad tjänstgöring ses som en helhet
              och utgör Försvarsmaktens högsta prioriterade verksamhet. I dag
              har vi utmaningar inom samtliga dessa tre områden, och flera motioner
              som behandlas i betänkandet tar upp dessa problem med förslag
              på förbättringar. Att motionerna avslås beror inte på att de är
              fel ute utan främst på att de berör förslag som utreds eller redan
              är på väg.
            </seg>
            <seg xml:id="i-8ce2443d810f1185-0">
              Det är naturligtvis problem och utmaningar med att Insatsorganisation
              2014 inte är på plats, trots att personalreformen fick detta namn
              när vi fattade beslutet i riksdagen 2009. Som vi vet i den här
              kammaren, vi som diskuterar den här frågan i försvarsutskottet,
              gäller det särskilt de tidvis anställda, de deltidsanställda.
              Det är där som man inte följer planen. Det är där som Försvarsmakten
              har flaggat för att man kanske inte är färdig förrän 2023. Men
              ett omfattande arbete pågår i Försvarsmakten för att verkställa
              beslutet.
            </seg>
            <seg xml:id="i-cc722b9094858cd0-0">
              Nyligen var jag på besök på Ledningsregementet i Enköping. Där
              fick jag träffa 200 personer, män och kvinnor, som gjorde sista
              övningen i fält på den grundläggande militära utbildningen. Det
              var väldigt trevligt att prata med dem. Vissa såg den grundläggande
              militära utbildningen som något isolerat. Men för ganska många
              var det startskottet för en karriär inom Försvarsmakten, vilket
              var glädjande att höra.
            </seg>
            <seg xml:id="i-0641735970527c0f-0">
              Det är positivt att vi i dag har en tydlig bild av personaluppfyllnad.
              Det syns bland annat i BP 2014, vilket jag tycker är positivt.
            </seg>
            <seg xml:id="i-6086d323388cedf7-0">
              Det är jätteviktigt i den här debatten att vi har transparens
              och öppenhet, att vi kan tala om det som fungerar jättebra, där
              vi har lyckats, och om utmaningar och om var vi måste göra förändringar.
              Det är jätteviktigt med den transparensen, så att vi kan fatta
              riktiga beslut. Vi kan också få en förankring bland svenska folket
              när det gäller att vi har en försvarsmakt som fungerar.
            </seg>
            <seg xml:id="i-1d6ba9ca1abacada-0">
              Men, herr talman, det är tydligt att vi behöver ta krafttag för
              att få insatsorganisationen 2014 på plats. Utskottet har slagit
              fast att rekryteringsbasen för kontinuerligt och tidvis tjänstgörande
              personal, alltså deltid och heltid, måste breddas och att folkförankringen
              måste stärkas.
            </seg>
            <seg xml:id="i-d929fab24cebb9e1-0">
              Här spelar förstås hemvärnet – de nationella skyddsstyrkorna
              – och de olika frivilligorganisationerna en jätteviktig roll.
              Jag vill från talarstolen passa på att framföra ett stort tack
              till alla som är engagerade. Det är över 400 000 människor som
              är engagerade i frivilligorganisationer som hör ihop med de här
              frågorna. Det här kan vi bli mycket bättre på att använda i folkförankringen
              och i rekryteringen. Det är helt enkelt en resurs som vi måste
              använda ännu bättre i framtiden.
            </seg>
            <seg xml:id="i-b7ba7051653177b9-0">
              Utskottet säger angående rekrytering att en öppenhet för förslag
              om eventuella förändringar är rimlig. Ja, det är rimligt, och
              vi kristdemokrater menar att det är viktigt. Vi har gjort en försvars-
              och säkerhetsrapport, som en del av er har sett, där vi presenterar
              Kristdemokraternas syn på hur vi på både kort och lång sikt behöver
              utveckla Försvarsmakten. Det handlar också om de hot vi ser. Vi
              skriver särskilt om behovet av att skapa en incitamentsstruktur,
              olika typer av premier, för att säkerställa rekrytering och att
              redan anställd personal stannar kontraktstiden ut.
            </seg>
            <seg xml:id="i-aa37868e43131e6d-0">
              Tanken är att soldaterna ska stanna sex till åtta år. Jag tror
              att det är oerhört viktigt med olika typer av premier och bonusar
              och bättre möjligheter att få utbildning, om det här ska genomföras,
              om det här ska bli verklighet.
            </seg>
            <seg xml:id="i-46fb904fcab09a64-0">
              Jag lät riksdagens utredningstjänst titta på det här. Hur ser
              det ut runt om i världen, där man har det här systemet? Det är
              entydigt. Man är väldigt mån om att ha bonusar och olika typer
              av gratifikationer som blir morötter för att soldaterna ska stanna
              kvar. Jag tror att det är helt nödvändigt att vi får det på plats.
            </seg>
            <seg xml:id="i-9fed21b226ddd3c6-0">
              En utredning om detta pågår till november 2014. Vi hoppas att
              utredaren går i denna riktning. Uppdraget är ju att
            </seg>
            <seg xml:id="i-ddf1497a9060e869-0">
              Låt mig också säga att införandet av en ny kategori anställda,
              GSS/T och GSS/K, unga personer som bara tjänstgör en begränsad
              tid och därefter ska påbörja en civil karriär, medför ett speciellt
              ansvar för Försvarsmakten vad avser dessa personers sociala situation.
              Det gäller till exempel bostäder och stöd i fråga om att få social
              service.
            </seg>
            <seg xml:id="i-3cddfc6cddebf513-0">
              Det är oerhört viktigt att se till att vi kan lösa detta. Det
              här sänder viktiga signaler. Vi vet att man på en hel del ställen
              har lyckats väl, i Skövde exempelvis. Men det behöver säkerställas
              att det fungerar överallt och att ungdomar som är intresserade
              får klart för sig att det är väl ordnat, att Försvarsmakten är
              en bra arbetsgivare.
            </seg>
            <seg xml:id="i-1b29b569ff7861f5-0">
              I flera av motionerna tar man upp dessa frågor. Jag hoppas att
              vi när Veteranutredningen, personalförsörjningsutredningen, Försvarsberedningen
              och så vidare är klara, får ett närmande till övriga länders tänk
              och uppvärdering av anställning och utbildning inom Försvarsmakten.
            </seg>
            <seg xml:id="i-e3b547270bf1a880-0">
              Låt mig till sist säga någonting om veteranerna. Det är glädjande
              att regeringen redan i propositionen 2009/10:160 tog initiativ
              till Sveriges första samlade veteranpolitik. Vi har därför en
              veteranadministration. Vår förhoppning är att den utvecklas till
              ett veterancentrum. Norge är ett fint föredöme när det gäller
              hur man kan utveckla hjälpen till soldater som kommer hem från
              tjänstgöring utrikes.
            </seg>
            <seg xml:id="i-a86ccff552910872-0">
              Bland motionärerna finns Emma Henriksson med krav på förbättrat
              familjestöd för anställda och deras familjer. Stöd före, under
              och efter internationella insatser är inte minst viktigt. En annan
              motionär, Roland Utbult, talar om ett svenskt veterancentrum med
              specialkompetens, stöd och forskning.
            </seg>
            <seg xml:id="i-d51b1ac4f7c9a5c9-0">
              Så sent som den 21 november 2013 beslutade regeringen om statsbidrag
              till frivilliga veteransoldat- och anhörigorganisationer. I april
              ska Veteranutredningen presentera sina förslag. Man ska följa
              upp det pågående arbetet med den svenska veteranpolitiken och
              framför allt bedöma om en vidareutveckling krävs.
            </seg>
          </u>
          <note xml:id="i-33b502a885ecd462-0">
            Med dessa ord, herr talman, yrkar jag bifall till förslaget i
            betänkandet och avslag på samtliga motioner.
          </note>
          <note type="speaker" xml:id="i-e33f94550499b55b-0">
            Anf. 86 CLAS-GÖRAN CARLSSON (S):
          </note>
          <u who="clas-goran_carlsson_64eebb" xml:id="i-0de4a56e1f567142-0">
            <seg xml:id="i-bd8442025d60c57f-0">
              Herr talman! Allan Widman uttryckte tidigare under debatten bekymmer
              över Sverigedemokraternas reservation, som handlar om skärpta
              krav på sökande till Försvarsmaktens grundläggande militära utbildning.
              Anledningen till att jag har begärt ordet i debatten är att jag
              på något sätt vill bemöta den ytterst märkliga motion som Björn
              Söder har skrivit och som nu Mikael Jansson yrkar bifall till.
            </seg>
            <seg xml:id="i-784dd4f60c83f678-0">
              Innan jag tar upp själva sakfrågan ställer jag mig frågande till
              några av de påståenden som motionären tar upp. Björn Söder skriver
              i motionen att det är för lätt att få svenskt medborgarskap, att
              det i princip är lika lätt som att gå med i en allmän förening,
              och att detta på sikt utgör ett hot mot det svenska folket. Söder
              inleder sin motion med ett citat från Försvarsmaktens hemsida.
              Det är såklart bra att han har besökt den, men om Björn Söder
              hade tagit sig tid att också besöka Migrationsverkets hemsida
              hade han kunnat läsa vad som krävs för att få svenskt medborgarskap.
            </seg>
            <seg xml:id="i-ddca2ce4b3b1eacb-0">
              Herr talman! Tillåt mig att fräscha upp både motionärens och
              Mikael Janssons kunskaper. För att bli svensk medborgare måste
              man, förutom att kunna styrka sin identitet och ha permanent uppehållstillstånd
              i Sverige, kunna bevisa att man vistats i landet i fem år, fyra
              år om man är flykting eller statslös, och att man under den tiden
              har följt svensk lag och skött sin ekonomi.
            </seg>
            <seg xml:id="i-1a678fdf7c0270bf-0">
              Herr talman! Man kan kanske med ödmjukhet fråga sig: Vad är det
              för allmänna föreningar som Björn Söder i sin motion vill jämföra
              med när det gäller dessa inträdeskrav? Är det möjligtvis så att
              Sverigedemokraterna ställer de kraven på sina nya medlemmar, i
              sitt eget parti?
            </seg>
            <seg xml:id="i-991b625eb1849abd-0">
              För att sedan söka sig till den grundläggande militära utbildningen
              krävs dels att man inte har brutit mot lagen under de senaste
              fem åren, dels att man har godkänt i ämnena matte, svenska, engelska
              och samhällskunskap på gymnasiet. Till det kommer en godkänd säkerhetsprövning
              med registeruttag. Men detta har förhoppningsvis Björn Söder redan
              koll på eftersom han är suppleant i försvarsutskottet. Skulle
              Mikael Jansson vilja vara så snäll och förklara vad som menas
              med raljerandet över hur enkelt det är att söka sig till den grundläggande
              militära utbildningen?
            </seg>
            <seg xml:id="i-9f141c007ec982ca-0">
              Herr talman! Vidare inkluderar Björn Söder i sin motion nya krav
              för svenskt medborgarskap och vill utöka kravet på vistelse i
              Sverige till tio år. Tio år! Det är uppenbart för alla och envar
              vad motionens skamliga syfte i själva verket är. Den syftar inte
              enbart till att misstänkliggöra invandrare. Det är något som går
              helt i hand med Björn Söders partis ideologi. Syftet kan inte
              vara något annat än att helt vilja utestänga människor med utländsk
              bakgrund från militärtjänstgöring.
            </seg>
            <seg xml:id="i-392942992177c0b7-0">
              Herr talman! Att skapa en god tolerant miljö baserad på en human
              människosyn och respekt inom det svenska försvaret borde vara
              en självklarhet för alla, dels för att militärtjänstgöringen är
              en viktig upplevelse som präglar en för resten av livet, dels
              också för att dessa positiva egenskaper följer med ut i tjänstgöringen.
              Dessutom väljer man från Sverigedemokraternas sida att helt bortse
              från vad män och kvinnor med utländsk bakgrund kan bidra med när
              det gäller språkkunskaper och kunskaper om andra kulturer. Sådana
              kunskaper kan vara ovärderliga för insatser både i Sverige och
              utomlands, och i kritiska situationer kan den typen av expertkunskap
              rädda liv. Se bara på erfarenheterna i Afghanistan med de tolkar
              som vi i andra sammanhang har debatterat i kammaren! Men i Björn
              Söders och Mikael Janssons värld är ursprung och etnicitet uppenbarligen
              viktigare än personliga egenskaper och kunskaper.
            </seg>
            <seg xml:id="i-124f4543011de4d5-0">
              Herr talman! Att Björn Söder med denna motion visar sin brist
              på tilltro inte bara till invandrare i allmänhet utan även till
              den svenska skolan samt Försvarsmaktens urvalsprocess i synnerhet
              anser jag vara i högsta grad anmärkningsvärt.
            </seg>
          </u>
          <note xml:id="i-901873e950ccd16b-0">
            I detta anförande instämde Peter Hultqvist och Peter Jeppsson
            (båda S), Staffan Danielsson (C) och Torbjörn Björlund (V).
          </note>
          <note type="speaker" xml:id="i-34355f4972cca11c-0">
            Anf. 87 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-db32e3341af3ef85-0">
            <seg xml:id="i-a8c6909ec16be638-0">
              Herr talman! Man ska inte måla allt i svart och vitt. Just i
              denna fråga kan jag vända mig till Socialdemokraterna, som har
              skapat en situation där Sverige tar emot många invandrare per
              capita jämfört med andra länder. Anser Socialdemokraterna att
              detta inte kan vara ett problem när integrationen fungerar dåligt?
              Vi kan se i våra förorter att det finns problem med etniska grupper
              som är i konflikt med varandra. Om de konflikterna i ett längre
              perspektiv kommer in i Försvarsmakten kan det bli farligt i och
              med att Försvarsmakten hanterar våldsutövning.
            </seg>
            <seg xml:id="i-4e92a52f3b8f0def-0">
              Vi sverigedemokrater anser att människor som kommer till Sverige
              och blir svenskar självklart kan fungera i Försvarsmakten. Vi
              vill inte måla frågan i svart och vitt. Men kan inte Socialdemokraterna
              inse att massinvandring och kravlöshet kan skapa en situation
              där vi får problem i Försvarsmakten vad gäller utövandet av våld?
              Det är innerst inne en känslig fråga.
            </seg>
          </u>
          <note type="speaker" xml:id="i-ff83c692640be356-0">
            Anf. 88 CLAS-GÖRAN CARLSSON (S) replik:
          </note>
          <u who="clas-goran_carlsson_64eebb" xml:id="i-0de4a56e1f567142-1">
            <seg xml:id="i-4defa3d5d0080676-0">
              Herr talman! Grundfrågan handlar om att skapa en så säker miljö
              som möjligt för dem som genomför militärtjänstgöring och som deltar
              i våra insatser utomlands. Ansökningsprocessen till den grundläggande
              militära utbildningen inkluderar redan tester av inte bara fysiska
              utan även psykiska egenskaper. Sökandens syn på demokratiska principer
              bedöms, och i denna process ingår även att bedöma om det finns
              något som kan äventyra sökandens lojalitet, alltså lojalitet mot
              Sverige och det demokratiska styrelseskicket.
            </seg>
            <seg xml:id="i-a5ee5ba1d3bec626-0">
              Mikael Jansson försöker blanda bort korten genom att tala om
              massinvandring och integration i allmänhet när det här handlar
              om personalförsörjning till det svenska försvaret och Björn Söders
              motion. På vilket sätt menar Mikael Jansson att systemet har brister?
            </seg>
          </u>
          <note type="speaker" xml:id="i-27777a277797af00-0">
            Anf. 89 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-db32e3341af3ef85-1">
            <seg xml:id="i-a150d90a446fc587-0">
              Herr talman! Vårt synsätt bygger på att man som delaktig i samhället,
              även i Försvarsmakten, ska ha en gemensam syn och lojalitet. Vi
              kan jämföra med USA, där alla elever i skolorna får svära trohet
              till fanan. De samlas kring en gemensam identitet, och det är
              viktigt för samhället. Vi vill se till att det går att säkerställa
              att den lojaliteten finns i Försvarsmakten.
            </seg>
            <seg xml:id="i-62c88cdab91308f1-0">
              Det går åt rätt håll, det vill säga att det ställs större krav
              på den som blir svensk medborgare. Det är positivt. Det har vi
              vädjat om i många år. Jag har inte hört att Socialdemokraterna
              specifikt har vädjat om den saken.
            </seg>
            <seg xml:id="i-75b0eb66b1a93019-0">
              Sammanhållning är vår paroll, inte det sönderslitna samhället.
              Det hjälper inte att blunda för dessa problem, men att skapa en
              miljö där man kan samlas kring en gemensam identitet ser vi positivt
              på. Nu har frågan gått åt rätt håll vad gäller de krav som ställs
              på medborgarskap, och det tycker vi är bra.
            </seg>
          </u>
          <note type="speaker" xml:id="i-c7ed898a07aead2c-0">
            Anf. 90 CLAS-GÖRAN CARLSSON (S) replik:
          </note>
          <u who="clas-goran_carlsson_64eebb" xml:id="i-0de4a56e1f567142-2">
            <seg xml:id="i-2ba0104cbaf383ab-0">
              Herr talman! Mikael Jansson hävdar att vi blundar för verkligheten.
              Sanningen är den att det handlar om att det ska finns ett undantag,
              och det undantaget handlar om invandrare. Som vanligt när det
              gäller Sverigedemokraterna handlar det om att frysa ut och misstänkliggöra
              människor med utländsk bakgrund.
            </seg>
            <seg xml:id="i-332ceb3e5f568d9e-0">
              Mig veterligen hade inte de förändringar som Sverigedemokraterna
              föreslår hindrat vare sig Stig Wennerström eller Stig Bergling
              från att åstadkomma de oerhörda skador för det svenska försvaret
              som de gjorde. Jag tror inte att det fanns något i deras bakgrund,
              till exempel etniskt ursprung, som hade förhindrat dem i en ansökningsprocess
              från att hamna i det svenska försvaret.
            </seg>
            <seg xml:id="i-ead48ba1c7008a61-0">
              Herr talman! Låt mig göra klart en gång för alla att jag inte
              vill ha ett samhälle som består av vi och de. Jag vill inte ha
              ett samhälle som delas upp i vi och andra. Jag vill ha ett samhälle
              som består av oss, ett samhälle där vi tillsammans löser de uppgifter
              som ligger framför oss, inte genom att exkludera några som av
              olika anledningar faller utanför ramen.
            </seg>
          </u>
          <note type="speaker" xml:id="i-4a6ce4f12b7d77da-0">
            Anf. 91 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-835c59127d676ab8-1">
            <seg xml:id="i-81e41208feb8e541-0">
              Herr talman! Jag begärde ordet för att för min och Centerpartiets
              räkning markera att vi helt står bakom det som Clas-Göran Carlsson
              sade i ett utmärkt anförande. Det behövde sägas, och det var bra
              att det sades.
            </seg>
            <seg xml:id="i-a403bc4e3ba00c96-0">
              Varje svensk medborgare som vill göra militärtjänst är en glädje
              och styrka för oss alla. Det ska vi ta vara på. Jag är glad över
              att sju partier helt och hållet står bakom detta i Sveriges riksdag
              och beklagar att det åttonde partiet inte gör det.
            </seg>
          </u>
          <note type="speaker" xml:id="i-45e2460e8ebc9fc6-0">
            Anf. 92 CLAS-GÖRAN CARLSSON (S) replik:
          </note>
          <u who="clas-goran_carlsson_64eebb" xml:id="i-0de4a56e1f567142-3">
            <seg xml:id="i-17b1cb296dab9ae6-0">
              Herr talman! Jag kan bara tacka för Staffan Danielssons inlägg.
            </seg>
          </u>
          <note xml:id="i-7a0529715ef9a409-2">
            Överläggningen var härmed avslutad.
          </note>
          <note xml:id="i-cbbeb5458a7c1762-0">
            9 § Naturolyckor och klimatfrågor
          </note>
          <note type="speaker" xml:id="i-a02367e579a02989-0">
            Anf. 93 PETER JEPPSSON (S):
          </note>
          <u who="peter_jeppsson_5900ec" next="cont" xml:id="i-c2d3c3ce2a9cd19a-0"/>
          <note xml:id="i-7370b8a3e59ad39a-0">
            Herr talman! Denna aktuella debatt gäller försvarsutskottets
            betänkande 2013/14:FöU4 Naturolyckor och klimatfrågor .
          </note>
          <u who="peter_jeppsson_5900ec" prev="cont" xml:id="i-b60021ebe4f94779-0">
            <seg xml:id="i-74db5543a4ec5195-0">
              När en naturkatastrof eller ett oljeutsläpp till havs plötsligt
              drabbar en kommun blir det en mycket hög oförutsedd utgift för
              kommunen. Catharina Bråkenhielm lyfter på ett tydligt sätt upp
              problemet i motion 2012/13:Fö209.
            </seg>
            <seg xml:id="i-ce4af8f8745807aa-0">
              Extrema väderförhållanden och skador till följd av dessa har
              förekommit under en rad år, vilket har inneburit isolerade samhällen,
              vattenfyllda hus och förstörda vägar och broar. Det är väl knappast
              någon som har glömt bort stormen Gudrun, som i början av januari
              2005 med full kraft drabbade Sverige och framför allt södra Sverige.
              I Sölvesborgs kommun, på ön Hanö, uppmättes en medelvindstyrka
              på 33 meter per sekund, vilket är orkanstyrka.
            </seg>
            <seg xml:id="i-c2c8de9658e163c2-0">
              Tåg-, buss- och färjetrafik stod stilla i stora delar av Syd-
              och Västsverige. Uppskattningsvis 75 miljoner kubikmeter skog
              stormfälldes, vilket motsvarar en årsavverkning.
            </seg>
            <seg xml:id="i-5967af6010da555a-0">
              Strax över 340 000 hushåll var strömlösa den aktuella natten,
              och fyra dygn efter stormen var 100 000 hushåll fortfarande utan
              ström. Många drabbades under ännu längre tid.
            </seg>
            <seg xml:id="i-73879231f9e3e3b0-0">
              Herr talman! Den 28 oktober förra året slog stormen Simone till
              med stor kraft. Vid Hallands Väderö uppmättes vindstyrkor på 42
              meter per sekund, och det är en bra bit över gränsen för orkan.
              Tak lossnade från hus, och kustlinjen i och runt Malmö drabbades
              hårt och skoningslöst.
            </seg>
            <seg xml:id="i-fa8b703192147ff4-0">
              Det finns fler exempel på hur stormarna okontrollerat farit fram
              med förödelse. Detta är något som vi nog tyvärr får räkna med
              även i framtiden. Det innebär samtidigt att stora ekonomiska värden
              har gått och kommer att gå förlorade.
            </seg>
            <seg xml:id="i-ce3e67faa148dc9d-0">
              Enligt lagen om skydd mot olyckor har den drabbade kommunen rätt
              att söka ersättning från staten för vissa kostnader i samband
              med sådana här händelser. Men det har visat sig att hanteringen
              av ersättningskraven vid Myndigheten för samhällsskydd och beredskap
              tar oskäligt lång tid, vilket gör att drabbade kommuner måste
              ligga ute med stora summor i väntan på ekonomisk hjälp.
            </seg>
            <seg xml:id="i-c978a788ba619ea2-0">
              Herr talman! Glädjande nog kan jag konstatera och notera att
              MSB utvärderar arbetet med ersättningsfrågorna. Det är viktigt
              att understryka att drabbade kommuner måste få ersättningen utbetald
              snabbt och att det är myndighetens ansvar att hantera det utan
              onödigt dröjsmål. Kommunernas möjligheter att få ersättning för
              räntekostnader bör ses över för att säkerställa att annan kommunal
              verksamhet inte blir lidande till följd av stora oförutsedda utgifter
              för räddningstjänst och saneringsarbete i samband med naturolyckor.
            </seg>
            <seg xml:id="i-c9c9f5c8b47a6833-0">
              Låt oss ta Tjörn som exempel. Jag kan nämna att räddningsarbetet
              och det efterföljande saneringsarbetet efter oljepåslaget utanför
              Tjörn i september 2011 pågick i drygt 13 månader. Kommunens ersättningskrav
              för insatserna var på drygt 119 miljoner kronor, och hanteringen
              av kommunens ersättningskrav avslutades under 2013.
            </seg>
            <seg xml:id="i-2abf5900644c6a31-0">
              Väntan på granskning och utbetalning av ersättningen medförde
              räntekostnader på 1,4 miljoner kronor för Tjörns kommun, vilket
              inte ersattes. Kommunen tvingades att ta lån på grund av att staten
              dröjt med utbetalningarna. På en skriftlig fråga i juli 2012 om
              statens ansvar för oljesaneringsutgifterna i Tjörns kommun svarade
              försvarsministern att regeringen följer utvecklingen av anslaget.
              Men frågan är vad som händer.
            </seg>
            <seg xml:id="i-8645266428915d4e-0">
              Utskottsmajoriteten menar i sitt svar på motionerna att Havs-
              och vattenmyndigheten och MSB gör en gemensam utvärdering av arbetet
              med oljeutsläppet, som förhoppningsvis ska ge en helhetsbild av
              hur alla inblandade aktörer hanterade situationen och vad som
              kan förbättras vad gäller såväl räddningstjänsten som ersättningsfasen.
            </seg>
            <seg xml:id="i-2e6aa2909ab63d08-0">
              Utvärderingen beräknades enligt uppgift från MSB vara klar i
              slutet av november 2013. Detta är riktigt, för jag har utkastet
              i min hand. Men det finns i dagsläget ingenting som tar upp grundproblematiken
              med räntekostnaderna. Förhoppningsvis kan vi alla få svar under
              debattens gång på vad som har hänt med det.
            </seg>
          </u>
          <note xml:id="i-6d08d1f17012813b-0">
            Herr talman! Med anledning av detta yrkar jag bifall till reservation
            3.
          </note>
          <note type="speaker" xml:id="i-5ddd7119bb361ec6-0">
            Anf. 94 PETER RÅDBERG (MP):
          </note>
          <u who="peter_radberg_0b0188" xml:id="i-9421eeb01d86238b-3">
            <seg xml:id="i-5348c41269a9bb62-0">
              Herr talman! Vårt levnadssätt sätter djupa spår på vår miljö.
              Att vattennivåerna kommer att öka på grund av de ökade koldioxidutsläppen
              och vårt levnadssätt är experterna helt säkra på.
            </seg>
            <seg xml:id="i-77007a9e62d574ea-0">
              Stigande vattennivåer i Vänern och Göta älv innebär en överhängande
              översvämningsrisk för kringliggande städer även vid en måttlig
              ökning av vattenståndet. För att vid dessa tillfällen avvattna
              Vänern krävs att flödet i Göta älv ökar, vilket i sin tur innebär
              ökade risker för översvämningar och skred för de kommuner som
              ligger nedströms och som redan i dag har betydande problem med
              skred och skredrisk.
            </seg>
            <seg xml:id="i-0c275c199cbd1507-0">
              De åtgärder som diskuterats innebär stora ingrepp och kommer
              att kosta enorma summor. Det gäller inte om vi ska forsla bort
              vatten från Vänern och Göta älv utan när vi ska göra det – ju
              förr, desto bättre och desto billigare blir det.
            </seg>
            <seg xml:id="i-d36ccbae860cdbc9-0">
              Det finns i dag beräkningar som säger att ungefär en tredjedel
              av Göteborgs innerstad kan ligga under vatten om drygt 50 år om
              ingenting görs. Göta älv ligger i samma nivå som stora delar av
              innerstaden och järnvägsstationen i Göteborg. I dag saknas emellertid
              en sammanhållen strategi och organisation där berörda kommuner
              tvingas samarbeta samt konsensus om risknivån.
            </seg>
            <seg xml:id="i-8595a672a4319d49-0">
              Ett sätt att lösa vattenproblemen innan en katastrof är ett faktum
              är ett tunnelbygge från Vänern till Västerhavet. Detta behöver
              naturligtvis utredas som ett alternativ för att klara avtappningen
              av Vänern. MSB bör ges ett övergripande ansvar för fortsatta utredningar
              i frågan.
            </seg>
            <seg xml:id="i-ed8dc2bdccdfd3e3-0">
              Vidare anförs att även Mälarens avtappningskapacitet måste öka
              för att vi ska kunna undvika framtida översvämningar till följd
              av klimatförändringarna och att det är en prioriterad fråga att
              finansieringen rörande Mälaren, Vänern och Göta älv får en snar
              lösning.
            </seg>
            <seg xml:id="i-5121d82ed158b371-0">
              Förhandlingspersoner bör utses, och utgångspunkten bör vara att
              kostnaden delas mellan staten och berörda aktörer, som kommunerna
              kring Mälaren, Vänern och Göta älv samt innehavare av vattenrättigheterna.
              Även intäkter genom offentlig–privat samverkan bör övervägas.
            </seg>
            <seg xml:id="i-9b54d616ed5e81a8-0">
              Ett annat problem är finansieringen av skredsäkerheten i Götaälvdalen.
              Götaälvdalen är Sveriges mest skredfrekventa dalgång och ett område
              där skred får stora konsekvenser, samtidigt som området i dag
              är i början av en stor exploateringsperiod.
            </seg>
            <seg xml:id="i-16660c0e68d5939a-0">
              Skredsäkerhetsåtgärder behöver vidtas utan dröjsmål och oavsett
              om man vidtar andra åtgärder för att minska vattenflödet i Göta
              älv. Eftersom kostnaden för ökad skredsäkerhet riskerar att bli
              en tung belastning på berörda kommuner under en lång tidsperiod
              ombeds regeringen se över möjligheterna att skapa en långsiktigt
              hållbar modell för de åtgärder som krävs.
            </seg>
          </u>
          <note xml:id="i-619e3402fe907fcc-0">
            Med det, herr talman, yrkar jag bifall till reservationerna 1
            och 2.
          </note>
          <note type="speaker" xml:id="i-0df2b6a8cd49d011-0">
            Anf. 95 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-923f21038ff15294-2">
            <seg xml:id="i-e00b2044b020fc8b-0">
              Herr talman! Det betänkande som vi nu debatterar handlar om naturolyckor
              och klimatfrågor. Jag ska börja med att yrka bifall till reservationerna
              1 och 2.
            </seg>
            <seg xml:id="i-985ca1e039fa3c4d-0">
              Både Peter Jeppsson och Peter Rådberg var inne på de saker som
              vi tycker är viktiga att lyfta upp. Vi står inför en förändring
              i klimathänseende. Klimathoten mot Sverige, vårt land, ökar hela
              tiden på olika sätt. Det handlar kanske mycket om att vi inte
              riktigt hängt med i de förändringar som gäller till exempel växthusgaser
              och andra klimatpåverkande gaser.
            </seg>
            <seg xml:id="i-805f5cdd10b92ae5-0">
              Jag tror att vi måste ha en ökad takt när det gäller att anpassa
              samhället för det som händer med växthusgaserna. Vi måste öka
              takten för att hantera dessa saker. Vi behöver kanske ha en bredare
              handlingsplan för hur vi ska hantera de här frågorna och en nationell
              strategi för hur klimatanpassningsåtgärderna genomförs på ett
              adekvat och bra sätt.
            </seg>
            <seg xml:id="i-32dec6c0fe45cc33-0">
              Vi har en myndighet, Myndigheten för samhällsskydd och beredskap,
              som i dag kan få ett mer omfattande och mer övergripande ansvar
              för att dessa saker genomförs, och på en kortare tid. Något slags
              förslag till nationell klimatanpassningsstrategi tror vi är bra.
              Därifrån kan man gå vidare och jobba vidare med alla andra relevanta
              myndigheter i dessa frågor.
            </seg>
            <seg xml:id="i-70090a4c2cd8f47c-0">
              Peter Rådberg var inne på det som händer i Göta älv och avrinningen
              från Mälaren, så jag tänker inte gå in på det.
            </seg>
            <seg xml:id="i-f76ca80f5394b561-0">
              Jag vill bara kort kommentera det som Peter Jeppsson var inne
              på. Det är oerhört viktigt med en snabbare process när det gäller
              kostnaderna för skador som uppstår när saker och ting händer.
              Den måste snabbas på, för annars ligger man ute med pengarna,
              vilket gör att man tappar rätt mycket i hastighet i fråga om andra
              saker.
            </seg>
            <seg xml:id="i-475681cb1dd5a242-0">
              Det är oerhört viktigt att man speedar upp processen för att
              se till att de kommuner som lägger ut pengar snabbt får tillbaka
              dem för att de ska kunna fortsätta att jobba med detta. Den biten
              är också viktig.
            </seg>
            <seg xml:id="i-4c9dd2dd59f03772-0">
              Peter Jeppsson var inne på att vi behöver göra mycket mer, och
              jag instämmer helt i det som han sade.
            </seg>
          </u>
          <note type="speaker" xml:id="i-72dbddbef3709fa7-0">
            Anf. 96 ANDERS HANSSON (M):
          </note>
          <u who="anders_hansson_7cbe0a" xml:id="i-5461455bbd719d93-0">
            <seg xml:id="i-8bac8e7ce421d713-0">
              Herr talman! Klimatförändringarna berör oss alla, och det är
              viktigt att var och en av oss försöker göra vår del för att bidra
              till att vår miljö ska bli både bättre och mer hållbar. I en föränderlig
              värld måste vi lägga stor vikt vid att vara förutseende och om
              möjligt förebygga eventuella naturolyckor som kan tänkas bli ett
              resultat av de klimatförändringar som pågår.
            </seg>
            <seg xml:id="i-13e524b01f51c145-0">
              De som ska hantera efterdyningarna, om olyckan skulle vara framme,
              måste ges de bästa underlag och resurser som vi kan ge dem. Vi
              ska vara medvetna om att alla olyckor inledningsvis sker i en
              kommun, vilket lägger den initiala bördan på den kommunala räddningstjänsten.
              Men efter det att olyckan har skett involveras snabbt flertalet
              aktörer, och detta måste alla inblandade vara medvetna om och
              förbereda sig inför. Samverkan mellan kommuner, regioner, myndigheter
              och andra organisationer är därmed grundläggande.
            </seg>
            <seg xml:id="i-dc544c2ecdd81420-0">
              I detta betänkande behandlas motioner som rör bland annat klimatanpassningsåtgärder
              och hanteringen av naturolyckor. Frågorna är mycket viktiga, och
              många åtgärder har redan vidtagits. Mycket är på gång, men självfallet
              kan även ännu mer göras. Något annat vore ju underligt med tanke
              på naturens och klimatets nyckfullhet och föränderlighet.
            </seg>
            <seg xml:id="i-118b82907e368625-0">
              I mars 2009 presenterade regeringen propositionen En sammanhållen
              klimat- och energipolitik . Enligt Europeiska miljöbyrån – European
              Environment Agency – anses den motsvara en nationell strategi
              för klimatanpassning, vilket är mycket positivt. Underlaget till
              propositionen bygger till stor del på den stora klimat- och sårbarhetsutredning
              som redovisades för ett antal år sedan, och den innefattar många
              av de förslag utredningen föreslog.
            </seg>
            <seg xml:id="i-40303cd461ae5cc2-0">
              I dag har en rad myndigheter och verk, bland annat Sjöfartsverket,
              SMHI, Statens geologiska institut, Livsmedelsverket, Socialstyrelsen,
              Smittskyddsinstitutet, MSB, Boverket, Jordbruksverket, Lantmäteriet,
              Skogsstyrelsen, Svenska kraftnät, Post- och telestyrelsen i sina
              regleringsbrev och instruktioner fått tydliga uppdrag att ta ansvar
              för klimatanpassning inom sina respektive ansvarsområden.
            </seg>
            <seg xml:id="i-5c676ed7d9089717-0">
              Länsstyrelserna runt om i landet är centrala samordnare och pådrivare
              av klimatanpassningsarbetet. Länsstyrelserna fick i sina regleringsbrev
              för 2013 i uppdrag att redovisa regionala handlingsplaner för
              klimatanpassning till vägledning för det fortsatta lokala och
              regionala klimatanpassningsarbetet. Dessa uppdrag ska redovisas
              till sommaren i år.
            </seg>
            <seg xml:id="i-e53ff23cef4dfe4a-0">
              Herr talman! För att kunna vidta effektiva och korrekta åtgärder
              behövs fakta. Därför har regeringen lagt ett stort ansvar på i
              synnerhet fyra myndigheter att inkomma med erforderlig information
              som kan stödja och hjälpa kommuner, regioner och myndigheter i
              deras arbete.
            </seg>
            <seg xml:id="i-b5088902ef564b33-0">
              Den första myndigheten är Lantmäteriet, som arbetar med en ny
              nationell modell för höjdmätning.
            </seg>
            <seg xml:id="i-284cac7e2e8d47fa-0">
              Den andra myndigheten är SGI – alltså Statens geologiska institut
              – som arbetar med frågan om skred och ras och i synnerhet med
              Göta älv-utredningen.
            </seg>
            <seg xml:id="i-8b7af044f982ec28-0">
              Den tredje myndigheten är MSB, som håller på med kartering av
              risker för olika slags naturolyckor.
            </seg>
            <seg xml:id="i-727f81395ea662e8-0">
              Slutligen har SMHI inrättat ett nationellt kunskapscentrum för
              klimatanpassning.
            </seg>
            <seg xml:id="i-da7209743f70533e-0">
              I somras bjöd detta kunskapscentrum tillsammans med Regeringskansliet
              in ledande företrädare för offentlig sektor, näringsliv och forskning
              till ett dialogmöte, vars slutsatser kommer vara till stor hjälp
              för länsstyrelserna i deras framtida arbete.
            </seg>
            <seg xml:id="i-4883ea312c399055-0">
              Härigenom får vi den kunskap som behövs för att olika aktörer
              ska kunna motverka klimatförändringar på bästa vis. Finansiering
              av åtgärder som behöver vidtas är alltid en fråga som kan diskuteras.
              Utgångspunkten är dock att den som har störst nytta av en åtgärd
              i största utsträckning också ska ta den största kostnaden.
            </seg>
            <seg xml:id="i-8768c3815654b8b0-0">
              I fall då naturolyckor eller andra olyckor har skett kan stora
              kostnader uppstå. Kommuner kan då begära ersättning från staten
              via MSB enligt lagen om skydd mot olyckor. Ersättningarnas storlek
              och när de utbetalas är ofta en fråga för diskussion såväl i Sverige
              som inom EU.
            </seg>
            <seg xml:id="i-4d81668f4ed57686-0">
              Syftet med möjligheten till ersättning är inte att frånta kommuner
              och myndigheter deras incitament för att aktivt arbeta för att
              förebygga olyckor i möjligaste mån, utan de ska vara en hjälpande
              hand om olyckan skulle vara framme. Oförutsägbarheten av hur stor
              budgeten för ersättningarna bör vara är det av självklara skäl
              svårt att avgöra då vi inte vet vilka olyckor som kommer att inträffa
              och omfattningen av desamma.
            </seg>
            <seg xml:id="i-04c25eb36421bff9-0">
              Ytterligare ersättningar kan också ansökas om, om en kommunal
              räddningstjänst drabbats av extraordinära kostnader. Här kan nämnas
              olyckan utanför Tjörn i september 2011. I det sammanhanget kan
              det påpekas – vilket bland annat Peter Jeppsson gjorde – att skyndsamhet
              i utbetalningarna av ersättning till drabbade kommuner är synnerligen
              viktigt.
            </seg>
            <seg xml:id="i-dc6271fe25fda359-0">
              Här har en utvärdering genomförts vid bland annat Havs- och vattenmyndigheten
              och MSB för att kunna förbättra rutinerna vid utbetalning av ersättning.
              Utvecklingen av detta följs nogsamt. Det är min övertygelse att
              förbättringar kommer att ske.
            </seg>
            <seg xml:id="i-5171c722f57f7895-0">
              Den rapport som Peter Jeppsson visade upp från talarstolen kommer
              naturligtvis att bearbetas inom Försvarsdepartementet för att
              man ska få till en lagstiftning som gör att det blir skyndsamhet
              med utbetalningarna.
            </seg>
            <seg xml:id="i-e9577ef578cf25bb-0">
              Avseende räntekostnaderna kan jag naturligtvis inte föregå det
              som departementet anser i frågan. Men det bästa vore om vi inte
              hade några räntekostnader alls, utan att utbetalningarna sker
              skyndsamt när kommuner ställs inför stora olyckor som kan kosta
              mycket pengar.
            </seg>
            <seg xml:id="i-b190806330d590d4-0">
              Herr talman! Arbetet med att klimatanpassa och rusta Sverige
              att motstå naturolyckor fortsätter. Genom att införskaffa bra
              beslutsunderlag och kunskaper underlättar vi för kommuner, regioner
              och myndigheter att kunna förebygga olyckor. Det är ett tidskrävande
              arbete, men ack så viktigt.
            </seg>
            <seg xml:id="i-8b6df243c073be50-0">
              Med detta, herr talman, vill jag yrka bifall till förslagen i
              betänkandet och avslag på reservationerna.
            </seg>
          </u>
          <note type="speaker" xml:id="i-1f3411ac1d6aefea-0">
            Anf. 97 PETER JEPPSSON (S) replik:
          </note>
          <u who="peter_jeppsson_5900ec" xml:id="i-6853363704723176-0">
            <seg xml:id="i-9f9e6fba58aa1d35-0">
              Herr talman! Jag vill tacka Anders Hansson. Jag väntade i det
              längsta med att begära replik på hans anförande. Anders Hansson
              räknade upp fyra viktiga punkter. Sedan beskrev han på ett väldigt
              förtjänstfullt sätt hur kommuner med flera kan hantera ansökningar.
            </seg>
            <seg xml:id="i-8ab73c9461dc085e-0">
              Men jag skulle vilja betona en sak. Jag tror att vi har en gemensam
              syn på detta, eftersom Anders Hansson i slutet av sitt anförande
              nämnde detta med räntekostnader.
            </seg>
            <seg xml:id="i-db75027c449ed5b8-0">
              Det kan inte vara rimligt att kommuner måste ta lån för att kunna
              ligga ute med kostnader och då drabbas av stora räntekostnader.
              Vid olyckan på Tjörn uppgick beloppet till 1,4 miljoner. Som jag
              sade i mitt anförande kan vi vara ganska säkra på att naturolyckor
              tyvärr fortsatt kommer att drabba vårt land, och då behöver vi
              ha en beredskap.
            </seg>
            <seg xml:id="i-b577504cb9e99f5f-0">
              Som både Anders Hansson och jag själv nämnde finns det en utredning
              som Myndigheten för samhällsskydd och beredskap och Havs- och
              vattenmyndigheten jobbar med. Men där har jag ännu så länge inte
              kunnat hitta någonting som tar upp problematiken med kostnaderna.
            </seg>
            <seg xml:id="i-79c062ed397aabb2-0">
              Det är ju en sak som drabbar viktig kommunal verksamhet, som
              skola och omsorg med mera. Frågan är hur kommunerna prioriterar
              för att få ersättning för de extra kostnaderna i en situation
              som de själva inte har försatt sig i.
            </seg>
            <seg xml:id="i-d86af7de61687fb0-0">
              Jag har en fundering kring det. Det måste väl ha funnits en diskussion
              kring de här frågorna i regeringen, och jag är lite nyfiken på
              om Anders Hansson i så fall kan tala om hur den har gått och vad
              vi kan förvänta oss framöver, herr talman.
            </seg>
          </u>
          <note type="speaker" xml:id="i-d69ebfc9d6612e2c-0">
            Anf. 98 ANDERS HANSSON (M) replik:
          </note>
          <u who="anders_hansson_7cbe0a" xml:id="i-5461455bbd719d93-1">
            <seg xml:id="i-48ff53696ffcd388-0">
              Herr talman! Jag tycker att det är viktigt, precis som Peter
              Jeppsson säger, att en kommun ser till att ha handlingsplaner
              för olyckor som kan inträffa. Det är kanske en av de viktigaste
              sakerna i krisberedskapsarbetet för en kommun att man redan innan
              en olycka har skett har tänkt på hur man ska agera för det fall
              någonting händer.
            </seg>
            <seg xml:id="i-e4c8064b113d13c5-0">
              Här kan jag passa på att uppmana alla kommuner att se över sina
              klimat- och sårbarhetsanalyser, vilket kommunerna har en skyldighet
              att göra, för att se vad som eventuellt kan drabba kommunen och
              dess invånare.
            </seg>
            <seg xml:id="i-af00d59e14b5ea50-0">
              Jag instämmer fullständigt i Peter Jeppssons inlägg om Tjörns
              kommuns räntekostnader på 1,4 miljoner. Det är mycket pengar för
              en kommun, och det drabbar naturligtvis den kommunen.
            </seg>
            <seg xml:id="i-83dbd76fae9332a7-0">
              Frågan är då: Hur hanterar vi räntekostnader? Hur har diskussionerna
              gått? Ja, i stället kanske man har prioriterat att säga: Varför
              uppstod räntekostnaderna? Varför är MSB inte mer skyndsam med
              att betala ut detta i tid? Fokus har snarare legat på att täta
              läckan i kranen än på att torka upp dropparna från den läckande
              kranen. Fokus har legat mer på att förhindra de sena utbetalningarna.
              Jag vågar inte gå in mer på diskussionen kring räntekostnaderna
              i det avseendet.
            </seg>
          </u>
          <note type="speaker" xml:id="i-9e9f428431c66d8e-0">
            Anf. 99 PETER JEPPSSON (S) replik:
          </note>
          <u who="peter_jeppsson_5900ec" xml:id="i-6853363704723176-1">
            <seg xml:id="i-b16e4343ee904754-0">
              Herr talman! Tack, Anders Hansson! Som jag sade tidigare tror
              jag att vi delar grunduppfattningen om detta. Problemet är bara,
              som sagt, när det är en kommun eller flera kommuner som är drabbade.
              Jag är tyvärr nästan helt säker på att det kommer att hända igen.
            </seg>
            <seg xml:id="i-2bef9bf9d14101c9-0">
              Det är jättebra att det finns ett initiativ för att påskynda
              arbetet och kanske se till att myndigheterna betalar ut de här
              pengarna. Det kommer nog tyvärr alltid att finnas en eftersläpning,
              tror jag. Det ska lämnas in redovisningar och fakturor, och det
              är ett jättestort arbete. Även om man kan skynda på det tror jag
              ändå att det finns en viss eftersläpning. Det är kanske därför
              svårt för en kommun som inte har några direkta reserver.
            </seg>
            <seg xml:id="i-4adf654bba27582a-0">
              I fallet med Tjörns kommun fick de helt enkelt inte pengarna,
              och det är nu ett svart hål för den kommunen. Risken är att det
              kommer att vara så även framöver.
            </seg>
            <seg xml:id="i-4e64ef7d5387e2b9-0">
              Jag kan bara konstatera, herr talman, att regeringen i budgetpropositionen
              för 2013 gjorde bedömningen att det inte finns skäl att ändra
              på den ekonomiska ansvarsfördelningen mellan staten och kommunerna
              vid katastrofer och större olyckor. Det innebär, som jag ser det,
              att sådana här problem kan uppstå igen.
            </seg>
            <seg xml:id="i-a157ab0d25b2d860-0">
              Jag vill då ställa frågan: Hur har ni resonerat i utskottsmajoriteten?
              Hur har ni resonerat i er grupp kring detta? Det måste ha funnits
              en diskussion på det planet. Jag inser att det är svårt att svara
              för hela regeringen, men kan ni i utskottsgruppen tänka er att
              ta ett initiativ om det inte blir någon klarhet eller klara besked
              i denna fråga? Jag är, som sagt, rädd för att det här kan drabba
              kommuner och andra instanser väldigt hårt även i framtiden, herr
              talman.
            </seg>
          </u>
          <note type="speaker" xml:id="i-6c9bdd36685c0009-0">
            Anf. 100 ANDERS HANSSON (M) replik:
          </note>
          <u who="anders_hansson_7cbe0a" xml:id="i-5461455bbd719d93-2">
            <seg xml:id="i-609ab706eb3219c9-0">
              Herr talman! Som jag sade tidigare har diskussionen gällt just
              att vi inte har haft utvärderingen från MSB, som kom så sent som
              i slutet av förra året. På något sätt får varje process ta sin
              tid i detta sammanhang.
            </seg>
            <seg xml:id="i-8a50b24e6bd1f20c-0">
              Vi har naturligtvis haft en diskussion om hur man ska göra med
              eftersläpning av utbetalningar till kommuner som är drabbade.
              Hur stort detta problem är har inte utretts i fråga om Tjörn.
              Man får väl ändå anse att Tjörnolyckan var en väldigt stor olycka.
              Jag ska inte säga något om myndigheterna, men det kan vara svårt
              att få en sådan olycka i sitt knä och göra alla utbetalningar
              med så stor skyndsamhet som vi önskar.
            </seg>
            <seg xml:id="i-5e3fff98e976c47f-0">
              Det är naturligtvis inte någon ursäkt för att betalningar inte
              sker i tid. Men för vår del har fokus legat på att se till att
              utbetalningarna sker så fort som möjligt när ersättningskraven
              kommer in. Skulle det sedan visa sig att det är ett jätteproblem
              att räntekostnader inte betalas i tid är det naturligtvis en fråga
              som vi ska titta på. Jag vill i så fall helst inte föregå en sådan
              utredning, utan det är någonting som vi får titta närmare på.
            </seg>
            <seg xml:id="i-1266fa834fb957d7-0">
              Det ska onekligen inte vara så att kommuner som drabbas av en
              sådan här naturkatastrof, eller naturolycka, därutöver ska drabbas
              av att de behöver låna pengar och få höga räntekostnader.
            </seg>
          </u>
          <note type="speaker" xml:id="i-ba4e2e768d155353-0">
            Anf. 101 MIKAEL JANSSON (SD):
          </note>
          <u who="mikael_jansson_78d74b" next="cont" xml:id="i-9ee685a06d2d4706-1"/>
          <note xml:id="i-c3cdcb95452e7ba5-0">
            Herr talman! Jag yrkar bifall till utskottets förslag i dess
            helhet.
          </note>
          <u who="mikael_jansson_78d74b" prev="cont" xml:id="i-9995eaaf24f835b4-1">
            <seg xml:id="i-1a2d0efdb6ef6bcc-0">
              Naturkatastroferna i världen har ökat i antal. Vi vet inte varför.
              Sverige får sin beskärda del, även om vi är lyckligt lottade jämfört
              med andra länder som drabbas värre. Det som oroar mig mest är
              att vi har avvecklat det civila försvaret och verkar ha glömt
              bort mycket av den kunskap som vi annars ackumulerat under seklers
              gång.
            </seg>
            <seg xml:id="i-39a9f32827735e2a-0">
              När Vildhussen ställde till det i Medelpad den 6 juni 1796 slutade
              det med en av Sveriges största naturkatastrofer. Vildhussen försökte
              skapa en ny timmerränna för flottning men orsakade en erodering
              som tömde en hel sjö på fyra timmar. Trots naturkatastrofens omfattning
              dog ingen person. Människorna hade nämligen sina gårdar i höglänt
              terräng.
            </seg>
            <seg xml:id="i-1bd891dae68ed47c-0">
              Lika välbeställda är vi inte nu.
            </seg>
            <seg xml:id="i-6f37bb901d8ef4a5-0">
              Fuktigt trä byggs in i hus trots att vi vetat i hundratals år
              att man ska torka träet först. I Göteborg förbereds en stor förtätning
              av staden i de områden som är känsliga för högt vatten.
            </seg>
            <seg xml:id="i-96a4507e6d834b57-0">
              Låt oss nu i stället utnyttja våra surt förvärvade erfarenheter
              till att rusta och stärka inför framtiden och eventuella naturkatastrofer.
              Låt oss vara eftertänksamma och kloka när vi planerar samhället.
            </seg>
            <seg xml:id="i-e96517b13a5c8317-0">
              Återupptagna förhandlingar
            </seg>
          </u>
          <note xml:id="i-7a0529715ef9a409-3">
            Överläggningen var härmed avslutad.
          </note>
          <note xml:id="i-0f472cdd2ebf3cc4-0">
            Ajournering
          </note>
          <note xml:id="i-ef8299c738b433f0-0">
            Kammaren beslutade kl. 15.48 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-b20489ac2e5a343a-0">
            Förhandlingarna återupptogs kl. 16.00.
          </note>
          <note xml:id="i-49992b4d3ea52d9d-0">
            10 § Beslut om ärenden som slutdebatterats vid dagens sammanträde
          </note>
          <note xml:id="i-a6f32ecd6ef609c1-0">
            Punkt 1
          </note>
          <note xml:id="i-5917bd6708f10415-0">
            Punkt 2
          </note>
          <note xml:id="i-efced2e93634cff1-0">
            Punkt 3
          </note>
          <note xml:id="i-b379d9c16a7a9286-0">
            Punkt 4
          </note>
          <note xml:id="i-39d3c0db116efdfe-0">
            Punkt 5
          </note>
          <note xml:id="i-987117c2abb25523-0">
            Övriga punkter
          </note>
          <note xml:id="i-5917bd6708f10415-1">
            Punkt 2
          </note>
          <note xml:id="i-987117c2abb25523-1">
            Övriga punkter
          </note>
          <note xml:id="i-a6f32ecd6ef609c1-1">
            Punkt 1
          </note>
          <note xml:id="i-5917bd6708f10415-2">
            Punkt 2
          </note>
          <note xml:id="i-efced2e93634cff1-1">
            Punkt 3
          </note>
          <note xml:id="i-b379d9c16a7a9286-1">
            Punkt 4
          </note>
          <note xml:id="i-39d3c0db116efdfe-1">
            Punkt 5
          </note>
          <note xml:id="i-fb47bbbe400428f5-0">
            Punkt 6
          </note>
          <note xml:id="i-a6f32ecd6ef609c1-2">
            Punkt 1
          </note>
          <note xml:id="i-5917bd6708f10415-3">
            Punkt 2
          </note>
          <note xml:id="i-39d3c0db116efdfe-2">
            Punkt 5
          </note>
          <note xml:id="i-987117c2abb25523-2">
            Övriga punkter
          </note>
          <note xml:id="i-87393eb41fa4d004-0">
            11 § Bordläggning
          </note>
          <note xml:id="i-25eee894226dd349-0">
            Följande dokument anmäldes och bordlades:
          </note>
          <note xml:id="i-f5bb27f14013a994-0">
            12 § Anmälan om interpellationer
          </note>
          <note xml:id="i-ae9e524b71dcc6d8-0">
            Följande interpellationer hade framställts:
          </note>
          <note xml:id="i-709c54f4bebe139c-0">
            den 21 januari
          </note>
          <note xml:id="i-6f46add5de721ad6-0">
            Ingela Nylund Watz
          </note>
          <note xml:id="i-6f46add5de721ad6-1">
            Ingela Nylund Watz
          </note>
          <note xml:id="i-d29ed3d533a68d57-0">
            Ulla Andersson
          </note>
          <note xml:id="i-a1cfc69115916850-0">
            den 22 januari
          </note>
          <note xml:id="i-a1ad94986d0ba058-0">
            Carina Ohlsson
          </note>
          <note xml:id="i-e97b6c393f9e9457-0">
            13 § Anmälan om frågor för skriftliga svar
          </note>
          <note xml:id="i-7f21df28bf9d0264-0">
            Följande frågor för skriftliga svar hade framställts:
          </note>
          <note xml:id="i-709c54f4bebe139c-1">
            den 21 januari
          </note>
          <note xml:id="i-eed3144eba9aa04f-0">
            Gustav Fridolin
          </note>
          <note xml:id="i-c850cc2027cacdb4-0">
            Hans Hoff
          </note>
          <note xml:id="i-bf8d29789d34e517-0">
            Gunnar Sandberg
          </note>
          <note xml:id="i-3333633aa886bbf2-0">
            Adnan Dibrani
          </note>
          <note xml:id="i-3333633aa886bbf2-1">
            Adnan Dibrani
          </note>
          <note xml:id="i-3333633aa886bbf2-2">
            Adnan Dibrani
          </note>
          <note xml:id="i-a1cfc69115916850-1">
            den 22 januari
          </note>
          <note xml:id="i-592e9a559bd13a8a-0">
            Raimo Pärssinen
          </note>
          <note xml:id="i-04d4a6ac110f1360-0">
            Helene Petersson
          </note>
          <note xml:id="i-8b95fe331745879d-0">
            Fredrik Olovsson
          </note>
          <note xml:id="i-8b95fe331745879d-1">
            Fredrik Olovsson
          </note>
          <note xml:id="i-bde2a4b669f4815e-0">
            14 § Anmälan om skriftliga svar på frågor
          </note>
          <note xml:id="i-a2b08f6cee0c7101-0">
            Skriftliga svar på följande frågor hade kommit in:
          </note>
          <note xml:id="i-709c54f4bebe139c-2">
            den 21 januari
          </note>
          <note xml:id="i-2714745eb0d73571-0">
            Amineh Kakabaveh
          </note>
          <note xml:id="i-2714745eb0d73571-1">
            Amineh Kakabaveh
          </note>
          <note xml:id="i-3382fa1a5a748131-0">
            Eva-Lena Jansson
          </note>
          <note xml:id="i-a1cfc69115916850-2">
            den 22 januari
          </note>
          <note xml:id="i-3a742373c68218b4-0">
            Anders Karlsson
          </note>
          <note xml:id="i-fe8b1cc78e2f4dc5-0">
            Per Åsling
          </note>
          <note xml:id="i-230fc4f3fd8f2466-0">
            Solveig Zander
          </note>
          <note xml:id="i-8ac4bc50d98c4035-0">
            Catharina Bråkenhielm
          </note>
          <note xml:id="i-a1ad94986d0ba058-1">
            Carina Ohlsson
          </note>
          <note xml:id="i-f4ba4ad291fd36db-0">
            Björn Söder
          </note>
          <note xml:id="i-8fba526375ea7d5f-0">
            Peter Persson
          </note>
          <note xml:id="i-7610d26a63e3b992-0">
            Christina Oskarsson
          </note>
          <note xml:id="i-0426db9064bd253f-0">
            Mats Pertoft
          </note>
          <note xml:id="i-bb0b241a0f19ca77-0">
            Katarina Köhler
          </note>
          <note xml:id="i-d29ed3d533a68d57-1">
            Ulla Andersson
          </note>
          <note xml:id="i-0426db9064bd253f-1">
            Mats Pertoft
          </note>
          <note xml:id="i-612011d6576d2203-0">
            Thomas Strand
          </note>
          <note xml:id="i-80641b75610c8124-0">
            15 § Kammaren åtskildes kl. 16.21.
          </note>
          <note xml:id="i-2fbb171c4d9ab4ca-0">
            Förhandlingarna leddes
          </note>
          <note xml:id="i-93a9ea3554e74b58-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
