<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--105</head>
          <docDate when="2012-05-15">2012-05-15</docDate>
        </div>
      </front>
      <body>
        <div>
          <note xml:id="i-e68cffef260202b1-0">
            ﻿
          </note>
          <note xml:id="i-bc405c45b4cf13f7-0">
            Riksdagens protokoll
          </note>
          <note xml:id="i-379f5ebf7fa42ba8-0">
            2012/13:105
          </note>
          <note xml:id="i-85e86fda236ac51e-0" type="date">
            Onsdagen den 15 maj
          </note>
          <note xml:id="i-5c79d4a70a999bbf-0">
            Kl. 09:00 - 17:01
          </note>
          <note xml:id="i-5eb8b3920cfeb5eb-0">
            1 § Anmälan om uppteckningar vid EU-nämndens sammanträden
          </note>
          <note xml:id="i-a6c6ead5bca85971-0">
            Andre vice talmannen anmälde att uppteckningar från EU-nämndens
            sammanträde fredagen den 19 april inkommit.
          </note>
          <note xml:id="i-7649b637fd1b9580-0">
            2 § Anmälan om fördröjda svar på interpellationer
          </note>
          <note xml:id="i-d4fc358dfe761ac7-0">
            Till riksdagen hade inkommit följande skrivelser:
          </note>
          <note xml:id="i-d46c17fe2ede7579-0">
            Interpellation 2012/13:398
          </note>
          <note xml:id="i-a2aee309a1d7d2c3-0">
            Interpellation 2012/13:398 Bedömningen av tillståndet i svensk
            ekonomi
          </note>
          <note xml:id="i-c2682df92b28ad68-0">
            Interpellationen kommer att besvaras tisdagen den 4 juni 2013.
          </note>
          <note xml:id="i-12fd58517f4347d3-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-32610c229ca22558-0">
            Rikard Jermsten
          </note>
          <note xml:id="i-58c401881405c8d0-0">
            Interpellation 2012/13:400
          </note>
          <note xml:id="i-2565dd1309ea8b9e-0">
            Interpellation 2012/13:400 Arbetslösheten i Sverige
          </note>
          <note xml:id="i-c2682df92b28ad68-1">
            Interpellationen kommer att besvaras tisdagen den 4 juni 2013.
          </note>
          <note xml:id="i-12fd58517f4347d3-1">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-32610c229ca22558-1">
            Rikard Jermsten
          </note>
          <note xml:id="i-4da0e0d939303e62-0">
            Interpellation 2012/13:401
          </note>
          <note xml:id="i-432164f767191d3d-0">
            Interpellation 2012/13:401 Matchningsproblem och otillräckliga
            drivkrafter
          </note>
          <note xml:id="i-c2682df92b28ad68-2">
            Interpellationen kommer att besvaras tisdagen den 4 juni 2013.
          </note>
          <note xml:id="i-12fd58517f4347d3-2">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-32610c229ca22558-2">
            Rikard Jermsten
          </note>
          <note xml:id="i-2aa33546cea9c73f-0">
            3 § Anmälan om inkommen granskningsrapport från Riksrevisionen
          </note>
          <note xml:id="i-257d2a5015bfebf8-0">
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note xml:id="i-0f5be62d3c99e505-0">
            4 § Hänvisning av ärenden till utskott
          </note>
          <note xml:id="i-c41cf002221addb6-0">
            Föredrogs och hänvisades
          </note>
          <note xml:id="i-72edfd72fdd7a016-0">
            5 § Förnyad bordläggning
          </note>
          <note xml:id="i-cb6e145681c6d070-0">
            Föredrogs och bordlades åter
          </note>
          <note xml:id="i-ec23d697387f81d8-0">
            6 § Granskning av kommissionens meddelande om ett ramverk för
            global utveckling efter 2015
          </note>
          <note xml:id="i-1041065fd7e75de8-0">
            Föredrogs
          </note>
          <note type="speaker" xml:id="i-8160e1b684747f93-0">
            Anf. 1 KENNETH G FORSLUND (S):
          </note>
          <u who="kenneth_g_forslund_6e39e5" xml:id="i-4c0dbdcfc3a55666-0">
            <seg xml:id="i-7f6d1bc3dcdec1cc-0">
              Herr talman! Denna debatt är kanske lite annorlunda. De flesta
              debatter här i kammaren brukar handla om att vi är oeniga om någonting,
              men när det kommer till de här frågorna råder en bred samsyn,
              vilket också märks i detta betänkande genom att det inte finns
              någon reservation. Det finns alltså en bred politisk enighet i
              Sveriges riksdag, och det finns anledning till det, för det här
              gäller frågor om FN:s millenniemål, frågor där Sverige traditionellt
              har väldigt starka och internationellt välkända åsikter. Det är
              säkert också en del av bakgrunden till att Sveriges biståndsminister
              Gunilla Carlsson ingår i FN:s högnivåpanel. Om jag har räknat
              rätt är hon just nu i denna stund på möte med denna högnivåpanel
              i New York.
            </seg>
            <seg xml:id="i-6c7bdb381bcffb24-0">
              Det som det handlar om här är vad EU ska ha för förhandlingsposition
              i framtiden i det fortsatta arbetet med att forma de nya millenniemålen.
              Den här EU-processen pågår för fullt. Som i alla processer, i
              synnerhet EU-processer, är det en lång resa, och man kan undra
              när i processen man ska försöka påverka. Så här långt har processen
              främst pågått i EU:s olika institutioner, huvudsakligen nere i
              Bryssel. Men nu går det in i ett nytt skede, och det blir mer
              en fråga för de olika medlemsstaterna och regeringarna i EU att
              förhandla vidare om vad som ska bli EU:s förhandlingsposition.
            </seg>
            <seg xml:id="i-2ba80f092855b811-0">
              Det är naturligtvis en styrka om EU har en gemensam uppfattning
              i frågor om utrikespolitik och biståndspolitik. Men enighet i
              EU får inte bli ett självändamål. Det är viktigt att man också
              är enig om bra ståndpunkter. Och även om man blir enig om de ståndpunkterna
              kan det finnas anledning att i vissa fall välja att gå före och
              gå längre än den gemensamma EU-ståndpunkten för att driva på debatten
              och den globala processen. Där tror jag att Sverige har en viktig
              roll att spela, en roll som också välkomnas av andra medlemsstater
              inom EU.
            </seg>
            <seg xml:id="i-30ca91f47979fbce-0">
              Det handlar kanske framför allt om vad jag tycker är traditionella
              svenska ståndpunkter om vikten av att arbeta med jämställdhet,
              hbt-rättigheter och SRHR-frågor, sådant som finns med i diskussionerna
              om millenniemålen. Det är frågor där Sverige är internationellt
              känt för att ligga långt framme, ha goda resultat självt och även
              vara pådrivande i den globala utvecklingen. Det ska vi inte skämmas
              för eller glömma bort, och det ska vi inte sudda bort för att
              bli eniga i EU, utan vi ska se vår roll. Vid lämpliga tillfällen
              ska vi vara beredda att spela solo i orkestern om det tjänar frågorna.
            </seg>
            <seg xml:id="i-7ca93b1fda6f624d-0">
              Det är viktigt att den agenda som till slut blir resultatet,
              det som jag kallar de nya millenniemålen efter 2015, blir en integrerad
              agenda för ett gott liv, där en viktig utgångspunkt är respekten
              för mänskliga rättigheter och att det här ska ske inom vad vår
              planet tål ekologiskt. Det handlar om att hålla ihop utvecklingsfrågor
              och miljöfrågor. Det är inte antingen eller, utan både och.
            </seg>
            <seg xml:id="i-504bd6e7a24b2f9e-0">
              Jag tror att Sverige har en viktig roll att spela. Den 4 juni
              kommer biståndsminister Gunilla Carlsson att presentera FN:s högnivåpanels
              resultat. Det blir naturligtvis väldigt spännande att ta del av
              det och förhålla sig till det som socialdemokrat och biståndspolitisk
              talesperson. Men innan vi kommit så långt ska vi nästa vecka här
              i riksdagen ha ett samråd med biståndsministern inför det EU-ministerrådsmöte
              som samlar biståndsministrarna och där slutligen EU:s ståndpunkt
              och förhandlingsbud ska fastställas.
            </seg>
            <seg xml:id="i-d63e2c06cc0615ff-0">
              Vi är i början av processen. Det är en spännande process som
              har alla möjligheter att leda till någonting gott. Det är viktigt
              att hålla fokus på den långsiktiga utvecklingen, att inte falla
              för frestelsen att formulera kortsiktiga och enkelt mätbara mål
              utan inse att vi har kommit långt med de tidigare millenniemålen.
              Vi har åstadkommit en hel del resultat, men väldigt mycket finns
              kvar att göra, och det som finns kvar att göra är sannolikt i
              många avseenden svårare än det som vi redan har gjort.
            </seg>
            <seg xml:id="i-bdf759fd9b2201ea-0">
              Jag ser fram emot en fortsatt process och diskussion, inte bara
              här i dag utan även under åren som kommer, kring FN:s framtida
              millenniemål om hur fattigdomen ska kunna utrotas i världen och
              hur alla människor i hela världen ska kunna leva i frihet, demokrati
              och en ekonomiskt, socialt och miljömässigt hållbar utveckling.
            </seg>
          </u>
          <note xml:id="i-4958612decb5741d-0">
            Med det, herr talman, yrkar jag bifall till förslaget i utlåtandet.
          </note>
          <note xml:id="i-013765c257027c42-0">
            I detta anförande instämde Désirée Liljevall (S).
          </note>
          <note type="speaker" xml:id="i-994e5370e793d6d3-0">
            Anf. 2 CHRISTIAN HOLM (M):
          </note>
          <u who="christian_holm_732a6f" xml:id="i-7d6ad1c6e687f9b1-0">
            <seg xml:id="i-07743e3af28aebab-0">
              Herr talman! Jag tackar Kenneth G Forslund för hans anförande
              och hälsar åhörarna på läktaren välkomna, liksom dem som sitter
              framför tv:n hemma och tittar på denna spännande debatt. Det är
              en viktig debatt, även om vi som Kenneth G Forslund sade är eniga
              i utrikesutskottet om de här frågorna. Jag tror att det är en
              styrka för Sveriges riksdag och för Sverige att vi så långt som
              möjligt har denna enighet, för detta handlar om att driva frågor
              som partiöverskridande väldigt ofta är starka värderingsfrågor
              för oss svenska parlamentariker.
            </seg>
            <seg xml:id="i-49d34a9fb7d505a7-0">
              Utrikesutskottets utlåtande UU18, som debatteras här i dag, Granskning
              av kommissionens meddelande om ett ramverk för global utveckling
              efter 2015 , är viktigt för den framtida utvecklingsagendan. Vi
              debatterar kommissionens meddelande Ett anständigt liv för alla:
              Att avskaffa fattigdom och ge världen en hållbar framtid . Det
              här innebär både fattigdomsbekämpning och klimat- och miljöfrågor.
            </seg>
            <seg xml:id="i-8b06e831cb9f3c3e-0">
              Tanken är att vi ska ge vår syn på de ingångsvärden EU i sin
              tur ska ha inför kommande förhandlingar i FN när det gäller global
              utveckling efter år 2015 och att EU då ska ha ett gemensamt ramverk
              inför dessa förhandlingar.
            </seg>
            <seg xml:id="i-fffe846292e9ead5-0">
              Det är viktigt att EU har en stark och gemensam röst. Från svensk
              sida vill vi givetvis att EU-rösten så långt som möjligt ska representera
              våra svenska värderingar och prioriteringar och att vår politik
              präglar EU:s politik i så stor utsträckning som möjligt. I de
              förhandlingar som kommer att ske inom FN är EU bara en av många
              stora förhandlingsparter. Men EU är en stor förhandlingspart med
              över 500 miljoner, det vill säga mer än en halv miljard, invånare
              och har en viss tyngd. Kan vi vara med i den diskussion vi har
              här i dag med den enighet vi har i Sveriges riksdag och kunna
              sätta en större prägel på det arbetet kan vi göra skillnad.
            </seg>
            <seg xml:id="i-7b37d13206782b93-0">
              Herr talman! I stort är vår uppfattning att det utlåtande som
              föreslås av kommissionen är positivt. Det är positivt att man
              tar fram vissa grundläggande principer. Däremot kan det vara lite
              för tidigt att redan i dag komma med konkreta förslag till mål
              i processen. EU ska vara med och bidra till att forma den dagordning
              som ska ligga till grund för framtida diskussioner. Men vi ska
              samtidigt inte föregripa hela förhandlingsprocessen. Att kommissionen
              föreslår de för Sverige så viktiga principerna om mänskliga rättigheter,
              god samhällsstyrning med rättsstatsprincip med mera, jämställdhet
              och andra principer välkomnas och stöds självklart av oss.
            </seg>
            <seg xml:id="i-82d96d620cc92d95-0">
              Vad gör då Sverige, och vilka frågor driver vi inom EU? Vi anser
              att översynen av millenniemålen och framtagandet av hållbarhetsmål
              ska föras samman och bör mynna ut i ett ramverk. Vi vill ha ett
              integrerat ramverk med en uppsättning universella mål som omfattar
              de tre dimensionerna för hållbar utveckling. Det är den sociala,
              den ekonomiska men också den miljömässiga.
            </seg>
            <seg xml:id="i-0f48643ec81fbf7a-0">
              Sverige verkar inom EU för att en rad rådslutsatser ska bli verklighet
              och att EU i detta skede ska ha en så flexibel position som möjligt
              och ett lyssnande förhållningssätt. Vi vill gärna se ett antal
              mål som är universella men också relevanta för alla länder. Dessa
              mål ska vara utformade på ett sådant sätt att de är operativa
              på nationell nivå.
            </seg>
            <seg xml:id="i-e42ca2b79ac1dec3-0">
              Vi måste givetvis ta lärdom av den tid som gått sedan millenniemålen
              fastställdes och jobba vidare med det vi har påbörjat. Det är
              samtidigt viktigt att poängtera varje lands eget ansvar i genomförandeprocessen.
            </seg>
            <seg xml:id="i-74d5bfe91a509829-0">
              Från vår sida är det angeläget att arbetet med millenniemålen
              fortgår. Många länder är långt ifrån att uppfylla alla åtta millenniemål.
              Det gäller i synnerhet konfliktdrabbade länder och sviktande stater
              där man kanske är långt ifrån att uppnå något av målen.
            </seg>
            <seg xml:id="i-ea5cfa05ceb1c408-0">
              Sverige fortsätter att fokusera främst på millenniemålen 4 och
              5, det vill säga om minskad barnadödlighet och mödradödlighet,
              och millenniemål 7 om miljömässig hållbarhet. Det kommande ramverket
              bör sända signaler om en vision av välstånd, säkerhet och välfärd
              för alla och fortsatt bygga på fattiga människors perspektiv.
            </seg>
            <seg xml:id="i-b0fa94068ba90236-0">
              Demokratisk samhällsstyrning, rättsstatsprincipen, fred och säkerhet
              och jämställdhet är viktigt för att uppnå inkluderande hållbar
              utveckling. Sverige och förhoppningsvis också EU kommer att driva
              att god samhällsstyrning, mänskliga rättigheter och jämställdhet
              ska vara grundpelare i den framtida agendan för global utveckling.
            </seg>
            <seg xml:id="i-6dacef44695cdab3-0">
              Millenniedeklarationen och därmed respekten för mänskliga rättigheter
              bör stå som grund för den framtida dagordningen. Det innebär att
              vi bör ha en bred och omfattande ansats som inkluderar alla grupper
              och alla typer av rättigheter, inklusive de rättigheter som för
              vissa länder är kontroversiella men för Sverige väldigt viktiga,
              som rätten till sexuell och reproduktiv hälsa, kvinnors rättigheter
              och hbt-personers rättigheter. Det är även viktigt att man tar
              in perspektivet med personer som exempelvis lever med funktionshinder.
              Mänskliga rättigheter omfattar alla.
            </seg>
            <seg xml:id="i-a91e124b475dc24e-0">
              Herr talman! Sammanfattningsvis kan vi kortfattat säga att Sverige
              i allt väsentligt är positivt till det som presenteras av EU-kommissionen.
              Men vi vill trycka lite extra på de viktiga frågor som gäller
              mänskliga rättigheter och demokrati, SRHR-frågorna och också miljö-
              och klimatfrågorna. Jag avslutar med att yrka bifall till utskottets
              förslag till beslut.
            </seg>
          </u>
          <note type="speaker" xml:id="i-5d8d22a8c65d1c0f-0">
            Anf. 3 CHRISTER WINBÄCK (FP):
          </note>
          <u who="christer_winback_75837f" xml:id="i-44209cb7278f5103-0">
            <seg xml:id="i-edda743bb5c269c7-0">
              Herr talman! Om kvinnor i u-länder inte kan välja sina lagstiftare
              blir det inga satsningar på mödravård. Om yttrandefriheten förtrycks
              kan folkrörelserna inte förändra attityden till aids. Om makten
              ärvs från far till son blir kampen för det egna maktinnehavet
              viktigare än folkets väl och landets utveckling.
            </seg>
            <seg xml:id="i-9f992e573eeb1eaa-0">
              Demokrati är grunden för fortsatt utveckling och möjlighet för
              ett land att självt kunna forma sin framtid. Det är därför Folkpartiet
              vill att demokrati ska vara ett av huvudmålen för global utveckling.
              Dagens debatt handlar om EU:s ingångsvärden inför de kommande
              förhandlingarna i FN om global utveckling efter 2015.
            </seg>
            <seg xml:id="i-f0614c5573f6b3d0-0">
              Global utveckling handlar inte bara om hur man ska se till att
              ingen lider brist på mat, vatten och tak över huvudet. Att vara
              fattig innebär också att lida brist på makt och valmöjligheter.
            </seg>
            <seg xml:id="i-4f6a7ba878cf97fa-0">
              Demokrati och frihet är det viktigaste verktyget för att bekämpa
              fattigdom och skapa utveckling. Demokrati skapar också stabilitet
              och säkerhet i världen. Som liberaler kan vi aldrig acceptera
              ofriheten, förtrycket, diskrimineringen och lidandet.
            </seg>
            <seg xml:id="i-55e813958a887bce-0">
              Demokrati är en hörnsten för en långsiktig utveckling som ökar
              människors möjlighet att försörja sig. Det framhålls i utskottsbetänkandet
              att ramverket bör inriktas på utrotning av fattigdom i alla dess
              dimensioner, var den än finns, och att främja välstånd och välbefinnande
              för alla människor.
            </seg>
            <seg xml:id="i-15a60d3a7f51be36-0">
              Det är gott så, men det finns hinder på vägen. Utskottet pekar
              på att särskild hänsyn bör tas till konfliktdrabbade länder och
              sviktande stater. En och en halv miljard människor lever i konfliktdrabbade
              länder och sviktande stater som inte har uppnått millenniemålen.
            </seg>
            <seg xml:id="i-5899769bb60b6af1-0">
              Varför då? En av orsakerna är väpnat våld som underminerar möjligheterna
              till utveckling. Frihet från våld i alla former måste därför vara
              en viktig beståndsdel för arbetet framöver.
            </seg>
            <seg xml:id="i-f4861179f8af4ae9-0">
              Utskottet framhåller att hotet om en okontrollerad spridning
              av små och lätta vapen måste tas på stort allvar och att gränsöverskridande
              okontrollerad vapenhandel kräver särskild uppmärksamhet.
            </seg>
            <seg xml:id="i-db6c6ad00c49aa44-0">
              Det finns ett nära samband mellan säkerhet och utveckling. Förtryck,
              konflikter och humanitära kriser gör att utveckling bromsar upp
              och stannar av. Ett land som plågas av strider, konflikter, kriminalitet
              och väpnat våld har inte samma förutsättningar att skapa utveckling
              och välstånd för sina medborgare.
            </seg>
            <seg xml:id="i-54790525227527ed-0">
              Väpnat våld innebär också en stor belastning för hälso- och sjukvård
              och kostar mycket pengar. Dessutom drabbas offrens familjer av
              ökade kostnader, minskade inkomster och i vissa fall även av social
              marginalisering.
            </seg>
            <seg xml:id="i-aa4f44d10af6dfe0-0">
              Konsekvenserna av väpnat våld stannar inte vid de omedelbara
              och uppenbara i form av spillda liv, bestående men och handikapp
              och långtgående psykiska trauman. Våldet kan också leda till långtgående
              konsekvenser för samhället.
            </seg>
            <seg xml:id="i-f16afc3600c3ac36-0">
              En stor spridning av handeldvapen skapar i sig osäkerhet, reell
              såväl som upplevd. Det i sin tur skapar tryck på ökade kostnader
              för polis och rättssystem. I de fall staten inte klarar av att
              möta behoven av ökad säkerhet skapas andra lösningar för att försvara
              liv och egendom för att möta behoven, med risker att underminera
              staters våldsmonopol samt principen om säkerhet som en medborgerlig
              rättighet.
            </seg>
            <seg xml:id="i-661a1c9b44e67294-0">
              Väpnat våld inverkar också på staters produktivitet, såtillvida
              att majoriteten av offren kommer från den unga och produktiva
              delen av befolkningen och reducerar dessas möjligheter till produktivt
              arbete. Den minskade livskvalitet och ökade osäkerhet som följer
              av väpnat våld kan också inverka negativt på den privata investeringsviljan.
            </seg>
            <seg xml:id="i-6c2a1f04d884e5c3-0">
              Totalt sett underminerar väpnat våld möjligheterna till utveckling
              och är därför ett direkt hinder för uppfyllelsen av millenniemålen
              både dagens och morgondagens. I FN:s program för utveckling, UNDP,
              uppskattas den totala kostnaden för väpnat våld enbart i de länder
              som befinner sig utanför konflikt uppgå till 163 miljarder dollar
              årligen.
            </seg>
            <seg xml:id="i-89d36c775c0c7cc4-0">
              Men väpnat våld underminerar inte bara samhällens möjligheter
              till utveckling. Som en del av organiserad kriminalitet uttrycker
              våldet ett misslyckande från samhället när det gäller att erbjuda
              säkerhet. Det utgör ett hot mot den sociala sammanhållningen och
              riskerar i vissa fall också att bidra till subkulturer av straffrihet
              och maffialiknande säkerhetsarrangemang.
            </seg>
            <seg xml:id="i-4da2471499823813-0">
              I samhällen drabbade av väpnat konflikt är konsekvenserna ännu
              djupare med flyktingproblematik, raserad infrastruktur och kollektiva
              psykologiska trauman där vägen till försoning kan upplevas som
              mycket lång. I dessa sammanhang utgör det väpnande våldet ett
              hinder även för humanitärt bistånd. Det utgör också ett direkt
              hot mot biståndsarbetare och medverkar till att biståndsmedel
              måste användas till säkerhetsarrangemang och till att mildra de
              omedelbara konsekvenserna av våldet snarare än till utveckling.
            </seg>
            <seg xml:id="i-bae821ccf1bd4b20-0">
              Herr talman! Det är därför Sverige som en stor biståndsgivare
              måste se till att kampen mot den okontrollerade spridningen av
              små och lätta vapen fortsätter och intensifieras så att de mål
              som ställs upp och de medel som satsas ska få avsedd effekt och
              bidra till utvecklingen i världen. När det gäller den globala
              utvecklingen efter 2015 bör man ta fasta på alla länders ansvar
              för att bidra till en hållbar utveckling.
            </seg>
            <seg xml:id="i-85e5b43d35a29c2d-0">
              Oppositionen kommer naturligtvis att kritisera oss för vad vi
              glömt eller på några korta minuter inte har fått med här. Det
              innebär inte att det inte arbetas med FN:s resolutioner om kvinnors
              rättigheter, främjandet av jämställdhet och kvinnors roll i utveckling
              och rätt till fria och säkra aborter. Det innebär inte heller
              att frågor om mänskliga rättigheter, miljö och klimat, SRHR-frågor
              och hbtq i alla former är bortglömda. Tvärtom ligger fokus mycket
              på att dessa frågor ska finnas och finns med som en naturlig del
              av allt utvecklingsarbete. Men denna gång koncentrerar jag mig
              på frågor som gäller våld, vapenkontroll och nedrustning.
            </seg>
          </u>
          <note type="speaker" xml:id="i-29d9f8d1839cd639-0">
            Anf. 4 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-4c0dbdcfc3a55666-1">
            <seg xml:id="i-3112e3c369241eac-0">
              Herr talman! Jag tackar Christer Winbäck, och jag kan omedelbart
              lugna honom: Jag tänker inte utdela all den kritik som han alldeles
              nyss förutspådde skulle komma. Det finns säkert tillfällen då
              vi kan kritisera regeringssidan också på detta område. Men låt
              oss göra det en annan gång; i det här fallet är vi till den allra
              största delen överens.
            </seg>
            <seg xml:id="i-b5446aba6f7c21e6-0">
              Jag tycker att Christer Winbäck på ett mycket förtjänstfullt
              sätt pekar på hur våld, krig och förtryck mycket allvarligt hindrar
              utveckling. Jag blir nyfiken när han säger att det måste finnas
              krav på demokrati. Jag undrar hur vi ska tolka detta. Är det först
              demokrati och sedan utveckling och bistånd? Är det så vi ska tolka
              det? Eller kan vi vara överens om att utveckling kan leda till
              demokratisering som kan leda till ökad utveckling som kan leda
              till ännu mer ökad demokratisering som leder till ännu mer utveckling
              och så vidare? Eller tycker Folkpartiet att det är antingen eller
              det måste först vara demokrati, och sedan kan vi jobba med utveckling
              och bistånd till de länder som behöver det?
            </seg>
          </u>
          <note type="speaker" xml:id="i-8d329906d98393e6-0">
            Anf. 5 CHRISTER WINBÄCK (FP) replik:
          </note>
          <u who="christer_winback_75837f" xml:id="i-44209cb7278f5103-1">
            <seg xml:id="i-31ef7b256651e751-0">
              Herr talman! Jag håller med om det som Kenneth G Forslund säger.
              Självfallet går dessa saker hand i hand. Utveckling leder till
              demokrati som leder till fortsatt utveckling. Men det är viktigt
              att känna att demokratidelen inte glöms bort. Om man bara använder
              utvecklingsparametrarna, så som vi ibland diskuterar här i kammaren,
              och glömmer bort demokratin blir det inte en hållbar utveckling
              på sikt. Det är viktigt att demokratin finns med som en viktig
              hörnsten, som jag sade.
            </seg>
          </u>
          <note type="speaker" xml:id="i-a2d3483df02a6279-0">
            Anf. 6 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-4c0dbdcfc3a55666-2">
            <seg xml:id="i-35d1eeecfed758bc-0">
              Herr talman! Då kan jag konstatera att vi verkligen förefaller
              vara så överens som utlåtandet ger uttryck för när det inte finns
              några reservationer. Det gläder mig.
            </seg>
            <seg xml:id="i-3acb163c23639d4d-0">
              Det finns länder stora sådana, dessutom där det sker en stark
              utveckling men där demokratin absolut inte utvecklas. Jag tänker
              naturligtvis framför allt på Kina. Jag tycker att det är viktigt
              att vi jobbar med att skapa också en demokratisk utveckling i
              Kina och i liknande länder. Det handlar inte bara om en ekonomisk
              och möjligen social utveckling som finns där.
            </seg>
          </u>
          <note type="speaker" xml:id="i-14ce5cf503b3aa1d-0">
            Anf. 7 CHRISTER WINBÄCK (FP) replik:
          </note>
          <u who="christer_winback_75837f" xml:id="i-44209cb7278f5103-2">
            <seg xml:id="i-f374ff4680afabe9-0">
              Herr talman! Det finns även länder i vårt närområde där man kan
              fundera på hur demokratin ska förbättras för att det ska leda
              till en bättre utveckling för den enskilda medborgaren. Det handlar
              inte bara om de länder där vi i dag är involverade i biståndsaktiviteter
              och annat. Det finns mycket att göra.
            </seg>
            <seg xml:id="i-db7a5da79e5281fd-0">
              Jag tycker fortfarande att det är viktigt att demokratin ska
              ses som en hörnsten i allt utvecklingsarbete vi gör. Precis som
              Kenneth G Forslund påpekar går det hand i hand, och det ena leder
              till det andra. Men allt måste vara med på tåget.
            </seg>
          </u>
          <note type="speaker" xml:id="i-a4b60a554d047c0f-0">
            Anf. 8 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-c6c6d701a6d6a840-0">
            <seg xml:id="i-f92aace13656f906-0">
              Herr talman! Detta är ett betänkande som har stor enighet i utskottet.
              Egentligen är det inte heller ett betänkande utan ett utlåtande,
              herr talman, och ett utlåtande handlar om att vi från kammarens
              sida i ett tidigt skede ska kunna diskutera vad som händer i EU.
              Vi ska vara med och ge riktlinjer och kunna diskutera dessa riktlinjer
              för EU:s fortsatta arbete.
            </seg>
            <seg xml:id="i-bb4e9c52f6e0d4fb-0">
              Detta är ett viktigt område för EU:s fortsatta arbete. Det handlar
              om ramverket för global utveckling post-2015, efter 2015. Det
              gäller EU:s ingångsvärden inför de kommande förhandlingarna, som
              kommer att bli tuffa och som kommer att kräva god vilja från många
              parter också från EU för att vi ska kunna samla världen till nya
              mål för vår utveckling.
            </seg>
            <seg xml:id="i-7ffa28aac11550aa-0">
              Grunden för detta är att vi alla har sett att den enighet vi
              kunde nå när det gäller millenniemålen för 2015 ändå har haft
              en stor betydelse för att man ska kunna samla världens resurser
              i några huvudstråk. Det handlar om att försöka nå de åtta målpunkter
              som vi då pekade ut. Vi är inte framme. Vi är långt ifrån framme
              vid alla mål, men vi verkar ändå klara det gemensamma åtagandet
              för fattigdomsmålet.
            </seg>
            <seg xml:id="i-16c699626083bf36-0">
              Millenniemålen gav en god erfarenhet, och på denna grund ska
              vi nu bygga vidare för att utrota fattigdom, och inte bara halvera
              den. Insikten finns, herr talman, om att detta kräver såväl ekonomisk
              politik som social politik och miljö- och klimatpolitik.
            </seg>
            <seg xml:id="i-e40cf5b7d6f46db9-0">
              Insikten om att man bör förena globala aktörer är på väg att
              växa även om det ifrågasätts i många förhandlingar. Vi har ett
              jordklot, herr talman, och vi har ett gemensamt ansvar för att
              värna och vårda det. Det finns inga delar av jordklotet som kan
              fredas från vad som händer runt omkring, utan vi är alla beroende
              av varandra. Rio + 20 i fjol var en insikt om att vi måste förena
              utvecklingsagendan. Att gå från millenniemål till hållbarhetsmål,
              från MDG till SDG sustainable development goals var ett budskap
              som världen då enades bakom, om än med stora svårigheter och många
              skohorn. Vi måste försöka hålla fast vid detta.
            </seg>
            <seg xml:id="i-3c2ae03fa43489d1-0">
              Utskottet lyfter fram hur viktigt det är att förena fattigdomsbekämpning
              med hållbar utveckling. Det är de främsta målen. Vi ska ta fram
              en vision för 2050, och vi jobbar på det i Sverige. Vi ska ha
              mål och målsättningar för 2030. Också detta är någonting som vi
              jobbar med i Sverige och för övrigt i EU. Det handlar om att skapa
              en samstämmig politik för hållbar utveckling och för en hållbar
              värld där vi också ska klara klimatutmaningarna. Dem möter vi
              alla. Det handlar om att förebygga nya katastrofer, nya konflikter
              och ny fattigdom, och om vi inte klarar av att nå hållbarhetsmålen
              kommer de att komma med stor kraft och påverka oss alla.
            </seg>
            <seg xml:id="i-0922ec301d0ae6ad-0">
              EU är en viktig aktör för att möjliggöra en sådan politisk utveckling.
              Vi måste ta ansvar här hemma men också på den europeiska kontinenten
              och vidta åtgärder själva. Vi måste också vara beredda att bjuda
              till för att åstadkomma lösningar och inte låsningar i den globala
              miljön.
            </seg>
            <seg xml:id="i-964cc1386fb4510f-0">
              En hållbar värld kräver en inkluderande ekonomisk och social
              tillväxt. En hållbar värld innebär att vi klarar av att ha en
              hållbar tillväxt som tar fasta på klimat och miljö.
            </seg>
            <seg xml:id="i-9cb7464d500357b2-0">
              Kommissionen har identifierat viktiga principer och drivkrafter.
              Vi i Centerpartiet vill understryka vikten av det som utskottet
              nu också konstaterar, nämligen att det inte räcker med att identifiera
              drivkrafter utan att man också måste vara beredd att vidta åtgärder.
              Det understryker utskottet, inte minst för att säkerställa att
              åtgärder vidtas som långsiktigt hanterar klimatfrågorna. Det är
              en oerhört viktig del i arbetet.
            </seg>
            <seg xml:id="i-2186df2c034c3778-0">
              När vi pratar långsiktighet och hållbarhet krävs det att vi inte
              bara söker plåsterlösningar, utan vi måste söka långsiktigt förebyggande
              lösningar för en hållbar utveckling för alla människor, för kommande
              generationer, när vi blickar framåt mot 2050.
            </seg>
            <seg xml:id="i-c04077e51d143330-0">
              Herr talman! Med detta yrkar jag bifall till förslaget i utskottets
              utlåtande. Det finns ingen reservation här utan bara ett särskilt
              yttrande, och det har jag inte kommenterat här.
            </seg>
          </u>
          <note type="speaker" xml:id="i-f6bdab2defdefc7c-0">
            Anf. 9 BJÖRN SÖDER (SD):
          </note>
          <u who="bjorn_soder_0c1a4c" xml:id="i-6a406a04579971bd-0">
            <seg xml:id="i-848fc2ec0a7a5003-0">
              Herr talman! Utrikesutskottet har i detta utlåtande behandlat
              EU-kommissionens meddelande om ett ramverk för global utveckling
              efter 2015. Skrivelsen berör ett brett område. Det gör att detta
              utlåtande och denna debatt rör sig över ganska många olika ämnen,
              men alla syftar till att vi ska kunna göra förbättringar för en
              globalt hållbar utveckling. Detta arbete är viktigt för mänsklighetens
              fortsatta utveckling mot en hållbar värld som skapar möjligheter
              till välstånd och välbefinnande utan att tömma jordens resurser.
            </seg>
            <seg xml:id="i-a4ad48d86f0d9f0a-0">
              I detta utlåtande lyfter utskottet fram vikten av jämställdhetsarbete
              och en förbättrad situation för kvinnor. Utskottet lyfter också
              fram millenniemålen, bland annat att mödradödligheten ska minskas
              med tre fjärdedelar fram till 2015.
            </seg>
            <seg xml:id="i-b89bf91d1951fd1b-0">
              I jämställdhetsarbetet i utvecklingsländer anser vi att det är
              viktigt att ge kvinnor de förutsättningar som behövs för att de
              över huvud taget ska ha en möjlighet att delta i utbildning och
              bli tillgängliga på arbetsmarknaden. Kvinnor måste därför kunna
              delta i beslutsfattande, delta i ekonomin, kunna försörja sig,
              ha tillgång till utbildning och ha en god hälsa.
            </seg>
            <seg xml:id="i-22dd695f71c5211f-0">
              Vi i Sverigedemokraterna instämmer i allt detta. Vi vill dock
              göra en anmärkning i marginalen när det gäller de så kallade sexuella
              och reproduktiva rättigheterna. På många håll i världen ses dessa
              fortfarande som kontroversiella frågor. Utifrån denna kunskap
              anser Sverigedemokraterna att regeringen i sitt arbete rörande
              SRHR-frågor borde visa större ödmjukhet och respekt för de kulturella
              skillnader som finns i synen på frågor inom SRHR.
            </seg>
            <seg xml:id="i-a94ce4efb2cdff99-0">
              Herr talman! Sverigedemokraterna instämmer i att det finns många
              problem i världens länder kopplade till sexuell och reproduktiv
              hälsa såsom mödradödlighet, hiv/aids och sexuella övergrepp. Sverigedemokraterna
              instämmer dock inte i utskottets enhälligt positiva inställning
              till hur regeringens arbete med SRHR-frågor bedrivs.
            </seg>
            <seg xml:id="i-59c90ff6e8859378-0">
              I arbetet med SRHR-frågor är det enligt vår mening särskilt viktigt
              att verka för att en nyanserad bild av abort lyfts fram. Det är
              viktigt att man inte bortser från de etiska problemen med ingreppet.
              Det är också värt att uppmärksamma att man tidigare har låtit
              sig influeras av enskilda lobbyorganisationer. Vi anser att det
              skapar en bristande trovärdighet i dialogen rörande frågor om
              sexuell och reproduktiv hälsa då dessa frågor, som tidigare nämnts,
              är politiskt känsliga i många länder. Vid en dialog med andra
              länder om abortfrågan bör också frågan problematiseras utifrån
              flera aspekter. Det bör finnas en större respekt för och medvetenhet
              om det etiska dilemma som abort utgör i många länder.
            </seg>
            <seg xml:id="i-839442d219b9a294-0">
              Precis som utskottet också konstaterar talar kommissionen om
              vikten av att målsättningarna måste kunna anpassas till nationella
              förhållanden och operationaliseras på nationell nivå trots att
              de ska gälla generellt för alla länder.
            </seg>
            <seg xml:id="i-0fc9e39d3a0c06b3-0">
              Vår allmänna hållning är att ha respekt för varje lands suveränitet
              och för den kultur och värdegrund som där finns. Sverigedemokraterna
              vill verka för en värld med fristående demokratiska stater. Vi
              anser att man bör vara vaksam så att man inte går över gränsen
              i arbetet för grundläggande internationella mänskliga rättigheter
              och börjar ställa orimliga krav på enskilda länders politiska
              inriktningar.
            </seg>
            <seg xml:id="i-de252a22a2835e0b-0">
              Herr talman! Jag vill be om ursäkt för att jag har dragit över
              min tid och yrka bifall till förslaget i utskottets utlåtande.
            </seg>
          </u>
          <note type="speaker" xml:id="i-38bafcc1e32254e3-0">
            Anf. 10 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-4c0dbdcfc3a55666-3">
            <seg xml:id="i-08eaa8c31bce6019-0">
              Herr talman! Utifrån det som ni skriver i ert särskilda yttrande
              om att en nyanserad bild av aborter ska lyftas fram och att dessa
              frågor är politiskt känsliga i många länder vill jag ställa en
              fråga till Björn Söder: Vadan denna blygsamhet, Björn Söder? Sverigedemokraterna
              är ju ett parti som brukar göra sak av att ni vill lyfta upp frågor
              som ni säger att andra inte vill lyfta upp. Varför är ni plötsligt
              så blygsamma här och vill att Sverige ska tona ned sin roll så
              mycket?
            </seg>
          </u>
          <note type="speaker" xml:id="i-552a5cc7a0301b80-0">
            Anf. 11 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-6a406a04579971bd-1">
            <seg xml:id="i-cef377a362e14f8b-0">
              Herr talman! Vi är öppna med att vi anser att den svenska abortlagstiftningen
              är föråldrad och förlegad. Det är en lagstiftning som tillkom
              för 38 år sedan. Mycket har hänt sedan dess när det gäller den
              medicinska utvecklingen. Vi anser också att den svenska abortlagstiftningen
              har blivit påverkad väldigt mycket av lobbyorganisationer som
              driver på för fri abort och så vidare. Vi anser att den svenska
              abortlagstiftningen är extrem i ett internationellt perspektiv.
              Man kan säga att Sverige är en extrem pol på den ena sidan, och
              motpolen är till exempel Irland och Polen som totalförbjuder abort.
            </seg>
            <seg xml:id="i-3607db5e054a648f-0">
              Jag tycker att det är viktigt att vi tittar på var övriga länder
              befinner sig i ett internationellt perspektiv och att vi bör sträva
              efter att hamna där. Därför anser vi också att den svenska abortlagstiftningen
              ska förändras.
            </seg>
            <seg xml:id="i-d61e2b0b99a3fab3-0">
              Om den svenska regeringen då trycker på för att andra länder
              ska gå i samma riktning som Sverige anser vi att det är fel väg
              att gå. Därför bör den svenska regeringen tona ned arbetet med
              att försöka förändra de andra ländernas abortlagstiftning och
              kanske mer anpassa sin egen abortlagstiftning efter hur andra
              länder har det och efter att den medicinska utvecklingen har gått
              framåt.
            </seg>
          </u>
          <note type="speaker" xml:id="i-4e9cf2e48043e5f4-0">
            Anf. 12 KENNETH G FORSLUND (S) replik:
          </note>
          <u who="kenneth_g_forslund_6e39e5" xml:id="i-4c0dbdcfc3a55666-4">
            <seg xml:id="i-85d26fa18006f290-0">
              Herr talman! Tack för svaret, Björn Söder! Jag tycker att det
              var klargörande. Det är naturligtvis fullt begripligt att man
              inte vill skicka någonting som man inte tycker är bra här hemma
              i Sverige på export till omvärlden. Det är högst rimligt.
            </seg>
            <seg xml:id="i-4bb2929234e88b47-0">
              Vi har olika åsikter om en hel del olika saker, bland annat abortlagstiftningen.
              Det är inget fel att ha olika åsikter, tvärtom. Det är därför
              vi har demokrati och debatt.
            </seg>
            <seg xml:id="i-c212451e2428cb09-0">
              Jag tycker inte att abort är något preventivmedel. Samtidigt
              vet vi att fria och säkra aborter räddar liv. Men låt inte abortfrågan,
              varken i Sverige eller internationellt, skymma sikten för vikten
              av att arbeta för möjligheten till säkert sex och familjeplanering.
              Det är två saker som vi vet är både viktiga och mycket effektiva
              för att skapa utveckling i världen. Björn Söder var till och med
              inne på det i sitt anförande. Kvinnors möjligheter att delta i
              samhället är oerhört viktiga för utvecklingen i ett land.
            </seg>
            <seg xml:id="i-1a8d63725014bc87-0">
              Vi får säkert möjlighet att debattera huruvida den svenska abortlagstiftningen
              är extrem eller inte i något annat sammanhang. Jag vill ändå tacka
              Björn Söder för att han berättade vad som ligger bakom de i det
              särskilda yttrandet ganska blygsamma formuleringarna om hur Sverige
              ska förhålla sig i abortfrågan och SRHR-frågor globalt sett.
            </seg>
          </u>
          <note type="speaker" xml:id="i-5dd12986699dcdf0-0">
            Anf. 13 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-6a406a04579971bd-2">
            <seg xml:id="i-3430a7d966945b64-0">
              Herr talman! Jag håller med Kenneth G Forslund om att det är
              otroligt viktigt att arbeta förebyggande, och det är också någonting
              som vi ser att man måste prioritera. Jag håller också med om att
              abort inte ska vara ett preventivmedel. Vi är ganska rörande överens
              om det, tror jag.
            </seg>
          </u>
          <note type="speaker" xml:id="i-9add7776931da0fc-0">
            Anf. 14 HANS LINDE (V):
          </note>
          <u who="hans_linde_857e1f" xml:id="i-e594e82a7ac3a275-0">
            <seg xml:id="i-3ffb73e5a6b5c248-0">
              Herr talman! Rubriken för dagens debatt kanske inte är den mest
              exalterande vi har haft här i kammaren, men bakom rubriken på
              dagens utlåtande finns kanske en av de viktigaste diskussionerna
              vi kommer att ha i denna kammare under hela mandatperioden. Det
              handlar om de globala utvecklingsmål som vi kommer att arbeta
              utifrån tillsammans över hela jorden under en mycket lång tid
              framöver.
            </seg>
            <seg xml:id="i-29e3aa990a58826c-0">
              Redan år 2000 enades världens ledare om åtta så kallade millenniemål
              om bland annat minskad fattigdom, hunger och mödradödlighet i
              världen. Dessa mål löper ut 2015, och det är dags för världen
              att tillsammans gemensamt formulera nya utvecklingsmål.
            </seg>
            <seg xml:id="i-ecff77fcbfe963ac-0">
              Jag tycker att de år vi har bakom oss med arbetet med millenniemålen
              visar att när världen går samman och sätter upp tydliga, gemensamma
              mål och arbetar tillsammans kan man också åstadkomma förändring.
              När det gäller millenniemålen handlar det om förändring i miljoner
              människors vardag världen över.
            </seg>
            <seg xml:id="i-59b02ff425632d34-0">
              Vi ser i dag att flera av de olika millenniemålen kommer att
              nås, men vi ser tyvärr också samtidigt att framstegen är väldigt
              ojämnt fördelade mellan olika länder och olika regioner.
            </seg>
            <seg xml:id="i-23f784c66ed08d9d-0">
              Vi kan dock konstatera att under det gångna decenniet har hundratals
              miljoner människor fått möjlighet att lyfta sig ur fattigdom och
              få tillbaka sin mänskliga värdighet. Vi ser miljoner flickor världen
              över som nu för första gången i sitt liv får göra en matteläxa,
              får möjlighet att gå i skolan och därigenom får makt och möjlighet
              att bestämma över sitt liv. Vi ser i väldigt många länder världen
              över hur mödradödligheten just nu minskar, hur unga kvinnor får
              möjlighet att överleva sin graviditet, bilda familj och få möjlighet
              att bidra till samhället och leva långa liv.
            </seg>
            <seg xml:id="i-408e6360ffb8be9d-0">
              Jag tycker att millenniemålen har visat på politikens möjligheter.
              Fattigdom, hunger och spridning av hiv/aids är ingenting av naturen
              givet. Det är inte skapat av några osynliga händer. Den orättvisa
              världsordning som vi lever i är skapad av politiska beslut men
              kan också förändras och byggas rättvist genom just politiska beslut.
              Vi som sitter i denna kammare skulle kunna bli den generation
              som utrotar fattigdomen, men då måste vi också göra väldigt tydliga
              vägval.
            </seg>
            <seg xml:id="i-271792949e539235-0">
              Herr talman! De goda erfarenheter som har gjorts i arbetet med
              millenniemålen behöver vi nu ta till vara och bygga vidare på
              när vi formulerar nya utvecklingsmål. Det är viktigt att de nya
              globala utvecklingsmålen är universella och att de omfattar alla
              jordens stater, för fattigdom och hunger skapas inte av de fattiga
              eller de hungriga. Det är gemensamma utmaningar som vi har ett
              gemensamt ansvar för och som vi också behöver lösa gemensamt.
            </seg>
            <seg xml:id="i-fe75f9ddb0f566a5-0">
              Det är också helt avgörande att man i de nya målen understryker
              Nords ansvar och vikten av att vi som lever i de rikaste delarna
              av jordklotet lever upp till våra löften när det gäller bistånd,
              både när det gäller biståndets nivåer och när det gäller dess
              kvalitet.
            </seg>
            <seg xml:id="i-6f4197055fcef45c-0">
              Samtidigt är det också en förutsättning för att man ska nå framgång
              med de nya utvecklingsmålen att man sätter det som kallas ägandeskap
              i fokus. Det måste vara så att det är människor i Syd, de som
              känner fattigdomen och hungern i sin egen vardag, som ska sätta
              dagordningen och formulera strategierna för att bygga en mer rättvis
              värld.
            </seg>
            <seg xml:id="i-9317daf46330a008-0">
              Samtidigt är det också oerhört viktigt att de nya utvecklingsmålen
              är tydliga när det kommer till behoven av en samstämmig utvecklingspolitik.
              Det handlar om att vi ser att biståndet ensamt inte kommer att
              kunna lösa de stora utmaningar vi står inför.
            </seg>
            <seg xml:id="i-bc0443df061831a3-0">
              Fattigdomsbekämpning, ekonomisk utveckling, ökad jämställdhet
              och bekämpning av hunger kräver en rad åtgärder inom en rad områden.
              Det kräver en klimatpolitik där de rika länderna och de multinationella
              företagen tar sitt ansvar. Det kräver en stärkt reglering av vapenhandeln
              över hela världen. Det krävs en reformering av Internationella
              valutafonden och Världsbanken. Det krävs rättvisa handelsregler,
              globala regler för utländska investeringar, skuldavskrivningar
              med mera. Utveckling i dag kräver inte minst minskad ekonomisk
              exploatering av de absolut fattigaste länderna och av kapitalflykt
              från Syd.
            </seg>
            <seg xml:id="i-d17536d184b507c5-0">
              Herr talman! De nya målen behöver också inkludera skarpa mål
              när det gäller fattigdomsbekämpning. Vi skulle som sagt kunna
              bli den generation som utrotar fattigdomen på vår planet. Men
              utmaningen i dag är inte att det saknas resurser på det här jordklotet.
              Den stora utmaningen är i stället att jordens resurser är orättvist
              och ojämlikt fördelade.
            </seg>
            <seg xml:id="i-a8ff16963a73b020-0">
              Vi vet i dag att den stora majoriteten av jordens fattiga lever
              i medelinkomstländer. Därför måste fattigdomsmålen i de nya utvecklingsmålen
              också kompletteras med mål som handlar om ökad jämlikhet, minskade
              ekonomiska klyftor inom och mellan länder och en tydlig omfördelning
              av resurser.
            </seg>
            <seg xml:id="i-1711a1c3376eb7c1-0">
              De nya utvecklingsmålen måste också vara hållbara utvecklingsmål.
              Vi har inte råd att skapa ekonomisk utveckling på bekostnad av
              klimatet och miljön. De nya utvecklingsmålen måste därför kopplas
              till ett ambitiöst klimatarbete och ett hållbart utnyttjande av
              jordens resurser. Centralt i arbetet både för att minska klimatförändringarna
              och för att minska fattigdomen är att fler av jordens invånare
              får tillgång till rent vatten, förnybar energi och livsmedel som
              är producerade på ett hållbart sätt.
            </seg>
            <seg xml:id="i-3f805924c0909d9c-0">
              Herr talman! Jag skulle också vilja lyfta upp en tredje punkt,
              som vi från Vänsterpartiet ser som helt avgörande, och det är
              att de nya utvecklingsmålen är tydliga när det kommer till jämställdhet.
              Strategier för fattigdomsbekämpning som saknar ett jämställdhetsperspektiv,
              som inte synliggör det kvinnoförtryck som finns i varje land och
              i varje kultur, kommer också att vara misslyckade strategier för
              att bekämpa fattigdomen.
            </seg>
            <seg xml:id="i-e30948387dbed136-0">
              Ett jämställdhetsperspektiv måste genomsyra alla mål. Men det
              kommer också att krävas specifika egna mål som berör just kvinnors
              rättigheter. Jag är väldigt glad att utrikesutskottet i sitt utlåtande
              är tydligt på denna punkt. Jag och Vänsterpartiet skulle önska
              att två konkreta frågor lyfts fram i de nya utvecklingsmålen när
              det gäller kvinnors rättigheter. Det handlar om kvinnors rätt
              till sin egen kropp och sin egen hälsa och frågor som rör våld
              mot kvinnor, för tyvärr ser vi världen över att varje dag dör
              1 000 kvinnor i samband med graviditet. Det är kvinnor som dör
              alldeles i onödan, och utan alla dessa unga kvinnor som dör i
              samband med ett missfall, i samband med en illegal abort, i samband
              med en osäker förlossning kommer vi inte att lyckas bekämpa fattigdomen.
              Vi kommer inte att lyckas skapa ekonomisk utveckling. Vi kommer
              inte att lyckas skapa demokrati.
            </seg>
            <seg xml:id="i-ea947ca3f23596fd-0">
              Därför behövs det tydliga mål när det kommer till kvinnors rätt
              till sin egen kropp, tillgång till preventivmedel, säker, bra
              och utbyggd mödravård, rätt till sexualupplysning med mera.
            </seg>
            <seg xml:id="i-360a080e122b6eae-0">
              Jag har för Vänsterpartiet under utskottets behandling fört fram
              flera synpunkter på det här området, och jag är väldigt glad över
              att vi har fått gehör i utrikesutskottet för våra synpunkter.
              Därför har vi inte någon reservation i dag.
            </seg>
            <seg xml:id="i-6f1b9f49d6111ad8-0">
              Men jag vill också vara tydlig med att det inte räcker med bra
              skrivningar i olika utlåtanden från utrikesutskottet. Nästa steg
              är ju att EU:s regeringar tillsammans ska diskutera och försöka
              hitta en gemensam position i EU, och tyvärr vet vi av erfarenhet
              att när EU:s medlemsstater sätter sig ned och diskuterar globala
              utvecklingsfrågor och ska försöka komma överens är det alldeles
              för ofta så att man kompromissar med kvinnors rättigheter. Det
              är någonting som får stryka på foten när man ska komma överens.
            </seg>
            <seg xml:id="i-8bfcc063eb13333e-0">
              Jag vill vara oerhört tydlig i den här debatten: Från Vänsterpartiets
              sida är det mycket viktigare att Sverige är en tydlig och konsekvent
              röst för kvinnors rättigheter än att vi kompromissar med Malta.
            </seg>
            <seg xml:id="i-82581e29fcb1a92e-0">
              Nu ser jag inte min talartid.
            </seg>
            <seg xml:id="i-a2f0edb6808a3d55-0">
              (ANDRE VICE TALMANNEN: Jag kan upplysa Hans Linde om att han
              har talat i 8 minuter och 35 sekunder.)
            </seg>
            <seg xml:id="i-708441fdd5ceaf98-0">
              Då ber jag om ursäkt, herr talman för att jag har dragit över
              tiden lite, men jag vill trots allt avsluta med att säga några
              saker.
            </seg>
            <seg xml:id="i-e41bd5d6983daeae-0">
              Det har pratats mycket i den här debatten om hur eniga vi är
              i utrikesutskottet. Ja, vi är tämligen eniga om de saker som finns
              här. Men jag vill också understryka att det finns ett särskilt
              yttrande från Sverigedemokraterna, där man framför en i grunden
              helt annan syn på kvinnors rättigheter än dem jag precis har beskrivit.
            </seg>
            <seg xml:id="i-e02ae15ed383f531-0">
              I det särskilda yttrandet från Sverigedemokraterna kritiserar
              man Sveriges politik när det gäller sexuell och reproduktiv hälsa
              och rättigheter. Man skriver i sitt särskilda yttrande att abortfrågan
              bör problematiseras utifrån fler aspekter och att man behöver
              lyfta fram etiska dilemman med abort.
            </seg>
            <seg xml:id="i-e985c222a8ab70f2-0">
              Detta beskriver man i sitt särskilda yttrande.
            </seg>
            <seg xml:id="i-9ae2f665f99e33b2-0">
              Det här är ett nyspråk som Sverigedemokraterna använder. Det
              man egentligen säger i sitt särskilda yttrande när man pratar
              om behovet av att problematisera och att lyfta fram etiska dilemman
              är ju att vi ska börja tumma på kvinnors rättigheter, att vi ska
              börja tumma och kompromissa i vår dialog med andra länder i världen
              när det kommer till kvinnors rätt till sin egen kropp, till sin
              egen hälsa och till sin egen reproduktion.
            </seg>
            <seg xml:id="i-b865fda26d9ce62b-0">
              Det har testats. Just den politik som Sverigedemokraterna förespråkar,
              där man inskränker kvinnors rättigheter, kvinnors rätt till sin
              egen kropp, har testats. Den testas just nu i alldeles för många
              länder runt om i världen. Där ser vi konsekvenserna. Att börja
              kompromissa med kvinnors rättigheter och kvinnors rätt till sin
              egen kropp och till sin egen hälsa får i varje land ödesdigra
              konsekvenser för kvinnors hälsa och för kvinnors liv. Vi kommer
              inte att lyckas uppnå några utvecklingsmål så länge vi tolererar
              att länder runt om i världen kompromissar om och tummar på kvinnors
              rättigheter.
            </seg>
            <seg xml:id="i-c13e8466bc2203e3-0">
              Valet mellan att rädda kvinnors liv, att se till att alla kvinnor
              på det här jordklotet ska få tillgång till säkra och lagliga aborter,
              och att passivt bevittna hur vi även fortsättningsvis ska ha en
              hög mödradödlighet är enkelt för oss i Vänsterpartiet. Där finns
              det inga behov av att problematisera, där finns det inga etiska
              dilemman. För oss finns det bara ett val. Det är att vi ska stå
              upp för kvinnors rättigheter.
            </seg>
          </u>
          <note type="speaker" xml:id="i-c22e8f89ce774984-0">
            Anf. 15 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-6a406a04579971bd-3">
            <seg xml:id="i-a570201d7f53582c-0">
              Herr talman! Hans Linde kommenterar vårt särskilda yttrande.
              Jag tycker nog att jag i mitt replikskifte med Kenneth G Forslund
              var ganska tydlig med att förtydliga att Sverigedemokraterna inte
              vill ha något totalförbud när det gäller abort. Jag sade att vi
              å ena sidan har Irland och Polen som exempel på en extrem abortpolitik.
              Å andra sidan har vi Sverige som vi upplever som extremt åt andra
              hållet. Man har mer eller mindre lyssnat in vad lobbyorganisationer
              har arbetat intensivt med under flera år, med ett visst politiskt
              stöd från till exempel Vänsterpartiet, nämligen att få igenom
              en mer och mer liberal hållning.
            </seg>
            <seg xml:id="i-12ec678751c9b026-0">
              Det är givetvis jätteviktigt att man om det föreligger fara för
              kvinnans liv ska kunna utföra en abort, likaså om kvinnan har
              blivit utsatt för sexuella övergrepp och så vidare. Vi är inte
              för ett totalförbud. Men när man hör Hans Linde i talarstolen
              får man uppfattningen att Vänsterpartiet anser abort vara någon
              sorts mänsklig rättighet. Därför skulle jag vilja fråga Hans Linde:
              Anser Vänsterpartiet att det är en mänsklig rättighet att få genomgå
              en abort?
            </seg>
          </u>
          <note type="speaker" xml:id="i-9800002a54061144-0">
            Anf. 16 HANS LINDE (V) replik:
          </note>
          <u who="hans_linde_857e1f" xml:id="i-e594e82a7ac3a275-1">
            <seg xml:id="i-0c84fe8c4598ea6d-0">
              Herr talman! Svaret på den frågan är väldigt enkelt. Svaret är
              ja, därför att i FN:s allmänna generella deklaration om de mänskliga
              rättigheterna slår man fast rätten till liv, rätten till hälsa.
              Ska vi kunna garantera just rätten till liv och rätten till hälsa
              för kvinnor över hela den här planeten måste vi också garantera
              kvinnors rätt till sin egen kropp. Möjligheten för alla kvinnor
              på det här jordklotet, oavsett om man lever i Sverige eller på
              Malta, i Afghanistan eller i Nicaragua, att kunna bestämma själva
              om de vill bli gravida, om de vill avbryta sin graviditet eller
              om de vill fullfölja sin graviditet. Det är för oss grundläggande
              mänskliga rättigheter mänskliga rättigheter som vi dessutom inte
              på något sätt, till skillnad mot Sverigedemokraterna, är beredda
              att kompromissa om.
            </seg>
            <seg xml:id="i-19cbf822720807eb-0">
              Låt mig vara tydlig när det gäller den abortlagstiftning vi har
              i Sverige och som Björn Söder kritiserar. Den är grundad i en
              bred majoritet av folkvalda parlamentariker här i Sveriges riksdag.
              Den är också grundad i en bred enighet hos svenska folket. Det
              finns ett starkt stöd i vårt land för att kvinnor ska ha rätt
              till sin egen kropp. Det är jag väldigt stolt över.
            </seg>
            <seg xml:id="i-70fd8f050558ed34-0">
              Vi vet konsekvenserna av Björn Söders politik. Det Björn Söder
              förespråkar är att vi ska börja tumma på kvinnors rättigheter,
              tumma på aborträtten. Nu går Björn Söder ännu längre än Sverigedemokraterna
              har gjort i något annat sammanhang när han säger att man kan tänka
              sig abort om kvinnan har blivit våldtagen eller om det finns hot
              mot kvinnors liv. Det är en extrem inskränkning av aborträtten
              jämfört med vad vi har i dag i Sverige. Den vägen har man slagit
              in på i alldeles för många länder, och vi ser konsekvenserna.
              Det blir kvinnor som med sin hälsa och sitt liv betalar priset
              när män som Björn Söder ska bestämma och besluta om kvinnors rättigheter
              och kvinnors kroppar.
            </seg>
            <seg xml:id="i-76c75c94417b1027-0">
              Jag måste också ställa en fråga till Björn Söder. Björn Söder
              sade tidigare att Sverige inte skulle ställa orimliga krav när
              det gäller aborträtten. Vad är det för orimliga krav, Björn Söder,
              som Sverige i dag ställer i sin biståndspolitik när det kommer
              till kvinnors rättigheter?
            </seg>
          </u>
          <note type="speaker" xml:id="i-7dda70c234212692-0">
            Anf. 17 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-6a406a04579971bd-4">
            <seg xml:id="i-9928ca98c2e5e8f8-0">
              Herr talman! Vi fick höra att Hans Linde anser att det är en
              mänsklig rättighet med abort. Då blir det givetvis komplicerat
              när den mest grundläggande mänskliga rättigheten är rätten till
              liv. Det är givetvis komplicerat om det då helt plötsligt ska
              vara en mänsklig rättighet att släcka ett liv, eller hur, Hans
              Linde? Det blir lite av ett motsatsförhållande.
            </seg>
            <seg xml:id="i-d8dc7db871cb488f-0">
              Jag vill än en gång poängtera att Sverigedemokraterna inte är
              för ett totalförbud mot abort. I den svenska abortlagstiftningen
              vill vi sänka abortgränsen från 18 veckor ned till 12 veckor.
              Anledningen till det är att 18 veckor tillkom 1975 för att man
              skulle ha en viss marginal till när man kunde rädda ett foster.
              I dag har den medicinska utvecklingen gått väldigt mycket framåt.
              Man kan rädda foster mycket tidigare. Därför vill vi sänka gränsen
              till 12 veckor. Vi är inte för ett förbud där det bara skulle
              finnas undantag om man har blivit utsatt för sexuella övergrepp
              eller det är fara för ens liv och så vidare.
            </seg>
            <seg xml:id="i-f6ba57df314d365b-0">
              Vi anser att 12 veckor är det som bör gälla. Det är också det
              som gäller i stora delar av vår omvärld. Då menar vi att det är
              fel väg att gå att den svenska regeringen ska pådyvla andra länder
              vår liberala abortlagstiftning, som har tillkommit för 38 år sedan
              och som drivs på av lobbyorganisationer som vill verka för fri
              abort. Uppenbarligen har de goda anhängare här i Sveriges riksdags
              kammare.
            </seg>
          </u>
          <note type="speaker" xml:id="i-4deee6cc513ec4e4-0">
            Anf. 18 HANS LINDE (V) replik:
          </note>
          <u who="hans_linde_857e1f" xml:id="i-e594e82a7ac3a275-2">
            <seg xml:id="i-2914314cf959b217-0">
              Herr talman! Det är viktigt att komma ihåg, och jag vill påminna
              Björn Söder om hur världen ser ut, att det inte är så att de allra
              flesta av världens länder bråkar om huruvida man ska ha 21 veckor,
              12 veckor eller 18 veckor som gräns för abort. Runt om på jorden
              gäller diskussionen i alldeles för många länder i dag om man ska
              tillåta abort eller inte, om kvinnor över huvud taget ska ha rätt
              till abort. Vi ser att i alldeles för stora delar av världen,
              inklusive länder här i Europa, saknar kvinnor i dag helt rätten
              till abort. Då tycker jag att det är helt avgörande att Sverige
              driver på och står upp för kvinnors rättigheter, kvinnors rätt
              till sin egen kropp.
            </seg>
            <seg xml:id="i-e5bcfdc55005bc88-0">
              För mig kan det inte vara ett orimligt krav att säga till ett
              land som Polen eller Nicaragua, eller för den delen länder i Mellanöstern
              som i dag har totalförbjudit abort, att det här är oacceptabelt.
              Vi kräver att ni tillåter kvinnor att få rätten till sin egen
              kropp.
            </seg>
            <seg xml:id="i-8684c385ce3ad9bc-0">
              Björn Söder pratar här om att vi inte ska släcka liv. Problemet
              är att den politik som Björn Söder förespråkar, där vi börjar
              kompromissa med aborträtten, är en politik som släcker liv. Tusen
              kvinnor dör varje dag i samband med graviditet. Många av dem dör
              i samband med illegal abort, därför att män har beslutat att inskränka
              kvinnors rätt till sina egna kroppar. Det får konsekvensen att
              kvinnor tvingas genomföra illegala, osäkra aborter som leder till
              att alldeles för många kvinnor dör. Det blir konsekvenserna av
              Björn Söders politik.
            </seg>
            <seg xml:id="i-56d50a8416820c25-0">
              Jag vill trots allt tacka Björn Söder för det här replikskiftet
              och också för den här debatten. Det synliggör ju vad Sverigedemokraterna
              är för ett parti. Sverigedemokraterna är inte bara ett främlingsfientligt
              parti, det är också ett kvinnofientligt parti. Det har blivit
              oerhört tydligt i den här debatten. Tack, Björn Söder, för det!
            </seg>
          </u>
          <note type="speaker" xml:id="i-13dc867532b9cd70-0">
            Anf. 19 DÉSIRÉE PETHRUS (KD):
          </note>
          <u who="desiree_pethrus_7187d8" next="cont" xml:id="i-9cc3da4be9b566c1-0">
            <seg xml:id="i-5f506c34bac36ee9-0">
              Herr talman! Mina allianskolleger, ska jag börja med att säga,
              har tagit upp flera olika viktiga aspekter. Jag kommer att ha
              lite mer fokus på biståndet som en möjlighet att faktiskt uppnå
              de millenniemål som vi har talat om i dag.
            </seg>
            <seg xml:id="i-9915bfb39e451ad4-0">
              Vi behandlar alltså ett utlåtande som är ett svar på EU-kommissionens
              meddelande med titeln Ett anständigt liv för alla att avskaffa
              fattigdom och ge världen en hållbar framtid . Den titeln på meddelandet
              kan ibland låta lite som något som det är omöjligt att uppnå,
              att avskaffa fattigdom. Men jag tror, herr talman, att om vi vill
              kan vi avskaffa fattigdomen.
            </seg>
            <seg xml:id="i-b35a0217bacfcde2-0">
              De millenniemål som FN arbetar utifrån i dag för att bekämpa
              fattigdom i världen fram till 2015 har fyllt en väldigt viktig
              funktion. De har drivit på nödvändigt förändringsarbete och visat
              på att det går att förändra världen dramatiskt om alla bara jobbar
              tydligt mot samma mål. Målen som nu ligger fast handlar om att
              bekämpa fattigdom och hunger, att barn ska gå i grundskola, att
              minska barna- och mödradödligheten och så vidare. Även jämställdhet
              och hållbar miljömässig utveckling har funnits med som mål. I
              det arbetet har biståndet från Sverige och andra länder fyllt
              en viktig funktion i syfte att framför allt minska barna- och
              mödradödligheten.
            </seg>
            <seg xml:id="i-444ed4f6a530f24d-0">
              Nu ska FN sätta nya mål post-2015. Det är en process där vår
              egen biståndsminister sedan 2012 ingår i högnivåpanelen utsedd
              av FN:s generalsekreterare Ban Ki Moon. Hon ska vara med och ta
              fram en vision för utformningen av den globala utvecklingsdagordningen
              efter 2015. Biståndsminister Gunilla Carlsson har i sina sju punkter
              bland annat lyft fram flickors och kvinnors roll som viktiga aktörer
              för utveckling, vilket jag verkligen välkomnar.
            </seg>
            <seg xml:id="i-c6b11ab04f694b1b-0">
              Nu ska även EU vara med i processen att ta fram nya millenniemål
              efter 2015. Det är de frågorna vi behandlar i utlåtandet.
            </seg>
            <seg xml:id="i-a08b55c8736eb29a-0">
              Har de nuvarande millenniemålen haft någon effekt? Precis som
              jag har sagt tidigare tror jag att de har varit viktiga för målfunktionen.
              Det har också varit viktigt att biståndsbudgeterna har fokuserat
              på millenniemålen. Det handlar om EU:s biståndsbudget, världens
              största biståndsbudget, budgetar i FN och i företag. Enskilda
              donatorer har betytt mycket. Jag tänkte lägga lite av mitt fokus
              just på biståndets möjligheter.
            </seg>
            <seg xml:id="i-9f10f8d92693f6d0-0">
              Biståndet ifrågasätts ofta. Vilket resultat bidrar det till?
              Men det finns fakta, utvärderingar och omfattande forskning att
              luta sig mot. Professorn i internationell hälsa Hans Rosling har
              beskrivit biståndets mirakel i Afrika. Det handlar om systematiska
              biståndsinvesteringar i undervisning och hälsovårdssystem under
              de senaste årtiondena som avspeglar sig i fakta och statistik.
            </seg>
            <seg xml:id="i-8713e2f095058778-0">
              Låt oss titta på barnadödligheten. Den har minskat från 12 miljoner
              1990 till 8 miljoner 2009. Det innebär att 12 000 färre barn dör
              varje dag. Mellan 1995 och 2009 har 49 miljoner människor behandlats
              mot tuberkulos, vilket räddat livet på 6 miljoner människor. I
              elva afrikanska länder har antalet dödsfall i malaria minskat
              med 50 procent. Mässlingsvaccinationerna har lett till att antalet
              dödsfall minskat med 78 procent över hela världen. 1,8 miljarder
              människor har fått tillgång till rent vatten. Andelen barn som
              går i skola i Afrika har ökat med 18 procent mellan 1990 och 2009.
            </seg>
            <seg xml:id="i-cda0fae0d7539d6b-0">
              Det här är resultat av investeringar som inte bara handlat om
              avgränsade projekt utan till exempel har inneburit uppbyggnad
              av institutioner samt utbildning av lärare och sjukvårdspersonal.
              Det här är fantastiska resultat som vi kan glädjas åt, och svenska
              skattebetalare har bidragit till denna fantastiska utveckling.
              Men det finns naturligtvis mer kvar att göra.
            </seg>
            <seg xml:id="i-cadfc33b2b695819-0">
              Vad kan vi göra för att få en långsiktig utveckling av biståndet?
              Några av världens ekonomiskt mest växande länder ligger i dag
              i Afrika. Det finns i dag forskning som utförs av ett internationellt
              forskningsprojekt som heter Recom, som bland annat finansieras
              av Sida. I projektet mäts effekten av bistånd i 36 länder. Projektet
              rapporterade nyligen sina preliminära resultat där man pekade
              på sambandet mellan bistånd och en mängd olika utvecklingsindikatorer.
              Man fann flera positiva samband bland annat avseende tillväxten.
              I enbart tre av länderna pekade negativa samband på bni och investeringar.
              Vi vet att investeringar i biståndet ger resultat.
            </seg>
            <seg xml:id="i-50994c8c074f35fc-0">
              Professor Arne Bigsten vid Handelshögskolan i Göteborg har också
              i studier pekat på samband mellan biståndsinvesteringar i uppbyggnad
              av institutioner i Afrika och den tillväxt vi ser i dag. Men självklart
              kan inte allt bistånd utgå från att ge resultat bara i ökad tillväxt.
              Biståndet handlar även om att ge stöd till försvarare av mänskliga
              rättigheter, till oberoende medier och inte minst till det civila
              samhället.
            </seg>
            <seg xml:id="i-04f0db107362bb6c-0">
              Hur har då EU tänkt att prioritera arbetet med millenniemålen
              efter 2015? EU sätter upp mål för 2030 och 2050. Det är långsiktiga
              mål.
            </seg>
            <seg xml:id="i-4ee55182c24dccec-0">
              Man säger att det nya globala samhället har ökat den globala
              handeln. Det finns klimatförändringar att ta hänsyn till, vidare
              uttömmande av naturresurser, finansiella kriser, ökande migration
              och interna konflikter i olika länder. Det är flera saker som
              påverkar den globala utvecklingsagendan. Här är det viktigt att
              vi fortsätter att se på vad vi kan göra för att hantera den nya
              utvecklingen i världen.
            </seg>
            <seg xml:id="i-a8a105de12be8e99-0">
              Herr talman! En och en halv miljard människor lever i konfliktdrabbade
              länder eller sviktande stater som inte har uppnått millenniemålen.
              Vi måste bli mer tydliga med att ställa ledare till ansvar. Det
              här är en fråga vi har tagit upp i svaret tillbaka till EU.
            </seg>
            <seg xml:id="i-7a576c6f4a9aecca-0">
              Låt oss se på till exempel Afghanistan, Pakistan och Demokratiska
              republiken Kongo. Vi ser länder där ledarskapet inte tar sin befolkning
              på allvar. Man har inte satsat på hälsa, utbildning och det egna
              folkets väl. Man har inte satsat på det mest basala. Vi måste
              nu ställa ledarna till ansvar.
            </seg>
            <seg xml:id="i-f925bb4ee80d8e39-0">
              Se på Kongo. Det är världens rikaste land i fråga om naturresurser
              men är i dag världens fattigaste land. Är det okej? Nej. Vi måste
              tillsammans ställa ledarna till ansvar. Jag hoppas att de nya
              millenniemålen kommer att bidra till framför allt det.
            </seg>
            <seg xml:id="i-834c38de88a9f688-0">
              Vi skriver i utlåtandet att vi ska fortsätta att jobba för det
              som Sverige har haft som mål i vår bistånds- och utrikespolitik,
              nämligen mänskliga rättigheter och demokrati, jämställdhet samt
              klimat och miljö. Det skickar vi nu med till EU.
            </seg>
            <seg xml:id="i-afdfbfebc63b96b3-0">
              Många länder har dragit ned biståndet, som EU har bestämt ska
              ligga på minst 0,7 procent av bni. Men Sverige satsar en hel procent.
              Vi vet att det finns avräkningar, men vi satsar mer. Vi är en
              av de största bidragsgivarna till FN-systemet.
            </seg>
            <seg xml:id="i-4fc097d227aca8d3-0">
              Med dagens utlåtande vill jag ge stöd till EU-kommissionens arbete
              i syfte att sätta tydliga mål. Sverige ska vara med och bidra
              inom ramen för EU till att detta uppnås.
            </seg>
            <seg xml:id="i-2d49d59402b014f3-0">
              Herr talman! Jag vill avslutningsvis ta upp Sverigedemokraternas
              inställning i SRHR-frågor. Björn Söder sade tidigare att man ska
              visa respekt för olika länders kulturella synsätt på abort. Det
              gör vi. Vi talar i Alliansen om säkra och lagliga aborter. Vi
              följer lagarna i de länder vi verkar. Men vi anser att vi måste
              hjälpa kvinnor till att få utbildning och kunskap för att kunna
              förebygga oönskade graviditeter. Vi anser också att vi måste hjälpa
              kvinnor. Många gånger är det unga flickor som har blivit gravida
              och som riskerar sina liv. Varje dag dör kvinnor i olagliga och
              osäkra aborter.
            </seg>
            <seg xml:id="i-da0b600407632711-0">
              Sverige driver inte på för att förändra lagarna, även om det
              kan innebära att vi vill ändra på en lag som gör att kvinnor får
              rätt, men vi anser att de totalförbud som finns i vissa länder
              skapar enorma problem för kvinnor som i princip får dö i stället
              för att få hjälp. Det vill vi inte bidra till.
            </seg>
          </u>
          <note xml:id="i-8cd4303d4a6fcd33-0">
            Anf. 20 ULRIKA KARLSSON i Uppsala (M):
          </note>
          <u who="desiree_pethrus_7187d8" prev="cont" xml:id="i-d9554418bb4a5cc5-0">
            <seg xml:id="i-6790fb4f8c31024d-0">
              Herr talman! Syftet med meddelandet är naturligtvis att föreslå
              EU:s ingångsvärden i form av ett gemensamt EU-ramverk inför de
              kommande förhandlingarna i FN om den globala utvecklingen efter
              2015. Meningen är alltså att EU ska tala med en röst i post-2015-förhandlingarna
              post-millenniemålen.
            </seg>
            <seg xml:id="i-3a15ed66a0e75ae2-0">
              Jag kommer att fokusera på ett av de nuvarande millenniemålen
              som inte har uppnåtts, nämligen det femte millenniemålet om att
              bekämpa mödradödlighet i världen.
            </seg>
            <seg xml:id="i-efdfe70d8f1824e9-0">
              Herr talman! År 2013 dör varannan minut en kvinna i världen i
              samband med graviditet och förlossning. Det är 360 000 kvinnor
              per år som dör. Vi vet vad som skulle kunna motverka dessa dödsfall.
              Det är mer kunskap om och tillgång till preventivmedel, tillgång
              till säkra aborter, tillgång till utbildad vårdpersonal och tillgång
              till sexualundervisning för ungdomar. Trots att vi har denna kunskap
              om vad som skulle kunna motverka alla dessa dödsfall har den inte
              överförts i praktiken, för mot står förlegade och föråldrade traditioner,
              religioner och kulturer.
            </seg>
            <seg xml:id="i-88048b5b38e389b6-0">
              Nu har Björn Söder lämnat kammaren, men jag hade gärna tagit
              en debatt med honom. Björn Söder företräder ett parti som sätter
              religion, tradition och kultur före mänskliga rättigheter.
            </seg>
            <seg xml:id="i-f480d4f06e02b137-0">
              Det är en mänsklig rättighet att kunna bestämma över sin egen
              kropp, att själv kunna bestämma vem man ska ha sex med, att själv
              kunna bestämma vem man ska gifta sig med och om man vill föda
              barn. Att då hindra unga kvinnor från att ha tillgång till preventivmedel,
              könsstympa unga kvinnor, utöva hedersvåld, tillåta barnäktenskap
              eller stening i traditionens, kulturens eller religionens namn
              är en stor kränkning av de mänskliga rättigheterna.
            </seg>
            <seg xml:id="i-8d99a0adfd6b12d6-0">
              Det är beklämmande att ett parti i Sveriges riksdag företräder
              den linjen.
            </seg>
            <seg xml:id="i-a42aeac1fcee16f5-0">
              Herr talman! För att återgå till utskottets utlåtande är sexuell
              och reproduktiv hälsa och rättigheter en av punkterna i detta
              utlåtande som vi ska förhandla om framöver. Det är jätteviktigt
              att vi har en tung röst i EU för att lyfta fram SRHR, sexuell
              och reproduktiv hälsa och rättigheter. EU är en viktig aktör för
              att driva på rätten att kunna bestämma över sin egen kropp, sin
              sexualitet och reproduktion.
            </seg>
            <seg xml:id="i-e212e05ba099cf35-0">
              Utskottet konstaterar att rätten att ha denna rättighet att bestämma
              över sin egen kropp är viktig. Utskottet välkomnar också att slutrapporten
              behandlar frågor som rör sexuell och reproduktiv hälsa och rättigheter
              och att de kommer att ingå i dagordningen.
            </seg>
            <seg xml:id="i-9bccb5707c680c34-0">
              I detta sammanhang, herr talman, vill jag som ordförande i riksdagens
              SRHR-grupp, gruppen för sexuell och reproduktiv hälsa och rättigheter,
              bara nämna att år 2014, nästa vår, kommer vi och Sveriges riksdag
              att stå värd för en världskonferens inom FN för SRHR-frågor som
              heter IPCD. IPCD 2014, 20 år efter Kairo, kommer att hamna i Helsingfors,
              och det är en stor ära för mig att kunna berätta det här i dag.
            </seg>
          </u>
          <note type="speaker" xml:id="i-36a25b9df91dce02-0">
            Anf. 21 MARKUS WIECHEL (SD):
          </note>
          <u who="markus_wiechel_648a17" next="cont" xml:id="i-ee29a494298baa42-0">
            <seg xml:id="i-2d06c99e80eeabc3-0">
              Herr talman! Ulrika Karlsson pratade om att Sverigedemokraterna
              skulle skilja på folk baserat på deras ursprung. Hon kan inte
              ha mer fel. Sverigedemokraterna skiljer absolut inte på folk baserat
              på deras ursprung. Inte heller skiljer vi på människor baserat
              på deras religion. Vi är väldigt noga med den punkten i alla våra
              utspel. Där vill jag tydliggöra vår ståndpunkt.
            </seg>
            <seg xml:id="i-e3ec87f6454f90ef-0">
              Vår syn på abort har ingenting att göra med att kränka några
              individers religion eller bakgrund. Vi måste följa den moderna
              utveckling som har skett runt om i världen där det finns ökad
              kunskap kring aborter och hur man kan utföra säkra aborter. Det
              är väldigt viktigt att också se hur det ser ut i omvärlden.
            </seg>
            <seg xml:id="i-c55566a14b2b5db0-0">
              Ska vi vara ett extremistland som tillåter helt fri abort, eller
              ska vi vara ett extremistland som inte tillåter abort över huvud
              taget? Jag föredrar den linje där vi faktiskt anpassar oss mer
              till omvärlden eller till de europeiska länderna, som föredrar
              en linje där man kan göra abort men inte fri abort. Varför ska
              vi vara extremister?
            </seg>
          </u>
          <note xml:id="i-1604c1d7adfb6639-0">
            Anf. 22 ULRIKA KARLSSON i Uppsala (M) replik:
          </note>
          <u who="markus_wiechel_648a17" prev="cont" xml:id="i-1ab927c62011ce67-0">
            <seg xml:id="i-d48dea00cda5a1f8-0">
              Herr talman! Jag noterade att Markus Wiechel från Sverigedemokraterna
              kom in lite senare i debatten, så han kanske missade Björn Söders
              inlägg.
            </seg>
            <seg xml:id="i-cbbb2ff8e12e9a8a-0">
              Björn Söder sade så här: Abort är politiskt väldigt känsliga
              frågor. Vi måste ha respekt för kulturella skillnader vad gäller
              SRHR och abort. En kulturell skillnad kan vara att man förbjuder
              preventivmedel och att man förbjuder abort av kulturella, religiösa
              eller traditionella skäl.
            </seg>
            <seg xml:id="i-b4abe8b86471257d-0">
              Då sätter man ju kultur, tradition och religion före mänskliga
              rättigheter.
            </seg>
            <seg xml:id="i-6a580cb378064f36-0">
              Varje år dör 30 000 kvinnor i osäkra aborter. Om man hade tillgång
              till preventivmedel, som förhindras av den politik som Markus
              Wiechel företräder, skulle 26 miljoner färre osäkra aborter äga
              rum varje år.
            </seg>
            <seg xml:id="i-17e60313774e86b9-0">
              Markus Wiechel borde läsa på Sverigedemokraternas partiprogram.
              Sverigedemokraterna står för den politiken. Står Markus Wiechel
              för samma linje, eller är han kanske villig att driva frågan att
              lätta upp det extrema abortmotståndet inom Sverigedemokraterna?
            </seg>
          </u>
          <note type="speaker" xml:id="i-45d739c18ac84b0f-0">
            Anf. 23 MARKUS WIECHEL (SD) replik:
          </note>
          <u who="markus_wiechel_648a17" next="cont" xml:id="i-ee29a494298baa42-1">
            <seg xml:id="i-21757ae71400ca4d-0">
              Herr talman! Först och främst vill jag poängtera att Björn Söder
              har helt rätt. Abort är ett väldigt känsligt politikområde. Så
              är det. Det är känsligt inte minst i Sverige, där vi har en väldigt
              liberal abortlagstiftning.
            </seg>
            <seg xml:id="i-3407c311e8e99c08-0">
              Jag står för partiets linje att abort ska vara tillåtet, men
              inte fri abort och inte heller näst intill fri abort. Jag vill
              ha en lagstiftning för säker abort där kvinnor har rätt att göra
              abort till tolfte veckan men inte fri abort.
            </seg>
            <seg xml:id="i-6ea9c879cc828fb5-0">
              Jag vill vara väldigt noga med att poängtera att abort aldrig
              ska användas som preventivmedel. Det är en sista utväg för kvinnor.
              Med vår politik har alla kvinnor möjlighet att göra ett val i
              god tid innan det är för sent.
            </seg>
          </u>
          <note xml:id="i-8dc34903332102cf-0">
            Anf. 24 ULRIKA KARLSSON i Uppsala (M) replik:
          </note>
          <u who="markus_wiechel_648a17" prev="cont" xml:id="i-1ab927c62011ce67-1">
            <seg xml:id="i-d98648ca60f52b8c-0">
              Herr talman! Jag förstod inte riktigt vilken politik Markus Wiechel
              företräder. Han säger att ni inte är för fri abort, att ni är
              för säker abort, att man ska få göra abort men inte efter tolfte
              veckan.
            </seg>
            <seg xml:id="i-b4eb95ca12e63726-0">
              En kvinna använder inte abort som preventivmedel. Jag tror att
              varje kvinna och varje familj har stora betänkligheter och stora
              våndor inför en abort. Det är inte ett enkelt val, men det är
              ett val som man tvingas göra i vissa sammanhang, kanske för att
              man inte klarar försörjningen eller för att det är en risk, ibland
              för kvinnans eget liv, att vara gravid eller föda ett barn.
            </seg>
            <seg xml:id="i-0a077be9c7f772b4-0">
              Att kunna bestämma över sin reproduktion och bestämma över sin
              kropp är för mig en mänsklig rättighet. Det är en mänsklig rättighet
              att ha rätt till abort. Tycker Markus Wiechel och Sverigedemokraterna
              att det är en mänsklig rättighet att kunna göra abort?
            </seg>
          </u>
          <note type="speaker" xml:id="i-91be5d174056f78f-0">
            Anf. 25 MARKUS WIECHEL (SD) replik:
          </note>
          <u who="markus_wiechel_648a17" xml:id="i-66a7271f84ecc649-0">
            <seg xml:id="i-c59b2f1683ae236d-0">
              Herr talman! Jag tycker att man ska få göra abort. Det vill jag
              vara noga med att poängtera. Men det ska inte vara fri abort,
              utan efter tolfte veckan är det för sent. Det är min och partiets
              ståndpunkt. Fri abort är närmast ett extremistiskt förslag, om
              man säger så. Detta är väldigt problematiskt, inte minst i länder
              där de har fri abort men även där de inte alls tillåter abort.
              Det är extremistpolitik, och det är ingen politik jag vill föra.
            </seg>
            <seg xml:id="i-6129b6f33f22db27-0">
              Alltså: Ja till abort, men inte fri abort, utan efter tolfte
              veckan är det för sent.
            </seg>
          </u>
          <note type="speaker" xml:id="i-58acd7afc31b307a-0">
            Anf. 26 HANS LINDE (V) replik:
          </note>
          <u who="hans_linde_857e1f" xml:id="i-e594e82a7ac3a275-3">
            <seg xml:id="i-7a6c1cb1554bc1af-0">
              Herr talman! När vi debatterar mänskliga rättigheter här i kammaren
              brukar vi ofta upprepa att de mänskliga rättigheterna är individuella
              och universella. Det kan tyckas som vackra ord, men det ligger
              något väldigt viktigt i dem. Vi säger nämligen att oavsett om
              du är man eller kvinna och oavsett om du lever här i Sverige eller
              i Afghanistan, Nicaragua eller Algeriet har du exakt samma uppsättning
              mänskliga rättigheter, och de är individuella. Ingen har rätt
              att inskränka någon individs mänskliga rättigheter oavsett var
              man bor i världen, om man är man eller kvinna eller vilken kultur
              eller religion som är dominerande i det land man bor i.
            </seg>
            <seg xml:id="i-546b59ac8d4f19ff-0">
              Rätten till liv och rätten till hälsa är grundläggande mänskliga
              rättigheter. Det är också därför vi behöver vara tydliga när det
              gäller kvinnors rätt till sin egen kropp. Det handlar om liv och
              hälsa.
            </seg>
            <seg xml:id="i-272680ffe952d50b-0">
              Här har vi tidigare hört Björn Söder säga att vi måste respektera
              andra länders kulturer och traditioner. Det brukar med ett fint
              ord kallas kulturrelativism när man börjar säga att det är okej
              att inskränka mänskliga rättigheter i vissa länder därför att
              man där har en viss kultur eller en viss religion. Vi står inte
              för det perspektivet.
            </seg>
            <seg xml:id="i-d058c115d7581fd0-0">
              Vi säger att de mänskliga rättigheterna är individuella och universella.
              Det innebär att varje kvinna i Sverige, i Nicaragua, i Chile eller
              i Afghanistan har exakt samma grundläggande rättigheter till både
              liv och hälsa.
            </seg>
            <seg xml:id="i-3d3fcae194f7361b-0">
              Nu har vi i flera inlägg här hört Sverigedemokraterna föra ett
              resonemang som verkar ganska knepigt. Uppenbarligen är man beredd
              att kompromissa just när det gäller kvinnors liv och hälsa. Frågan
              till Sverigedemokraterna är då: Vilka andra mänskliga rättigheter
              är man beredd att kompromissa med i kulturens och religionens
              namn?
            </seg>
          </u>
          <note type="speaker" xml:id="i-8bff9896e7e945c4-0">
            Anf. 27 MARKUS WIECHEL (SD) replik:
          </note>
          <u who="markus_wiechel_648a17" xml:id="i-66a7271f84ecc649-1">
            <seg xml:id="i-ed9996a14b28296e-0">
              Herr talman! Nu låter det på Hans Linde som om rätten till liv
              innefattar rätt till fri abort. Det är mycket möjligt att Hans
              Linde står bakom det. Jag tycker dock att det är helt klart att
              rätten till liv också innefattar barnets rätt till liv. Det är
              något som Hans Linde inte alls nämner i sin replik.
            </seg>
            <seg xml:id="i-37d9370f8d078955-0">
              Det här är till stor del en fråga om när livet börjar. Alla kvinnor
              har dock, även med vår politik, möjligheten att göra abort. Vi
              vill inte inskränka den. Däremot måste vi följa den utveckling
              som har skett på det här området.
            </seg>
            <seg xml:id="i-3e45d3dc415a2b3e-0">
              Självklart ska kvinnor få göra abort, men frågan är när. För
              att vi driver en linje som är mer normal i övriga europeiska länder
              kallas vi extremister. Det är helt fel.
            </seg>
          </u>
          <note type="speaker" xml:id="i-34db03bbfe59c744-0">
            Anf. 28 HANS LINDE (V) replik:
          </note>
          <u who="hans_linde_857e1f" xml:id="i-e594e82a7ac3a275-4">
            <seg xml:id="i-bdf1802e9874686a-0">
              Herr talman! Det här är det sista replikskiftet i den här debatten,
              och det kanske är dags att påminna Markus Wiechel vad det är vi
              debatterar. Vi diskuterar de globala utvecklingsmål som världen
              nu ska ta fram. Det är mål som ska gälla över hela jordklotet,
              för alla människor som lever på jordklotet, män som kvinnor. Vi
              diskuterar inte svensk abortlagstiftning, även om jag gärna tar
              den debatten med Sverigedemokraterna också.
            </seg>
            <seg xml:id="i-946fea1b84ac5c39-0">
              Om vi tittar ut över den värld vi lever i i dag och som målen
              ska förhålla sig till ser vi att det är en värld där det är ett
              faktum att 1 000 kvinnor varje dag dör i samband med graviditet.
              Många av dem dör i samband med en illegal abort därför att män,
              som Markus Wiechel, i olika parlament har beslutat att inskränka
              kvinnors rätt till sina egna kroppar.
            </seg>
            <seg xml:id="i-2d7c2cb5fcf1c4c3-0">
              Vi ser att miljoner kvinnor runt om på jordklotet lever i länder
              där man helt och hållet saknar rätten till abort. Oavsett skäl
              finns inte den rätten. Vi ser miljoner kvinnor som aldrig har
              makt eller möjlighet att bestämma över sina egna kroppar, för
              man saknar tillgång till sexualupplysning och tillgång till preventivmedel.
            </seg>
            <seg xml:id="i-c6a3d3a37883747e-0">
              Frågan är: Hur ska vi i Sverige förhålla oss till denna värld
              den värld som ser ut på detta sätt och där kvinnors rättigheter
              systematiskt inskränks och kränks? Vi i Vänsterpartiet vill vara
              tydliga. Vi säger att Sveriges uppgift i den här världen är att
              vara tydlig och konsekvent. Sveriges roll är att aldrig i något
              läge kompromissa, inte när det gäller något land och inte i kulturens
              eller traditionens namn, när det gäller kvinnors rättigheter och
              kvinnans rätt till sin egen kropp.
            </seg>
            <seg xml:id="i-f1e495d020ba3509-0">
              Vad säger Sverigedemokraterna? Man blickar ut över denna värld,
              där 1 000 kvinnor varje dag dör i samband med graviditet, och
              säger: Vi måste problematisera aborträtten och lyfta fram de etiska
              dilemmana med abort.
            </seg>
            <seg xml:id="i-647dda80b33c631a-0">
              Jag vill fråga Markus Wiechel: I Sveriges dialog med Nicaragua
              ett land där man inte kan få göra abort ens om man blivit våldtagen
              eller utsatt för incest vilka etiska dilemman med abort vill Markus
              Wiechel att Sverige ska lyfta fram? I dialogen med Chile ett annat
              land där det råder totalförbud mot abort på vilket sätt vill Sverigedemokraterna
              att Sverige där ska problematisera aborträtten i dialogen?
            </seg>
          </u>
          <note type="speaker" xml:id="i-f1133ca4422125a5-0">
            Anf. 29 MARKUS WIECHEL (SD) replik:
          </note>
          <u who="markus_wiechel_648a17" xml:id="i-66a7271f84ecc649-2">
            <seg xml:id="i-7763efbf1e50d644-0">
              Herr talman! Även den här gången känns det som om Hans Linde
              har missuppfattat hela vår politik. Sverigedemokraterna är ett
              parti som minst sagt står upp för kvinnors rättigheter runt om
              i världen. Att kvinnor dör till följd av graviditet är beklagligt,
              och det är något som man måste bekämpa, och man måste hjälpa länder
              som ligger efter i utvecklingen till att öka kunskapen och då
              inte minst den medicinska kunskapen. Men det har inte lika mycket
              med abort att göra som med medicinsk kunskap. Att kvinnors rättigheter
              skulle inskränkas för att man vill reglera abortlagstiftningen
              till att bli mer säker är helt osammanhängande.
            </seg>
            <seg xml:id="i-39105752129b7c53-0">
              Som sagt: Vi är inte emot abort. Vi är emot helt fri abort.
            </seg>
          </u>
          <note type="speaker" xml:id="i-bea9b3210e8e1a45-0">
            Anf. 30 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-9b5574f33e902e51-0">
            <seg xml:id="i-f0a3fe15f0b46c19-0">
              Herr talman! Jag skulle också vilja fokusera på vad Sverigedemokraterna
              har sagt. Det ena är vad Björn Söder sade om att vi ska ha respekt
              för olika länders kulturella synsätt när det gäller abort. Jag
              var i Chile förra året. Där är det totalförbud. Kvinnor som får
              ett utomkvedshavandeskap får i princip ligga och dö innan de får
              någon hjälp. Är det mänsklig värdighet? Är det etiskt försvarbart?
            </seg>
            <seg xml:id="i-9689e4ea9f08a149-0">
              Markus Wiechel säger att vi ska vara emot fria aborter. Men om
              jag har förstått det rätt vill Sverigedemokraterna ha fri abort
              fram till vecka 12. Då betecknar man det som fri abort. Det är
              inte Markus eller någon annan som bestämmer, utan det är kvinnan
              som själv fattar beslut.
            </seg>
            <seg xml:id="i-a059a57a6366df39-0">
              Det är viktigt att säga att inget parti står för en obegränsad
              aborttid. När den svenska lagstiftningen togs fram talade man
              om det etiska dilemmat, något som ni för fram i ert särskilda
              yttrande. Den svenska lagstiftningen är tydlig om att det finns
              ett etiskt dilemma i aborten men att det är kvinnan som måste
              fatta det självständiga beslutet.
            </seg>
            <seg xml:id="i-3ceb17f73b2ff8f2-0">
              Jag ska också vara tydlig med att RFSU, som man ofta hävdar är
              de som driver på i de här frågorna, också säger att man kan ändra
              tidsgränsen beroende på när man kan rädda livet på ett foster.
              Vi har alltså inte en fri abort med fri tillgång till abort fram
              till nionde månaden. Alla har med det etiska dilemmat, och det
              finns med som grund i abortlagstiftningen.
            </seg>
            <seg xml:id="i-e64b548c21d61bb2-0">
              Som kristdemokrat tycker jag att det är oerhört viktigt att det
              finns en etisk dimension när vi talar om abortlagstiftningen,
              men vi ska inte använda tillfällena till att slå på Alliansen
              eller på oppositionen för något som man egentligen inte har någon
              annan åsikt om, nämligen fri abort. Det var ju just fri abort
              som du, Markus Wiechel, nämnde, och det var det jag ville reagera
              på.
            </seg>
          </u>
          <note type="speaker" xml:id="i-a8fa7c3193ced538-0">
            Anf. 31 CHRISTIAN HOLM (M):
          </note>
          <u who="christian_holm_732a6f" xml:id="i-7d6ad1c6e687f9b1-1">
            <seg xml:id="i-c12eef1b263df41a-0">
              Herr talman! Det här är egentligen en debatt om FN:s millenniemål
              efter 2015, men nu har det blivit väldigt mycket fokus på abortfrågan.
              Det är dock en viktig fråga i de här sammanhangen, för det är
              så många individer som berörs. Det är ju ett parti som har annorlunda
              åsikter i den här frågan än vi övriga i kammaren, och det är Sverigedemokraterna.
            </seg>
            <seg xml:id="i-8991cd7097c66687-0">
              Man måste se hur verkligheten ser ut. Vi vet att hundratals miljoner
              kvinnor i världen omkring 200 miljoner som saknar tillgång till
              preventivmedel. Det gör i sin tur att de osäkra aborterna ökar
              eftersom de oönskade graviditeterna ökar. Även på detta område
              driver Sverigedemokraterna en ytterst konservativ linje.
            </seg>
            <seg xml:id="i-5370d7937e6b410d-0">
              Om man kunde få tillgång till preventivmedel är bedömningen att
              mödradödligheten skulle kunna minskas med 30 procent. Man uppskattar
              nämligen att ungefär 30 000 kvinnor världen över dör varje år
              i osäkra aborter.
            </seg>
            <seg xml:id="i-2ee5b60a97559371-0">
              Det är lite konstigt argumenterat. När män förtrycks runt om
              i världen är det tragedier. Men i viss argumentation framstår
              det som att det när kvinnor förtrycks är tradition. Det är något
              som vi inte kan stå för.
            </seg>
            <seg xml:id="i-c6c3b9df447c97f9-0">
              Det är viktigt att poängtera de här frågorna. Och det är viktigt
              att arbeta för sexuell och reproduktiv hälsa och rättigheter.
              Där inkluderas också rätten till fri abort.
            </seg>
          </u>
          <note xml:id="i-536b9b038ff0b0fa-0">
            Överläggningen var härmed avslutad.
          </note>
          <note xml:id="i-c6b8e5f2d201ea19-0">
            7 § Skadeståndsansvar för oljeskador till sjöss
          </note>
          <note xml:id="i-1041065fd7e75de8-1">
            Föredrogs
          </note>
          <note type="speaker" xml:id="i-03a807ef83cfaaff-0">
            Anf. 32 ROLAND UTBULT (KD):
          </note>
          <u who="roland_utbult_1b344d" xml:id="i-a00be401a6b4b19d-0">
            <seg xml:id="i-e08e5b4c00340bcd-0">
              Herr talman! Jag börjar med att yrka bifall till förslaget i
              betänkandet CU17 Skadeståndsansvar för oljeskador till sjöss .
            </seg>
            <seg xml:id="i-707dbcefa81d0eb5-0">
              Jag ser att jag är ensam uppsatt talare i dag när det gäller
              det här ärendet. Det beror naturligtvis på att ingen motion har
              väckts med anledning av propositionen. Det är den största orsaken
              till det. Då kanske någon undrar varför jag begär ordet i det
              här ärendet, och det ska jag förklara.
            </seg>
            <seg xml:id="i-89fb5c7deb349768-0">
              Jag är född och uppvuxen i Bohuslän på en ö som heter Öckerö.
              Vi är i Bohuslän helt beroende av en levande kust, en levande
              natur och människor som dras till vårt område. Havet är vår stora
              resurs både när det gäller fiske och när det gäller rekreation.
            </seg>
            <seg xml:id="i-a9ddedba144a52b3-0">
              Den 10 september 2011 kolliderade ett maltesiskt fraktfartyg
              som hette Golden Trader och ett belgiskt fiskefartyg utanför Jyllands
              nordvästkust. Det resulterade i ett utsläpp av bunkerolja, alltså
              olja som används för fartygs drift. En stor del av oljan nådde
              den svenska västkusten fem dagar senare.
            </seg>
            <seg xml:id="i-879458db44d76909-0">
              Danmarks kust blev opåverkad, men så väl gick det inte för Tjörns
              kommun, en kommun med ca 15 000 invånare och en kuststräcka som
              bland annat inkluderar kala klipphällar och klippstränder, vilka
              är hårt exponerade för vågor och vind från Skagerrak. Det som
              hände den här gången, i september 2011, var att oljan drev in
              till den svenska kusten och nådde Tjörn med omgivning. Det drabbade
              området innefattar många skyddsvärda områden som bland annat är
              avsatta som naturreservat, Natura 2000-områden och fågel- och
              sälskyddsområden.
            </seg>
            <seg xml:id="i-a274bff89def1138-0">
              Jag träffade ett ögonvittne. Han sade att han aldrig i sitt liv
              blivit så berörd, av fåglar som var nedkletade med olja och som
              sedan fick avlivas. Under räddningsfasen, som pågick mellan den
              16 september och den 14 oktober 2011, tog Kustbevakningen och
              Räddningstjänsten upp totalt ca 820 ton oljeemulsion ur vattnet,
              och det var ändå inte allt, utan saneringsarbetet pågick under
              lång tid.
            </seg>
            <seg xml:id="i-b16af3bd51d19fdb-0">
              Herr talman! Utsläpp av bunkerolja kan orsaka allvarliga skador
              på miljö och egendom. Därför är det av yttersta vikt att de skadelidande
              har en långtgående rätt till ersättning vid förorening på grund
              av det. Dessutom kan det inte nog poängteras hur viktigt det internationella
              samarbetet är i frågan. Stora utsläpp av bunkerolja kan drabba
              vidsträckta internationella vattenområden. Därför måste Sverige
              godkänna bunkerkonventionen, vilket vi också sannolikt kommer
              att göra senare i dag i denna riksdag, i enighet.
            </seg>
            <seg xml:id="i-5b0e540bcb9797bf-0">
              Kristdemokraterna är för ett mer omfattande skadeståndsansvar
              för redare och välkomnar regeringens förslag. Det ska kännas om
              man förstör vår natur.
            </seg>
            <seg xml:id="i-729507f21291e036-0">
              Det största enskilda utsläppet av bunkerolja i svenska vatten
              på senare år inträffade då det kinesiska fartyget Fu Shan Hai
              kolliderade med ett annat fartyg utanför den skånska sydkusten
              och sjönk 2003.
            </seg>
            <seg xml:id="i-a8b8dc070d70f045-0">
              Allvaret i frågan syns även av att mängden bunkerolja ombord
              på fartyg har ökat i takt med att fartyg bara blir större och
              större samtidigt som utsläpp av sådan olja kan orsaka stora skador,
              särskilt i känsliga miljöer som Helsingforss skärgård och Bohusläns
              skärgård och längs hela Sveriges kust, Europas längsta, för övrigt.
            </seg>
            <seg xml:id="i-ab7f6fd37725486f-0">
              Jag ser med förskräckelse tillbaka på oljekatastrofen på Tjörn
              i september 2011, som fick stora konsekvenser för Tjörns kommuns
              ekonomi, då man fick bära en stor del av kostnaden innan ersättning
              erhölls från Myndigheten för samhällsskydd och beredskap, MSB.
            </seg>
            <seg xml:id="i-4785f4d5eb185e09-0">
              Den sammanräknade räntan översteg 1 miljon kronor för kommunen,
              på grund av att man inte fick pengar i tid. Det här är någonting
              som jag planerar att motionera om. Det måste helt enkelt bli en
              förändring när det gäller MSB:s resurser för att klara av sådana
              här katastrofer.
            </seg>
            <seg xml:id="i-d8a7652a2b1e8ab0-0">
              Kringliggande kustkommuner Sotenäs, Strömstad, Öckerö och de
              andra reagerar nu på vad som kan inträffa om en liknande situation
              uppstår hos dem. Det är någonting som tyvärr inte alls är omöjligt.
            </seg>
            <seg xml:id="i-fb8477f3447ef740-0">
              Kristdemokraternas drivkraft i miljöpolitiken är att vi ska överlämna
              ett samhälle till nästa generation där de stora miljöproblemen
              är lösta. Det är därför angeläget att ta ett tydligare förvaltarskapsansvar
              för Sveriges kuster och skärgårdar. Det är det som jag av naturliga
              skäl och på grund av mina rötter kanske känner allra starkast
              för. Någon annan talar kanske ännu mer engagerat om landsbygden.
            </seg>
            <seg xml:id="i-e2a1cf3939568f0d-0">
              För att säkra framtiden för både näringsliv och naturupplevelser
              kommer riksdagen i dag att gå på regeringens förslag och godkänna
              bunkerkonventionen. Regeringen bör också se över hur MSB kan agera
              snabbare när det som inte får hända trots allt händer.
            </seg>
            <seg xml:id="i-8f52c79efef6c086-0">
              Miljöpolitiken är inte enbart en nationell angelägenhet, och
              miljöproblemen stannar inte vid nationsgränserna. Luftföroreningar,
              kemikalier och avloppsvatten behöver inte visa upp några pass.
              Havens känsliga ekosystem belastas av många olika länder. Det
              är därför självklart att miljöfrågorna ska hanteras internationellt.
              Och många av problemen kan givetvis lösas på EU-nivå.
            </seg>
            <seg xml:id="i-264108445cb93cd5-0">
              Det är enligt Transportstyrelsen viktigt att hela EU tillämpar
              samma miljöskyddsregler, och det förhållandet att Sverige står
              utanför regleringen medför negativa konsekvenser. Svenska redare
              tvingas vända sig till myndigheter i andra stater för att få certifikat,
              och det är inte möjligt att utföra kontroller avseende konventionens
              krav på utländska fartyg som anlöper svenska hamnar.
            </seg>
            <seg xml:id="i-d896023dce70bda3-0">
              Jag nämnde det kinesiska bulkfartyget Fu Shan Hai, som kolliderade
              med ett annat fartyg och sjönk 2003. Det fartyget hade omkring
              1 600 ton bunkerolja ombord, varav en betydande mängd läckte ut.
              Svenska staten fick knappt 30 miljoner kronor i kompensation av
              det kinesiska rederiet, vilket uppskattas vara ungefär 60 procent
              av kostnaderna.
            </seg>
            <seg xml:id="i-ed969ccc484c9a56-0">
              Genom det beslut som vi kommer att fatta i dag, om att anta den
              här bunkerkonventionen, läggs alltså ett större ansvar på ägarna,
              på redarna. Ett hårdare tryck när det gäller ansvarsförhållandet,
              där fartygets ägare ska vara ansvarig för en skada som orsakas
              av förorening vid utsläpp av bunkerolja, är en viktig markering
              och kan förhindra framtida olyckor.
            </seg>
            <seg xml:id="i-0b97a21ed96023e6-0">
              Till slut, herr talman! Det finns hjältar i samband med oljekatastrofen
              på Tjörn. Det är alla de som gjorde stora insatser, både ideellt
              arbetande, öbor och andra, och anställd personal i Kustbevakningen
              och Räddningstjänsten, när det gällde det här med att sanera oljan
              på Tjörns klippor och stränder. Man talar fortfarande om de stora
              insatser som människor gjorde för att få bort denna olja som hade
              kletat sig fast på klippor och vackra stränder.
            </seg>
            <seg xml:id="i-67450156e6037857-0">
              För dem och alla kommuner längs våra kuster välkomnas regeringens
              förslag och att vi i dag godkänner bunkerkonventionen.
            </seg>
          </u>
          <note xml:id="i-536b9b038ff0b0fa-1">
            Överläggningen var härmed avslutad.
          </note>
          <note xml:id="i-4945c5e7df51d3d3-0">
            8 § Konsumenträtt
          </note>
          <note xml:id="i-1041065fd7e75de8-2">
            Föredrogs
          </note>
          <note type="speaker" xml:id="i-8e1360fbf6aba8e5-0">
            Anf. 33 JAN LINDHOLM (MP):
          </note>
          <u who="jan_lindholm_73d248" next="cont" xml:id="i-96509c9aa5f608bd-0"/>
          <note xml:id="i-6ec255837a83d15a-0">
            Herr talman! Civilutskottets betänkande 13 om konsumenträtt behandlar
            66 förslag som ledamöter från samtliga riksdagens partier har
            lagt fram under allmänna motionstiden 2012.
          </note>
          <u who="jan_lindholm_73d248" prev="cont" xml:id="i-6c36c9791151e363-0">
            <seg xml:id="i-e0c893004fd4765a-0">
              Ofta väljer jag, herr talman, att peka på antalet förslag som
              behandlas i ett betänkande när jag inleder mina anföranden. Jag
              gör det därför att jag brukar känna mig stolt över att en oproportionerligt
              stor del av de förslag som behandlas brukar komma från Miljöpartiet.
              Men den här gången kan jag inte motivera mig på det viset, eftersom
              Miljöpartiets ledamöter har lagt fram bara fem av förslagen, vilket
              i och för sig är en hyfsat proportionerlig andel av förslagen
              i förhållande till vår andel av antalet ledamöter här i kammaren.
            </seg>
            <seg xml:id="i-00a5fb8dc5a27fed-0">
              Det intressanta här är, förutom det stora antalet förslag, att
              de kommer från samtliga riksdagspartiers ledamöter. Det visar
              att konsumentfrågor verkligen engagerar både allmänheten och ledamöterna.
            </seg>
            <seg xml:id="i-42ca105e23039374-0">
              Många av förslagen återkommer år efter år trots att de avslås
              av riksdagen. Det betyder att ledamöterna i sina kontakter med
              medborgare runt om i landet får klara signaler om problem med
              gällande regler. Den ständiga press som vi ledamöter upplever
              från enskilda, organisationer och andra grupperingar lämnar inget
              utrymme för oss ledamöter att ge upp trots att vi har motgångar
              i kammaren.
            </seg>
            <seg xml:id="i-1c184837b509516b-0">
              Förslag som ständigt återkommer trots att de avslås innebär därför
              en signal till regeringen, som naturligtvis inte kan ha lika omfattande
              kontakter med befolkningen som vi ledamöter har, om att det är
              dags för regeringen att utveckla konsumenträtten. Så tycker jag
              att man kan beskriva en del av vårt demokratiska system det är
              så det fungerar.
            </seg>
            <seg xml:id="i-0927df9b8031823c-0">
              Den stora frågan i det här betänkandet har blivit problemen kring
              snabba, korta lån eller, som utskottet har valt att benämna det,
              sms-lån, eftersom det är den snabbast växande formen för just
              snabba, korta lån.
            </seg>
            <seg xml:id="i-5d8da43f85f8a073-0">
              Drygt halva betänkandet redovisar den offentliga utfrågning som
              civilutskottet genomförde den 19 februari i år. Utfrågningen visade
              med stor tydlighet att det inte bara är Konsumentverket, Kronofogdemyndigheten,
              Finansinspektionen och Justitiedepartementet som är allvarligt
              bekymrade över utvecklingen med den här växande skuldsättningsformen.
              Även de företrädare för utlåningssidan som medverkade var tydliga
              med att den utveckling vi ser inte är önskvärd. Alltså inte ens
              för dem som lånar ut är dagens situation tillfredsställande.
            </seg>
            <seg xml:id="i-7a7d005cfeb775c4-0">
              Problematiken kring vilka verkliga räntenivåer som tillämpas
              tyckte jag tyvärr inte blev så grundligt genomlyst under utfrågningen
              att man kan hävda att det förekommer en viss volym av ockerräntor.
              Men de långivare som tar de största riskerna och tillämpar de
              högsta räntenivåerna är förmodligen inte de som deltog i utfrågningen.
              Att väldigt höga räntor förekommer verkar dock ganska klart, liksom
              att många låntagare får problem med en ackumulering av ett stort
              antal lån på varandra och därmed en hög skuldsättningsnivå.
            </seg>
            <seg xml:id="i-f3bcdf9a8828fbcf-0">
              Personligen är jag så gammalmodig att jag tycker att det är betydligt
              trevligare att spara först i stället för att betala sedan. Dagens
              kultur, där snabba pengar och inställningen att man ska ha allt
              genast gäller, uppfattar jag som ett grundproblem.
            </seg>
            <seg xml:id="i-277e6ab5fddb5a3c-0">
              Det är klart att en situation kan uppstå där någon måste låna
              för att klara sig fram till nästa lön. Men det kan inte motivera
              omfattningen av de här snabba, korta lånen. Självklart är det
              i de flesta fall en fråga om planering och inställning, också
              med anledning av att kreditförlusterna faktiskt är relativt små
              för den här typen av utlåningsverksamhet.
            </seg>
            <seg xml:id="i-a94141e803aecd52-0">
              Det finns två reservationer i den här delen av betänkandet, men
              Miljöpartiet har valt att inte reservera sig eftersom det pågår
              ett arbete, som i sin tur har sitt ursprung i tidigare yttranden
              som utskottet har gjort på det här området.
            </seg>
            <seg xml:id="i-28551e3d9669ce1b-0">
              Det har också framgått tydligt från regeringssidan att man har
              för avsikt att lägga fram förslag för riksdagen om åtgärder för
              att minska problemen kring de så kallade sms-lånen. Då menar vi
              från Miljöpartiets sida just nu att det kan vara bättre att invänta
              de initiativen. Men i Miljöpartiet utgår vi från att regeringen
              inte bara kommer med förslag om förenklad skuldsanering. Vi menar
              att det behövs åtgärder som minskar risken för att människor fastnar
              i skuldfällan, med växande räntekostnader. Det får liksom inte
              bli någon sorts ny kultur att man lånar ohejdat i tryggheten att
              man sedan kan få skuldsanering.
            </seg>
            <seg xml:id="i-a523c559e235a2c7-0">
              Herr talman! Betänkandet innehåller, som jag inledningsvis nämnde,
              ett stort antal förslag som återkommer nästan årligen. Oppositionen
              har ett särskilt yttrande där vi hänvisar till tidigare ställningstaganden.
              Det finns ett flertal intressanta förslag där som säkerligen återkommer
              även i framtiden, men för tids vinnande kommenterar jag inte dem
              här i dag.
            </seg>
            <seg xml:id="i-2fa098f7c90c8c66-0">
              I en motion från Miljöpartiet föreslås en genomgång av hela konsumenträtten
              med målet att skapa en särskild konsumentbalk. Förslaget är inte
              nytt, och det är inte första gången det avslås i kammaren. Vår
              uppfattning är emellertid att en samordning av konsumenträtten
              skulle underlätta för konsumenterna att förstå sina möjligheter
              i lagstiftningen, och vi kommer att fortsätta driva på för en
              sådan utveckling.
            </seg>
            <seg xml:id="i-9fda2f1984e88b72-0">
              Slutligen har Miljöpartiet en reservation i betänkandet som gäller
              den bristande följsamheten beträffande de avgöranden som Allmänna
              reklamationsnämnden gör.
            </seg>
            <seg xml:id="i-b8ecd70fa203d4e4-0">
              Regeringen delar i princip den problembeskrivning som vi gör
              från Miljöpartiets sida, och vi vet att det pågår ett arbete i
              Regeringskansliet om hur man kan få företagen att på ett bättre
              sätt följa de utslag som Allmänna reklamationsnämnden gör. Det
              är positivt, och vi tycker att det är bra att man får en förbättring
              vi väntar oss det i alla fall.
            </seg>
            <seg xml:id="i-e565695e56af8942-0">
              Jag tänkte, herr talman, för ovanlighetens skull avstå från att
              yrka bifall till den här reservationen, trots att det är den enda
              vi har i betänkandet. Vi ledamöter har ju ett uttalat tryck på
              oss att försöka minimera antalet omröstningar, så då tänkte jag
              bidra till det den här gången. Men vi utgår ändå från att regeringen
              läser våra reservationstexter och att vi snart kommer att få konkreta
              förslag på det här området.
            </seg>
            <seg xml:id="i-a9745439a86731ac-0">
              I övrigt, herr talman, vill jag bara än en gång påminna kammaren
              om behovet av insatser för eftersatta järnvägssträckor och då
              naturligtvis i första hand behovet av ett dubbelspår mellan Falun
              och Borlänge.
            </seg>
          </u>
          <note type="speaker" xml:id="i-5c5d01dc806a3a6e-0">
            Anf. 34 MARKUS WIECHEL (SD):
          </note>
          <u who="markus_wiechel_648a17" xml:id="i-66a7271f84ecc649-3">
            <seg xml:id="i-1de914743fd35118-0">
              Herr talman! De konsumentpolitiska och konsumenträttsliga områdena
              blir allt viktigare i en tid då handeln och globaliseringen ökar.
              Till skillnad från förr i tiden, då man med begränsade resurser
              var tvungen att införskaffa enbart det man absolut behövde för
              sin överlevnad, har vi i dag en betydligt bättre levnadsstandard.
              Detta kan vi delvis tacka våra goda relationer till omvärlden
              samt ökad konsumtion och handel för. Samhället kan och bör se
              till att alla har en dräglig levnadsstandard, men med ökade möjligheter
              följer också ökade skyldigheter.
            </seg>
            <seg xml:id="i-bc02ed28601f91ce-0">
              Som tidigare nämnts finns det i dag större möjligheter. Det är
              betydligt lättare att exempelvis låna pengar. I vissa fall kan
              lånen vara högst nödvändiga. De kan ibland till och med vara bra,
              om man exempelvis söker investera i ett nystartat företag eller
              kanske i en fastighet.
            </seg>
            <seg xml:id="i-b997154f924deec9-0">
              Sedan finns det de lån som är ruskigt enkla att skaffa. Vissa
              anser att det exempelvis är för enkelt att skaffa sms-lån. Det
              handlar om lån som är så enkla att få att man kanske rent av lite
              förhastat inte riktigt har tänkt igenom sitt beslut, när man har
              tagit lånet. Det är ett lån där det kanske också saknas ett verkligt
              och nödvändigt behov.
            </seg>
            <seg xml:id="i-280152dd9e9d699b-0">
              Under 2012 har antalet obetalda snabblån ökat markant. Enligt
              Kronofogdemyndighetens statistik inkom det 53 709 ansökningar
              under 2012 om betalningsförelägganden för obetalda snabblån. För
              att tala klarspråk är detta en ökning med 62 procent jämfört med
              föregående år.
            </seg>
            <seg xml:id="i-384c4ece1cd01f4e-0">
              Precis som tidigare går det inte att poängtera tillräckligt att
              detta är en mycket oroande utveckling. Konsekvensen av obetalda
              snabblån är inte sällan betalningsanmärkningar, vilket försvårar
              tillvaron för en enskild person på flera olika sätt. Det kan således
              också innebära en ökad risk för överskuldsättning.
            </seg>
            <seg xml:id="i-4f4b1a1444c1a6a3-0">
              I dag gäller samma regler för snabblån som för övriga konsumentkrediter
              som ett resultat av den nya konsumentkreditlagen. Detta innebär
              att kreditgivaren har fått ett tydligt ansvar för att lämna information
              om den effektiva räntan. Kreditgivaren ska då även göra en kreditprövning
              innan utbetalning sker. Enligt Konsumentverket som granskat förfarandet
              visar det sig att flera av de bolag som erbjuder snabblån brister
              i den oerhört viktiga prövningen.
            </seg>
            <seg xml:id="i-5d65939fd0c46052-0">
              Ett annat stort problem är att räntenivåerna ofta är alltför
              höga, vilket innebär att konsumenter kan drabbas extra hårt efter
              ett litet misstag.
            </seg>
            <seg xml:id="i-55dd0f6ab7a47868-0">
              Herr talman! Det är mycket tydligt att något måste göras. Alldeles
              för många exempel på negativt låntagande finns, och vi har inte
              råd att blunda för det. Hög konsumtion kan skapa välstånd, men
              om konsumtionen höjs på bekostnad av fler människor med enorma
              skulder gör vi inte bara samhället en björntjänst utan även enskilda
              individer. Om ingenting snart händer riskerar vi att få samma
              problem som miljontals människor runt om i världen dess värre
              har tvingats genomlida. Det är alltså ytterst angeläget att verksamma
              åtgärder vidtas för att motverka problemen med snabblån.
            </seg>
            <seg xml:id="i-2dc93ced18cad5c7-0">
              Regeringen bör återkomma till riksdagen med förslag till lagstiftning
              i enlighet med förslagen i departementspromemoriorna. Reglerna
              för kreditgivningen vid snabblån bör således ytterligare skärpas,
              och tillsynen över snabblåneföretagen måste intensifieras och
              samordnas på ett mer effektivt sätt än i dag.
            </seg>
            <seg xml:id="i-6843750e4f0874ea-0">
              Att kreditgivare som brustit i sin kreditprövning inte ska kunna
              vända sig till kronofogden för att driva in sin fordran kan av
              många ses som en självklarhet, men så är dess värre inte fallet
              i dag. Även här bör regeringen återkomma med ett förslag så att
              det så självklara också blir verklighet.
            </seg>
          </u>
          <note xml:id="i-542ce4f6beaaecb1-0">
            Herr talman! Avslutningsvis yrkar jag bifall till reservation
            1 om sms-lån. I övrigt yrkar jag bifall till utskottets förslag
            till beslut.
          </note>
          <note type="speaker" xml:id="i-dd5e92cad6f701d3-0">
            Anf. 35 MARIANNE BERG (V):
          </note>
          <u who="marianne_berg_919366" xml:id="i-6fdf88496267358b-0">
            <seg xml:id="i-2daa4f71daa58c2c-0">
              Herr talman! Vi är alla konsumenter, och det fungerar bra för
              oss i många olika situationer. Men det finns också många mörka
              fläckar. Vi kan bara konstatera att det finns brister. Vi kan
              bli utnyttjade, vi kan bli lurade eller inte få rätt vid en eventuell
              tvist.
            </seg>
            <seg xml:id="i-2dc87b5ea37d1971-0">
              Snabblån och sms-lån är ett aber. Dessa lån minskade under 2010.
              Det var en positiv trend. Men vi såg också att de under 2012 ökade
              igen. Det är trist att konstatera.
            </seg>
            <seg xml:id="i-7229159d51bf25f3-0">
              Vänsterpartiet har många gånger motionerat om att dessa lån borde
              förbjudas. Men hittills har vi inte fått gehör för det. Då måste
              vi väl kunna ta ett gemensamt ansvar, och då är det väl på sin
              plats att vi ser till att få ned ockerräntorna? Det är helt horribelt
              att vissa lån har upp till tusen procent i ränta. Detta måste
              vi se till att åtgärda eftersom ockerräntor verkligen är att utnyttja
              människor.
            </seg>
            <seg xml:id="i-4a5295071106397a-0">
              Herr talman! Jag kan konstatera att regeringen har gjort en hel
              del och tagit initiativ i denna fråga och gör en hel del för att
              komma till rätta med problematiken. Det tycker jag är positivt.
              Bland andra Konsumentverket, Kronofogdemyndigheten och Finansinspektionen
              har fått i uppdrag att bedriva ett omfattande arbete på olika
              plan för att komma till rätta med problematiken. Det är mycket
              välkommet.
            </seg>
            <seg xml:id="i-66e4c605ac880dda-0">
              Vänsterpartiet kommer att följa arbetet nogsamt. Därför lyfter
              jag i dag inte fram Vänsterpartiets reservation 2 angående snabblån.
              Den får ses som en markering i dag. Vi har en förhoppning om att
              det arbete som nu pågår ger ett positivt resultat, annars finns
              det säkert tillfälle att lyfta fram den vid nästkommande debatt
              om detta.
            </seg>
            <seg xml:id="i-7db237262df6df49-0">
              Beslut från Arn, Allmänna reklamationsnämnden, är inte bindande
              utan endast en rekommendation till parterna för att lösa en eventuell
              tvist. Att det bara är en rekommendation kan orsaka problem för
              mig som konsument eftersom det finns näringsidkare som helt struntar
              i Arns rekommendationer. Det är positivt att 7075 procent följer
              dem. Men det är ett faktum att 25 procent helt struntar i dem
              och inte bryr sig över huvud taget. I fråga om detta har regeringen
              tagit beslut om en utredning. I detta uppdrag ska utredaren föreslå
              lämpliga åtgärder för att just säkerställa att vi konsumenter
              har tillgång till en smidig och kostnadseffektiv tvistelösning
              och ett förfarande utanför domstol. I uppdraget ingår också att
              försöka få näringsidkarna att verkligen följa rekommendationerna.
              Detta uppdrag ska redovisas senast den 30 juni 2014. Men av erfarenhet
              tror jag inte att den kommer tidigare, utan den kommer antagligen
              i slutet av maj 2014.
            </seg>
            <seg xml:id="i-168481a164971aa3-0">
              Herr talman! Varför ska det ta så lång tid? Varför måste en sådan
              här fråga som har varit uppe vid så många tillfällen i denna kammare
              utredas igen under året? Problematiken är definitivt inte någon
              överraskning för oss. Den har vi följt under många år. Regeringen
              hade kunnat göra detta på många bra sätt och lagt fram förslag
              om hur vi ska kunna lösa detta. Man kunde till exempel ha tittat
              på Norge som har kommit väldigt långt i frågan, och större delen
              av det som deras tvistelösningsnämnd kommer fram till är bindande.
            </seg>
            <seg xml:id="i-e34d26adbfaca7f9-0">
              Det bästa hade kanske varit om Arns rekommendationer hade varit
              bindande. Det kanske hade varit på sin plats. Annars är det kanske
              så att dessa rekommendationer i många ärenden förblir helt tandlösa
              och att konsumenten står sig slätt.
            </seg>
            <seg xml:id="i-c0728a78c32d0966-0">
              När det gäller att man mer skyndsamt kunde ha utrett detta och
              kommit med förslag yrkar jag, i motsats till Miljöpartiet, bifall
              till reservation 3.
            </seg>
          </u>
          <note type="speaker" xml:id="i-12a53be299459e38-0">
            Anf. 36 CARINA OHLSSON (S):
          </note>
          <u who="carina_ohlsson_65ec2b" xml:id="i-f894541ecace9127-0">
            <seg xml:id="i-04014b4aac64d9b3-0">
              Herr talman! I det betänkande som vi nu debatterar behandlas
              ett sextiotal motionsyrkanden från den allmänna motionstiden förra
              året på det konsumentpolitiska och på det konsumenträttsliga området.
              Motionsyrkandena handlar bland annat om sms-lån, införande av
              en konsumentbalk, Allmänna reklamationsnämnden, resegarantisystemet,
              prisinformation och konsumentskyddet i offentlig verksamhet. Majoriteten
              av dessa motionsyrkanden behandlas i en förenklad ordning. När
              det gäller dessa motionsyrkanden hänvisar jag till tidigare ställningstaganden
              från Socialdemokraterna. De är alltså på inget sätt bortglömda.
            </seg>
            <seg xml:id="i-bbd47913c9a414f8-0">
              Det jag tänker inrikta mig på nu är de så kallade snabblånen,
              som också kallas sms-lån. Det är lån på jämförelsevis små belopp
              som kan beviljas snabbt och som kan betalas ut på några timmar
              men som ofta har höga avgifter och räntor, vilket vi har hört
              om tidigare.
            </seg>
            <seg xml:id="i-9feda7346828c923-0">
              Att starta sms-låneverksamhet är i dag enkelt. Finansinspektionen
              registrerar namnen på snabblåneföretagen och gör vissa kontroller
              i fråga om lämplighet. Men i övrigt kontrolleras inte verksamheten
              i den omfattning som vi anser behöver ske. I dag krävs tillstånd
              endast för de verksamheter som kombinerar utlåningsverksamhet
              med inlåning. Det anser vi socialdemokrater är oacceptabelt.
            </seg>
            <seg xml:id="i-1d25cdabb89a735e-0">
              Därför föreslog vi i vår motion att konsumentkreditlagen ska
              moderniseras genom att alla finansiella institutioner som erbjuder
              krediter till konsumenter ska stå under Finansinspektionens tillsyn
              samt att tillstånd för verksamhet ska kunna dras in.
            </seg>
            <seg xml:id="i-3c4b198a8d2713b8-0">
              Här hade jag kunnat avsluta mitt anförande och sagt: Vad var
              det vi sade? Men jag tänker tillägga några saker. Finansdepartementet
              har äntligen kommit med en promemoria, departementsskrivelsen
              Ds 2013:26, med namnet Viss kreditgivning till konsumenter . Där
              föreslås att en ny lag om viss verksamhet med konsumentkrediter
              införs. Det är mycket bra.
            </seg>
            <seg xml:id="i-2d5ba50ada649827-0">
              Tillstånd kommer att krävas från Finansinspektionen för att driva
              sådan verksamhet, och Finansinspektionen ska enligt förslaget
              kunna kontrollera att finansiella företag följer alla författningar
              som reglerar verksamheten. Om de inte gör det ska Finansinspektionen
              kunna ingripa, antingen genom att ta ut en sanktionsavgift eller,
              vid allvarligare överträdelser, genom att återkalla företagets
              tillstånd. Förslaget innehåller också krav på att ett företags
              handläggning av ett kreditärende ska dokumenteras.
            </seg>
            <seg xml:id="i-b3b5ce7bb584121a-0">
              Promemorian är nu ute på remissbehandling, och en ny lag ska
              träda i kraft den 1 januari 2014. Därför har vi ingen reservation,
              för vi tycker att vi har hörsammats i det vi socialdemokrater
              tycker i frågan.
            </seg>
            <seg xml:id="i-47ed4a062a3437ec-0">
              Herr talman! Detta är självklart mycket bra, men jag hoppas också
              att regeringen studerar vem som tar dessa lån och varför samt
              hur låntagarna ska kunna ta sig ur de skuldfällor de sitter i
              på ett snabbare sätt. I regeringens promemoria kan vi läsa:
            </seg>
            <seg xml:id="i-4cef292cf1ba187c-0">
              Enligt uppgifter från KFM beror det ökade antalet ansökningar
              om betalningsföreläggande avseende sms-lån på usel kreditprövning.
              Sms-lånen riktas enligt KFM till dem som förvägras andra tjänster,
              dels ungdomar, dels äldre personer med överskuldsättningsproblem.
              Av myndighetens statistik framgår att det är ungefär lika många
              män som kvinnor som finns registrerade hos myndigheten för obetalda
              sms-lån. Bland kvinnor mellan 46 och 55 år är dock procenttalet
              högre, 58 procent. Bland ungdomar (1825 år) har andelen av de
              obetalda sms-lånen sjunkit från 35,9 procent 2007 till 19 procent
              2011. Under 2012 har det dock höjts till 21 procent, vill jag
              tillägga. Enligt Konsumentverket är en typisk snabblånekund en
              37-årig ensamstående kvinna med barn. De flesta ansökningar görs
              i slutet av månaden och 6070 procent av dem som söker är återkommande
              kunder, dvs. de har tidigare ansökt om snabblån.
            </seg>
            <seg xml:id="i-8bbec42eb27f21f3-0">
              Av detta kan vi förstå att det inte är för att köpa lyxprylar
              de lånar utan helt enkelt för att kunna få vardagen att gå ihop.
              Detta var också vad vi fick reda på under den offentliga utfrågning
              som vi i civilutskottet anordnade i februari. Några av företagen
              som lånade ut pengar hade nämligen också gjort undersökningar
              av vilka som var låntagare och vad de använde pengarna till.
            </seg>
            <seg xml:id="i-0142cf81f13116ad-0">
              Det är detta jag menar när jag tycker att regeringen måste se
              till de bakomliggande orsakerna till att arbetslösa ungdomar,
              ensamstående kvinnor med barn och i allt högre utsträckning pensionärer
              är hänvisade till oseriösa långivare för att kunna försörja sig.
              Att jag säger oseriösa är på grund av att Konsumentverket under
              2012 och 2013 har granskat 22 av de snabblåneföretag som är registrerade
              hos Finansinspektionen och ytterligare ett bolag som erbjuder
              snabblån till konsumenter. När det gäller de 17 undersökningar
              som är avslutade har 15 av bolagen varnats för att de har brustit
              i kreditprövningen.
            </seg>
            <seg xml:id="i-9cff0ef32f6476fd-0">
              Statistik från Kronofogdemyndigheten visar att det under 2012
              inkom 53 709 ansökningar om betalningsförelägganden som rör obetalda
              snabblån, vilket, som vi har hört tidigare, motsvarar en ökning
              med 62 procent jämfört med 2011. Ungdomar står för drygt en femtedel
              av de obetalda lånen. Detta är inte heller hela bilden, för en
              del av bolagen säljer lånen till finansbolag som driver in skulderna.
              Detta får till följd att de inte syns i statistiken. Antagligen
              är det alltså många fler än 53 709.
            </seg>
            <seg xml:id="i-3ca8622031920f15-0">
              Herr talman! För att sammanfatta: För det första är det bra att
              det kommer skärpningar i lagstiftningen för snabblåneföretagen,
              framför allt för konsumenterna men även för konkurrenssituationen
              för seriösa långivare. För det andra har jag en uppmaning till
              regeringspartierna: Se till de bakomliggande orsakerna för såväl
              unga och gamla som ensamstående kvinnor ja, alla som måste kunna
              ha en möjlighet att försörja sig och inte vara hänvisade till
              oseriösa långivare.
            </seg>
            <seg xml:id="i-1a1f150b8a41cb53-0">
              Slutligen: Snabba på och kom med nya förslag när det handlar
              om överskuldsättning! Det handlar om de tiotusentals som vi både
              i vårt eget betänkande och i promemorian från Finansdepartementet
              har sett sitter i denna situation och har lurats in i skuldfällor
              av oseriösa långivare. Det kan ta hela livet för dem som är satta
              i den situationen.
            </seg>
          </u>
          <note type="speaker" xml:id="i-c798bf6937c6e58f-0">
            Anf. 37 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-89d943776f2eb10d-0">
            <seg xml:id="i-4fff2e43db7fb60c-0">
              Herr talman! Att vara konsument år 2013 ställer helt andra krav
              än för bara några år sedan. Det är därför jag tror att den här
              typen av betänkande om konsumentpolitik ständigt är aktuellt och
              ständigt debatteras. Betänkandet som har behandlats i utskottet
              innehåller ett sextiotal motionsyrkanden på området, och utskottet
              har som vi redan hört valt att behandla många av ärendena i förenklad
              ordning. Mitt anförande kommer att handla om sms-lån och Allmänna
              reklamationsnämnden.
            </seg>
            <seg xml:id="i-3b916546928c26ae-0">
              Sms-lån eller snabblån ja, den här typen av lån har många namn.
              Dessa krediter har flitigt debatterats här i kammaren och i samhällsdebatten
              sedan de uppstod för ett antal år sedan. Justeringar av krediterna
              har skett så sent som den 1 januari 2011, men vi kan trots det
              konstatera att det fortfarande finns stora problem. Ett av de
              större problemen är just bristande kreditprövning från företagens
              sida. Precis som Carina Ohlsson sade säger Kronofogdemyndigheten
              att det är en usel kreditgivning som sker. Det finns exempel på
              många som har beviljats krediter och snabblån trots att de har
              otaliga betalningsanmärkningar, och det är förstås inte okej.
            </seg>
            <seg xml:id="i-ac623d8ee901a95f-0">
              Som ett led i beredningen av motionerna om sms-lån höll utskottet
              som sagt en hearing, en offentlig utfrågning, i februari i år.
              Vid utfrågningen deltog företrädare från Justitiedepartementet,
              Kronofogdemyndigheten, Finansinspektionen, Konsumentverket, Svensk
              Inkasso samt några av snabblåneföretagen. Det var många intressanta
              uppgifter som kom fram.
            </seg>
            <seg xml:id="i-073e41957ce2c59a-0">
              I dag är det Konsumentverket som har tillsynsansvaret för den
              här typen av krediter. Som Carina Ohlsson också har sagt det blir
              en del upprepning, kan jag säga; vi är tämligen överens har Konsumentverket
              gjort en granskning av 22 snabblåneföretag. Vid hearingen var
              16 av dem avslutade, och 14 av företagen blev varnade. Jag tror
              att Carina Ohlsson sade 17 respektive 15, men det spelar ingen
              större roll det är det faktum att det är en så stor andel som
              blir varnade som är problemet. De uppvisade nämligen brister i
              såväl kreditgivningen som marknadsföringen, och det är inte heller
              okej.
            </seg>
            <seg xml:id="i-add496feed2a21f6-0">
              Kronofogden kom som sagt nyligen med statistik om antalet obetalda
              sms-lån. Som vi har kunnat höra växer de lavinartat från att tidigare,
              troligen tillfälligtvis, ha gått ned. Det är inte heller bra.
              Detta måste också ses i ett större sammanhang. Det gäller inte
              bara snabblån eller sms-lån, utan det gäller problemen med den
              allmänt ökande skuldsättningen vi har i samhället och problem
              med överskuldsättning.
            </seg>
            <seg xml:id="i-e5ac188079765aa9-0">
              Herr talman! Många av dessa saker tror jag bottnar i bristande
              kunskap i privatekonomi. Många myndigheter samverkar nu och gör
              många olika saker för att motverka överskuldsättning. Kronofogden
              har kampanjer som riktar sig mot de yngre, och det har tillförts
              mer undervisning i skolan om privatekonomi. Jag tror att just
              samverkan mellan myndigheter och marknadens snabblåneföretag kan
              göra mycket som leder till bättre resultat. Det är ju också så
              att har man en gång hamnat i skuldfällan kan vägen tillbaka vara
              både lång och brokig. Det är bland annat vår uppgift att försöka
              motverka detta samhällsproblem.
            </seg>
            <seg xml:id="i-486a20a27bbcc86c-0">
              Som jag tidigare sagt här i kammaren finns det för närvarande
              två utredningar som ska vara klara till hösten och som jag hoppas
              delvis kommer att svara på de frågor Carina Ohlsson tog upp tidigare.
              Den ena handlar om just överskuldsättning och den andra om skuldsanering.
              Min uppfattning är att regeringen ser att det här förstås är ett
              allvarligt problem och att man har vidtagit åtgärder.
            </seg>
            <seg xml:id="i-59c91af7a726b31d-0">
              De senaste åtgärderna är just de två förslag som det redan har
              talats om. Regeringen föreslår alltså att de företag som bedriver
              snabblåneverksamhet ska bli tillståndspliktiga och hamna under
              Finansinspektionens tillsyn. Det är bra. Regeringen föreslår också
              att Konsumentverkets möjligheter att utfärda sanktioner ska utökas.
              De kommer att ha möjlighet att ta ut straffavgifter när en kreditgivare
              visar brister i sin kreditprövning. Det är också bra. Därtill
              har regeringen ökat anslaget till Konsumentverket med totalt 2
              miljoner kronor det här året för att motverka överskuldsättning.
              Många saker görs alltså redan nu.
            </seg>
            <seg xml:id="i-8b7cf68fbb30f657-0">
              Vid den hearing som vi hade var tre snabblåneföretag representerade.
              De uttryckte alla tre att de var positiva till att hamna under
              Finansinspektionens tillsyn. Vi i utskottet har varit tydliga
              med att vi förutsätter att branschen själv tar ett ökat ansvar.
              Såvitt jag känner till pågår det för närvarande ett arbete med
              att bilda en branschorganisation. Just i dag har jag fått uppgift
              om att de ska träffas och diskutera de etiska regler som de själva
              säger ska tas fram. Det är bra, och jag avser att fortsätta följa
              det arbetet.
            </seg>
            <seg xml:id="i-f3fe90d4e7e49ca4-0">
              Herr talman! Jag vill säga några ord om Allmänna reklamationsnämnden,
              eller Arn som vi till vardags kallar den. Den har tidigare tilldelats
              30,5 miljoner kronor för 2013, men på grund av det ökade antalet
              anmälda ärenden har regeringen satsat extra pengar i vårbudgeten.
            </seg>
            <seg xml:id="i-a9f7a0b62cd66f7f-0">
              Arn är ett organ som vi är väldigt glada och tacksamma över att
              ha. Så sent som för en vecka sedan enades ministerrådet om att
              det ska införas en alternativ tvistelösning i konsumenttvister
              på nationell nivå. Det är bra. Vi har redan Arn, men för att följa
              upp det här har, som Marianne Berg nämnde, en utredning tillsatts
              av regeringen som ska titta på åtgärder som ska finnas för alternativa
              tvistelösningar för konsumenter. Utredningen ska också föreslå
              åtgärder för att få näringsidkare att följa Arns rekommendationer
              i högre grad. Som jag ser det är vi överens med reservanterna
              om detta. Jag tycker att det som reservationen tar upp tillgodoses
              genom utredningen.
            </seg>
          </u>
          <note xml:id="i-94c34faf61b26505-0">
            Med det, herr talman, yrkar jag bifall till utskottets förslag
            och avslag på reservationerna.
          </note>
          <note type="speaker" xml:id="i-0c818ad924cc3a47-0">
            Anf. 38 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-8ed9f577d8eb7e6e-0">
            <seg xml:id="i-33a54f9b553864bf-0">
              Herr talman! Jag ska börja med att yrka bifall till förslaget
              i betänkandet och avslag på reservationerna. Som tidigare talare
              har varit inne på handlar betänkandet om motioner från allmänna
              motionstiden.
            </seg>
            <seg xml:id="i-6fc307a8662f2b81-0">
              Herr talman! År 2006 introducerades de så kallade snabblånen,
              som också kallas för sms-lån eller mikrolån, på den svenska marknaden.
              Den fråga man kan ställa sig är varför mikrolånen uppstod. Vi
              kunde konstatera vid den offentliga utfrågningen att ett skäl
              som angavs var att storbankerna inte har erbjudit de mindre lånen
              till konsumenterna. Därför uppstod en möjlighet på marknaden.
            </seg>
            <seg xml:id="i-efa874b911331868-0">
              Typiskt för snabblånen är att det handlar om att låna ett relativt
              litet belopp, ofta någonstans mellan 1 000 och 3 000 kronor, och
              tiden för återbetalning är ofta en till tre månader. Kostnaden
              för snabblånen är oftast en kombination av ränta och avgifter.
              I och med den korta återbetalningstiden kan den effektiva räntan
              bli hög.
            </seg>
            <seg xml:id="i-75e676aacaadd82f-0">
              Ansökningar om lån görs på distans, ofta genom sms-meddelanden
              eller via internet. Lånebeloppet betalas ut snabbt. Vanligen är
              det fråga om lån utan säkerhet.
            </seg>
            <seg xml:id="i-68e4461690b19e21-0">
              Det råder en bred enighet, som vi har hört i debatten, i utskottet
              om att överskuldsättning måste motverkas. Detta gäller inte minst
              ungdomarnas situation. Som ett led i beredningen av motionerna
              om sms-lån höll utskottet den 19 februari 2013 en offentlig utfrågning.
              Man kan läsa den offentliga utfrågningen i en bilaga till betänkandet.
              Vid utfrågningen deltog många företrädare.
            </seg>
            <seg xml:id="i-1e0c7b7740cc324b-0">
              Herr talman! Snabblån har gjorts mer tillgängliga för konsumenterna.
              Samtidigt som en ökad tillgänglighet kan vara positiv för vissa
              konsumenter innebär det en större risk för andra konsumenter som
              kanske fattar förhastade och dåligt underbyggda beslut om lån.
            </seg>
            <seg xml:id="i-6a4b3c94eed9e7ff-0">
              Snabblånen har bidragit till skuldsättningsproblem. Statistik
              från Kronofogdemyndigheten visar att det under 2012 inkom 53 709
              ansökningar om betalningsförelägganden som rör obetalda snabblån,
              vilket motsvarar en ökning med 62 procent sedan 2011. Ungdomar
              står för drygt en femtedel av de obetalda lånen. Antalet obetalda
              snabblån ökade alltså kraftigt under 2012. Det är en oroande utveckling
              som vi ser mycket allvarligt på. Konsekvensen av obetalda snabblån
              är inte sällan betalningsanmärkningar och en ökad risk för överskuldsättning,
              som kan leda till utanförskap.
            </seg>
            <seg xml:id="i-9e3804077d313277-0">
              Det är ytterst angeläget att verksamma åtgärder vidtas för att
              motverka problemen med snabblån. I den nya konsumentkreditlagen,
              som trädde i kraft den 1 januari 2011, finns regler som syftar
              till att minska de negativa följderna av snabblånen. Samma regler
              gäller numera för snabblån som för konsumentkrediter i allmänhet.
            </seg>
            <seg xml:id="i-fadbef7c8135cfeb-0">
              Kreditgivaren har fått ett tydligt ansvar för att lämna information
              om den effektiva räntan och är skyldig att göra en kreditprövning.
              I och med att snabblånen omfattas av kravet på kreditprövning
              står denna form av kreditgivning under Konsumentverkets tillsyn.
              Konsumentverket har fått höjt anslag för 2013 för att kunna förstärka
              tillsynen.
            </seg>
            <seg xml:id="i-09b8ebb4583aa677-0">
              Vi välkomnar de båda departementspromemorior som nyligen presenterats,
              dels Straffavgift vid bristande kreditprövning , dels Viss kreditgivning
              till konsumenter . De båda departementspromemoriorna remissbehandlas
              för närvarande. Enligt vad som framkom vid utskottets offentliga
              utfrågning är regeringens ambition att lagförslag ska kunna läggas
              på riksdagens bord före sommaren. Vi kunde även notera en artikel
              från de tre ansvariga statsråden kring vikten av att återkomma
              med förslag till åtgärder. Jag delar Marianne Bergs uppfattning
              att det är bra att regeringen har agerat och återkommer i dessa
              frågor, som vi alla tycker är viktiga.
            </seg>
            <seg xml:id="i-ad74a31e4adedbba-0">
              Flera myndigheter bedriver ett omfattande arbete för att minska
              problemen med snabblånen. Informationsinsatserna riktar sig särskilt
              till ungdomar. Enligt vad som framkom vid utskottets offentliga
              utfrågning pågår ett arbete bland snabblåneföretagen med att starta
              en branschförening. Tanken är bland annat att föreningen ska diskutera
              de etiska riktlinjerna för bolagens verksamhet.
            </seg>
            <seg xml:id="i-d0d7b897a413108d-0">
              Slutligen, herr talman! Frågan om överskuldsättning är en mycket
              viktig fråga. Det gäller att dels följa utvecklingen, dels och
              framför allt motverka överskuldsättning. Ett omfattande arbete
              bedrivs för att komma till rätta med de problem som snabblånen
              för med sig. Ungdomar som skuldsätter sig kan drabbas under mycket
              lång tid. Regeringens insatser är därför mycket viktiga för att
              motverka överskuldsättning.
            </seg>
          </u>
          <note type="speaker" xml:id="i-577d4eaeae20f3e7-0">
            Anf. 39 RICKARD NORDIN (C):
          </note>
          <u who="lise_nordin_4160b2" next="cont" xml:id="i-d1ba7edc420c10af-0"/>
          <note xml:id="i-2672beef0385d15d-0">
            Herr talman! Jag skulle vilja börja med att yrka bifall till
            förslaget i betänkandet i sin helhet och avslag på reservationerna.
          </note>
          <u who="lise_nordin_4160b2" prev="cont" xml:id="i-b69d712ed960e941-0">
            <seg xml:id="i-c71c5ee3ffba3967-0">
              Konsumentfrågorna tillhör de frågor som kanske berör allra flest
              människor i vårt land. Det är också sammantaget ett av de områden
              där det finns mest makt hos människorna. Den makten gör att människor
              kan styra hur företag hanterar sin arbetskraft genom att välja
              varor med etisk märkning. Människor har möjlighet att minska sin
              egen miljöbelastning och styra samhället mot lite mer hållbarhet
              genom att välja exempelvis ekologiskt, klimatsmart och varor med
              god djurhållning.
            </seg>
            <seg xml:id="i-07c15a747567f2c6-0">
              Ibland skulle man dock önska att det i högre grad fanns möjlighet
              att utnyttja den makten tillsammans. Men makten är i det här fallet
              utspridd på så många att vi från det offentliga ibland får gå
              in och samla makten för att reglera områden där marknaden inte
              har skött sig och där konsumentmakten inte förmår förändra. Här
              är de kommunala konsumentvägledarna tillsammans med budget- och
              skuldrådgivningen ett viktigt verktyg. De för inte bara en dialog
              med medborgarna om deras rättigheter och möjligheter. De kan också
              förebygga problem på ett sätt som vi här i riksdagen inte kan
              genom att enkelt föra en dialog med lokala näringsidkare om de
              problem som de stöter på i sin verklighet. Konsumentvägledarna
              ger dessutom värdefullt stöd till skolans undervisning.
            </seg>
            <seg xml:id="i-01aee6b5d9b73f1d-0">
              Vi i Centerpartiet vill värna den lokala förankring som konsumentvägledarna
              har. Tack vare dem undviker vi många tvister som inte behöver
              gå till exempelvis Allmänna reklamationsnämnden. Det gör att vi
              på riksplanet inte märker av det här. De har vidare möjlighet
              att på ett tidigt stadium signalera om problem som dyker upp.
              Ett sådant är sms-lånen. Vi har sett under de senaste åren hur
              branschen har vuxit, vilket i sig inte alltid är ett problem om
              det inte varit så att i takt med att branschen växt har också
              problemen ökat.
            </seg>
            <seg xml:id="i-d5ce139f08053b32-0">
              Konsumentverket har granskat företagen och i de allra flesta
              fall funnit brister, framför allt i rutinerna för kreditprövning.
              Det är därför nu glädjande att regeringen har levererat två förslag,
              som just nu är ute på remiss, för att komma till rätta med problemen.
              Jag tycker att det är fullt rimligt att den som ger krediter ska
              ha tillstånd från Finansinspektionen. Det gör det också möjligt
              att dra in ett sådant tillstånd, vilket sätter stopp för oseriösa
              företag. Det är också bra att Konsumentverket får mer muskler
              och möjligheter att med hjälp av straffavgifter göra granskningar
              och varningar betydligt tyngre.
            </seg>
            <seg xml:id="i-b03f62b714206964-0">
              Vi är övertygade om att de här åtgärderna kommer att få effekt
              på snabblåneföretagen. Men om det ändå inte gör tillräcklig skillnad
              är vi i Centerpartiet beredda att ta till ytterligare åtgärder
              för att minska de skadliga effekterna.
            </seg>
            <seg xml:id="i-3fa3c58726c48008-0">
              Ett annat problem för konsumenter, som inte lyfts fram i det
              här betänkandet men som har seglat upp på sistone, är identitetskapning.
              Det är ett brott som skapar mycket oreda och problem för den enskilda
              drabbade personen. Det är därför glädjande att Alliansen nu har
              kommit överens om att kriminalisera själva handlingen identitetskapning.
              Det gör att man kan ta tag i brotten på ett mycket tidigare stadium.
              Och det ställer högre krav på näringsidkare att säkerställa köparens
              identitet, för det är självklart inte den drabbade personen utan
              den näringsidkare som inte sköter sin identitetskontroll som ska
              lida ekonomisk skada. Tack vare denna överenskommelse i Alliansen
              hoppas vi att vi ska kunna sätta stopp för ett av de mest växande
              brotten i Sverige i dag.
            </seg>
            <seg xml:id="i-59536a769f6078cb-0">
              Men det finns fler sätt att hantera problem på konsumentmarknaden.
              Ett av dem är Allmänna reklamationsnämnden, Arn. Vi i Centerpartiet
              har tidigare efterlyst åtgärder för att skärpa följsamheten i
              Arns beslut. Vi har sneglat på den norska modellen som har tagits
              upp här. Det är därför glädjande att regeringen har tillsatt den
              här utredningen som vi har hört talas om tidigare. Den ska se
              över hur en framtida tvistelösning ska se ut och kunna hanteras
              på ett bra och effektivt sätt utanför domstolarna. Man kommer
              att utreda både för- och nackdelar med ett Arn som fattar bindande
              beslut. Jag ser fram emot utredningen. Vi får visserligen vänta
              ett år, till nästa sommar, men då blir den desto mer efterlängtad.
            </seg>
            <seg xml:id="i-dca63c3c4d59720b-0">
              Med detta, herr talman, hälsar jag nästa talare välkommen i debatten.
            </seg>
          </u>
          <note type="speaker" xml:id="i-b0c48db5a358671d-0">
            Anf. 40 ROLAND UTBULT (KD):
          </note>
          <u who="roland_utbult_1b344d" next="cont" xml:id="i-4e099508af735f41-0"/>
          <note xml:id="i-d6957940608694ea-0">
            Herr talman! Jag vill först yrka bifall till förslaget till beslut
            i civilutskottets betänkande och avslag på reservationerna.
          </note>
          <u who="roland_utbult_1b344d" prev="cont" xml:id="i-8ff03928e871afae-0">
            <seg xml:id="i-283407f3268d780b-0">
              Det här betänkandet handlar, som vi har hört, om sms-lån och
              om Allmänna reklamationsnämndens roll och effektivitet i tvistelösningar
              utanför domstol för konsumenter.
            </seg>
            <seg xml:id="i-74755b41a316eaaa-0">
              Om jag får börja med Arn, Allmänna reklamationsnämnden, så har
              regeringen tillsatt en särskild utredare som ska se över och föreslå
              åtgärder för att stärka konsumentens ställning. Det ingår också
              att föreslå hur Arn kan få fler företag att följa rekommendationerna
              som lämnas.
            </seg>
            <seg xml:id="i-1a99bc055e262a1d-0">
              Det är naturligtvis allvarligt att många näringsidkare inte rättar
              sig efter Arns beslut. När så sker har Arn inte möjlighet att
              vara domstol, och den som sitter med Svarte Petter är konsumenten.
              Regeringen har alltså tillsatt en särskild utredare som ska föreslå
              lämpliga åtgärder.
            </seg>
            <seg xml:id="i-6b787daf9bbd57a5-0">
              Så över till snabblånen. Det första snabblånet togs 2006. Nu,
              sju år senare, har antalet anmälningar till kronofogden om obetalda
              snabblån kommit upp i 223 942. Det tål att upprepas, det som flera
              talare har nämnt tidigare, att under 2012 var antalet anmälningar
              till kronofogden 57 309. Det är en ökning med 62 procent från
              året dessförinnan. Det är bland annat en effekt av avregleringen
              av kreditmarknaden 1985, då vissa delar av kreditmarknaden blev
              utan både tillsyn och insyn.
            </seg>
            <seg xml:id="i-5f4dd5448b118c84-0">
              I sju år har konsumentskyddet vid snabblån varit bristfälligt
              och varit tvunget att förlita sig på Konsumentverkets tillsyn,
              en tillsyn som inte har lett till mer än varningar. År 2011 skärptes
              kraven för kreditprövning, och regeringen föreslår ytterligare
              skärpningar.
            </seg>
            <seg xml:id="i-e4e17ea2eace07fc-0">
              Konsumentkreditlagen och kreditprövningen är bland annat ämnade
              för att skydda människor i utsatthet från att gå in i situationer
              som man inte klarar av. Men många som redan har betalningsanmärkningar
              beviljas snabblån trots genomförd kreditprövning. Det visar att
              detta krav är tandlöst och måste kompletteras med begränsningar
              i att öka personens trångmål, till exempel genom att ogiltigförklara
              kreditavtalet så att kreditgivaren inte har möjlighet att kräva
              tillbaka lånebeloppet av låntagaren samt att kreditgivaren prickas.
              Ett antal prickar bör leda till att tillståndet dras in.
            </seg>
            <seg xml:id="i-793a052098cb81f7-0">
              Regeringen har vidtagit en del åtgärder. Konsumentverket har
              fått höjt anslag för 2013. Det är för att förbättra tillsynen
              av snabblåneföretag. Två departementspromemorior har kommit med
              förslag om att skärpa kraven på företagen. Bland annat ska Konsumentverket
              kunna förena ett beslut om varning med en straffavgift. Ökad tillsyn
              är också att vänta framöver. Flera utredningar har startats för
              att se över överskuldsättning och skuldsanering.
            </seg>
            <seg xml:id="i-5ed7f46c51a09f44-0">
              Kristdemokraterna har sedan flera år tillbaka drivit frågan om
              snabblån och kampen mot oseriösa kreditgivare som cyniskt utnyttjar
              människors trångmål. Därför är regeringens föreslagna åtgärder
              nödvändiga och önskade.
            </seg>
            <seg xml:id="i-0f2f11406ba2d048-0">
              Finansinspektionen har tillsyn över kreditinstitut, det vill
              säga banker och kreditmarknadsföretag. Men finansiella institut
              som ägnar sig åt kreditgivning men inte finansierar sig genom
              upplåning från allmänheten, till exempel sms-låneföretag, behöver
              inte tillstånd från Finansinspektionen för att driva sin verksamhet
              och står därför i princip inte heller under någon egentlig tillsyn
              av Finansinspektionen. Men som flera talare har nämnt kommer detta
              att ändras genom de förslag som regeringen kommer med.
            </seg>
            <seg xml:id="i-1360643824332156-0">
              Herr talman! Till sist: Ett av de största problemen med sms-lån
              är att människor tar dem för att klara av andra skulder. Det gör
              att vi ser hur vissa har fastnat i överskuldsättningsfällan. Sms-lån
              blir på så sätt endast toppen av isberget, och det är i grunden
              ett privatekonomiskt problem.
            </seg>
            <seg xml:id="i-17be41be027b6a49-0">
              Förutom regeringens insatser behöver vi arbeta förebyggande.
              Antalet anmälningar mellan första halvåret 2009 och 2010 minskade
              med mer än 30 procent, mycket tack vare den informationskampanj
              som förre kristdemokratiske finansmarknadsministern Mats Odell
              tog initiativ till. Därför måste vi på nytt lägga fokus på information
              och utbildning.
            </seg>
            <seg xml:id="i-409402079ea17f00-0">
              Det är också viktigt med ett ökat samarbete mellan Finansinspektionen
              och Konsumentverket i frågor om konsumenters överskuldsättning.
              Riksrevisionen har återkommande kritiserat myndigheterna för att
              de har svårt att samarbeta i den här frågan.
            </seg>
            <seg xml:id="i-6b6e50885b69458b-0">
              Hela den här problematiken gör att det behövs fler budget- och
              skuldrådgivare, och som Nina Lundström uttryckte det: Överskuldsättning
              måste motverkas.
            </seg>
            <seg xml:id="i-64fb5ca944826253-0">
              Det jag hör från bland annat socialtjänsten runt om i Sverige
              är skrämmande berättelser om hur personer hamnar i en total återvändsgränd
              på grund av smålån som tas för att klara av tidigare smålån. Det
              handlar om tragiska människoöden där det i den andra änden befinner
              sig ofta hänsynslösa företag, och bakom dem står personer med
              en aggressiv marknadsföring som tar ut ockerräntor. Det drabbar
              naturligtvis också de seriösa företagen som får en stämpel på
              sig.
            </seg>
            <seg xml:id="i-7444d028ac28bb4f-0">
              Vi har ett ansvar att strama åt den här verksamheten, inte minst
              för att förebygga att fler hamnar i ekonomisk utsatthet och för
              att hjälpa dem som har hamnat där.
            </seg>
          </u>
          <note xml:id="i-536b9b038ff0b0fa-2">
            Överläggningen var härmed avslutad.
          </note>
          <note xml:id="i-568e7a7dd5fe4680-0">
            9 § Ny lag om kontroll av ekologisk produktion m.m.
          </note>
          <note xml:id="i-1041065fd7e75de8-3">
            Föredrogs
          </note>
          <note type="speaker" xml:id="i-6c8c3eb815b0efce-0">
            Anf. 41 JOHAN LÖFSTRAND (S):
          </note>
          <u who="johan_lofstrand_94e598" next="cont" xml:id="i-1db271e75bb40a5d-0"/>
          <note xml:id="i-1c2a521eb4db9623-0">
            Herr talman! Vi ska debattera miljö- och jordbruksutskottets
            betänkande nr 14 Ny lag om kontroll av ekologisk produktion m.m
            . Förutom propositionen med samma namn behandlar betänkandet ett
            antal motioner från allmänna motionstiden som rör produktion och
            mål för ekologisk odling.
          </note>
          <u who="johan_lofstrand_94e598" prev="cont" xml:id="i-dfb868919af067f7-0">
            <seg xml:id="i-4d3da29d2bf1808c-0">
              För oss socialdemokrater är ekologisk produktion en viktig del
              av det svenska jordbruket. Det är av två skäl. För det första
              är det miljö- och klimatsmart. Den ekologiska odlingen minskar
              jordbrukets miljö- och klimatpåverkan. Det handlar om att minska
              användandet av kemikalier, både för vår hälsas skull och för att
              förbättra den biologiska mångfalden.
            </seg>
            <seg xml:id="i-eabda29e112718c3-0">
              För det andra tror vi socialdemokrater att en ekologisk produktion
              kan leda till den typ av specialisering som gör det svenska jordbruket
              ännu mer konkurrenskraftigt. En stabil och ökad efterfrågan från
              den offentliga sektorn gör också att den ekologiska odlingen kan
              utvecklas.
            </seg>
            <seg xml:id="i-4c3e38c8b0e415da-0">
              Vi menar att ekologisk odling ger ett mervärde, men tyvärr har
              den borgerliga regeringen totalt tappat bort detta.
            </seg>
            <seg xml:id="i-49073dceeafaaf13-0">
              Den svenska efterfrågan av ekologiska produkter har ökat, men
              det har inte kunnat följas upp av svensk produktion. Vi tror att
              den ekologiska odlingen har en oerhörd potential men behöver hjälp
              och stöd för att växa. Vi har därför föreslagit ytterligare anslag
              via EU:s landsbygdsprogram för att främja produktion, handel och
              konsumtion av ekologiska produkter.
            </seg>
            <seg xml:id="i-33ff7f3989e9e8b0-0">
              Herr talman! I fokus i betänkandet står den proposition som ska
              behandlas i riksdagen. Propositionen föreslår en ny lag om kontroll
              av ekologiska produkter. Syftet med förslaget är att anpassa nationell
              lagstiftning om ekologisk produktion till en ny förordning på
              detta område, vilket i sig är bra.
            </seg>
            <seg xml:id="i-5dab4a4bde81caa5-0">
              Tyvärr är propositionen kraftigt försenad och bygger på en Ds
              som presenterades redan 2009. Kritiken var omfattande och kom
              från många. De ekologiska odlarna, de som sköter certifieringen,
              Krav, LRF och andra organisationer var alla kritiska till det
              förslag som skulle behandlas. Kritiken handlade om ökat krångel,
              onödiga nya regler och ökade administrativa kostnader.
            </seg>
            <seg xml:id="i-3a400fa593392141-0">
              Centerpartiet och regeringen talar ofta om att minska krångel
              och byråkrati för att skapa ett slagkraftigt näringsliv, men inget
              händer. På område efter område får vi snarare se fler regler och
              mer administration.
            </seg>
            <seg xml:id="i-e8f96ed5e7893d06-0">
              Denna proposition var inget undantag. Varken ministern eller
              regeringen verkar ha lyssnat på den kritik som under ett par års
              tid fördes fram mot detta förslag, utan man körde bara på.
            </seg>
            <seg xml:id="i-b4d103765a434631-0">
              När vi socialdemokrater tog oss an frågan lyssnade vi på kritiken
              och insåg att något måste göras. Om vi vill ha ett fungerande
              ekologiskt jordbruk i framtiden måste vi förbättra och förenkla.
            </seg>
            <seg xml:id="i-fe8bbb7fd08ad2b2-0">
              När förslaget lades på riksdagens bord sade vi därför nej. När
              miljö- och jordbruksutskottet började behandla förslaget stod
              det klart att det saknades majoritet i riksdagen för att driva
              igenom förslaget då vissa delar av förslaget krävde kvalificerad
              majoritet.
            </seg>
            <seg xml:id="i-1a48c9a8684c44f5-0">
              Då tog vi socialdemokrater vårt ansvar och satte upp ett antal
              krav på förändringar som skulle minimera krånglet och förbättra
              förslaget i sin helhet. Det var förslag för att minska administrationen
              för företag som sköter kontroll av ekologisk odling, för att minska
              inblandningen av myndigheter, för att se till att det blir en
              tillståndsprocess i stället för de fem som fanns i det ursprungliga
              förslaget och för att se till att de som sköter kontrollen i större
              utsträckning får en självständighet när det gäller att bedriva
              sin verksamhet.
            </seg>
            <seg xml:id="i-2976a5572fa7ff74-0">
              Med tydliga krav lyckades vi få en lösning som i mångt och mycket
              är bra. Vi fick en lösning tack vare att vi vågade kräva förändring
              och förenkling, och detta behöver göras på fler områden.
            </seg>
            <seg xml:id="i-a3ffbf781cfeac70-0">
              Herr talman! Med dessa förändringar menar jag att förslaget i
              mångt och mycket är bra. Det finns säkert ytterligare saker som
              skulle kunna göras och som säkert kan göras i framtiden. Jag tror
              dock att detta förslag kommer att leda till en prispress på svensk
              ekomat och ökad konkurrenskraft för den svenska ekobonden.
            </seg>
            <seg xml:id="i-fbbfb34aa98885ae-0">
              En satsning på mer produktion av ekologiska livsmedel är viktig
              för framtiden. Det är en reform som kommer att leda till att det
              svenska jordbruket minskar sin klimatpåverkan. Det kommer också
              att leda till ökad stimulans och förbättrad konkurrenskraft för
              svenska bönder.
            </seg>
            <seg xml:id="i-eaa0c2c582096e39-0">
              Sverige behöver en levande landsbygd och en fungerande livsmedelsproduktion,
              både för företagandet och för sysselsättningen i vårt land.
            </seg>
            <seg xml:id="i-e5d4fa1c16f68fd8-0">
              Bra mat är en viktig del av vår välfärd, och då krävs det en
              svensk livsmedelsproduktion. Denna livsmedelsproduktion måste
              ha tillgång till varor av god kvalitet. Som socialdemokrat anser
              jag att det är samhällets skyldighet att bidra till att vi har
              god kvalitet och att de i samhället som serverar mat kan servera
              mat av god kvalitet och i viss mån svenska produkter.
            </seg>
            <seg xml:id="i-996f128287a83464-0">
              Det ligger ett stort ansvar på oss politiker att arbeta med de
              offentliga upphandlingarna så att vi får upphandlingar som ger
              mat av god kvalitet. I förlängningen ska upphandlingarna också
              innehålla bestämmelser som gör att vi får en del produkter som
              åtminstone håller samma standard som det svenska regelverket för
              till exempel djurhållning.
            </seg>
            <seg xml:id="i-0a23932c0d27b202-0">
              Offentlig upphandling är ett viktigt instrument för att förbättra
              kvaliteten i det svenska samhället. Den debatten får vi ta en
              annan gång, men jag vill tydliggöra att detta är viktigt.
            </seg>
            <seg xml:id="i-222a27290f89fc6c-0">
              Herr talman! Förutom propositionen behandlar betänkandet som
              sagt ett antal motioner. Vi socialdemokrater vill öka produktionen
              av ekologiska produkter. Vi ser att det behövs stimulanser och
              styrmedel för att uppnå detta. Vi tror att vi kan uppnå stora
              mervärden genom att stimulera denna del av jordbrukssektorn. Därför
              har vi lagt fram en rad förslag om hur vi kan stödja och utveckla
              ekologisk produktion för att på så sätt utveckla näringen och
              den svenska landsbygden.
            </seg>
            <seg xml:id="i-f301b665f1cdacd1-0">
              Jag står självklart bakom samtliga socialdemokratiska reservationer
              men yrkar bifall bara till reservation nr 4.
            </seg>
          </u>
          <note type="speaker" xml:id="i-0161390d7987c640-0">
            Anf. 42 KEW NORDQVIST (MP):
          </note>
          <u who="kew_nordqvist_51f97a" next="cont" xml:id="i-9c538956ec486950-0"/>
          <note xml:id="i-a48b2172c37ac16a-0">
            Herr talman! Vi debatterar i dag miljö- och jordbruksutskottets
            betänkande nr 14 Ny lag om kontroll av ekologisk produktion m.m.
            Jag stöder givetvis Miljöpartiets samtliga reservationer, men
            för tids vinnande yrkar jag bifall bara till reservationerna 1
            och 3.
          </note>
          <u who="kew_nordqvist_51f97a" prev="cont" xml:id="i-2d98dc5056c474f6-0">
            <seg xml:id="i-584659a44540cbff-0">
              I början av 1980-talet såldes det vi i dag kallar ekologiskt
              helt oreglerat. Den seriösa odlaren hade svårt att hävda sig i
              konkurrensen samtidigt som konsumenten blev lurad. Behovet av
              kontroll blev alltmer uppenbart. Därför bildades 1985 Krav, Kontrollföreningen
              för Alternativ Odling, som det hette då.
            </seg>
            <seg xml:id="i-8f239c5878e51f00-0">
              Sedan dess har som bekant Krav vuxit, men det är fortfarande
              en organisation där man frivilligt ber om kontroll och certifiering.
              Fortfarande har odlarorganisationer stort inflytande, bland annat
              på regelutvecklingen.
            </seg>
            <seg xml:id="i-7f23f55b531e263d-0">
              I det skenet känns regeringens förslag till lag om kontroll av
              ekologisk produktion fel och onödigt. Risken är uppenbar att det
              frivilliga kontrollsystemet kommer att försvagas. Det administrativa
              krånglet kommer att öka. Och vad har lagförslagets möjlighet att
              ta hjälp av polismyndighet att göra med en frivillig kontroll?
              Dessutom går förslaget långt utöver vad EU-reglerna kräver. Vi
              menar att förslaget bottnar i ett myndighetsperspektiv i stället
              för i ett bonde- och konsumentperspektiv, som ju var drivkraften
              bakom bildandet av Krav.
            </seg>
            <seg xml:id="i-8df45dbcfde404e7-0">
              Det går inte att undvika att reflektera och förvånas över den
              borgerliga regeringens vilja att förstatliga privat verksamhet.
              Jag rekommenderar regeringen att lägga lagförslaget i pappersåtervinningen.
            </seg>
            <seg xml:id="i-5e512f6eb64106e0-0">
              När det gäller den andra motionen för dagen, Strategi för ett
              ekologiskt jordbruk , vill jag gärna börja med en beskrivning
              av vad som menas med ekologiskt jordbruk. Ekologiskt jordbruk
              innebär odling och djurhållning där man strävar efter miljöhänsyn,
              resurshushållning och en hög självförsörjningsgrad. Både vad gäller
              växtnäring och foder utnyttjar man främst på platsen givna och
              förnybara resurser.
            </seg>
            <seg xml:id="i-aa2b3669e9ef551b-0">
              Kemiska bekämpningsmedel och lättlöslig handelsgödsel används
              inte i ekologisk odling. Arbetssättet är helt inriktat på att
              arbeta förebyggande i stället för att tvingas hantera problem,
              eftersom det ekologiska jordbruket inte har kemin att ta till
              och korrigera med. Rutinmässig avmaskning är till exempel inte
              tillåten, utan de unga djuren ska ha parasitfria beten. Däremot
              ska naturligtvis sjuka djur behandlas.
            </seg>
            <seg xml:id="i-8ae9b7da6bdac0ff-0">
              Växtskydd baseras på en varierad växtföljd. Växtföljdens avgörande
              betydelse kan inte nog understrykas där begrepp som närande och
              tärande grödor är centrala. Vallen med sin blandning av gräs-
              och kvävefixerande baljväxter spelar en avgörande roll för växtnäringsförsörjningen.
              Man brukar säga att klövern är den ekologiska odlingens motor.
              Tillsammans med en anpassad jordbearbetning och mekanisk ogräsbekämpning
              är växtföljden viktig för att hålla ogräs och skadegörare på en
              hanterbar nivå, men ger även strukturförbättrande, näringsberikande
              och mullhaltshöjande effekter.
            </seg>
            <seg xml:id="i-f934d8cd93bc72bd-0">
              Inom den ekologiska djurhållningen anpassas djurtätheten till
              gårdens förmåga att producera foder. En djurtäthet som är anpassad
              till den tillgängliga spridningsarealen för stallgödseln ger möjlighet
              till ett effektivt utnyttjande av dess växtnäringsinnehåll och
              innebär minskad risk för växtnäringsförluster ut till bland annat
              vatten. Eftersom en ekologisk bonde inte enkelt kan köpa in näring
              till gården är hushållning extra viktigt.
            </seg>
            <seg xml:id="i-b8fdc01e43a6d106-0">
              Ekologisk produktion är ett medel i arbetet med att nå de miljökvalitetsmål
              som riksdagen beslutat, såsom Ett rikt odlingslandskap, Giftfri
              miljö, Ett rikt växt- och djurliv, Grundvatten av god kvalitet,
              Ingen övergödning och Begränsad klimatpåverkan.
            </seg>
            <seg xml:id="i-c16384791afc30a8-0">
              Regeringens mål för ekologisk produktion och konsumtion till
              2010 nåddes som bekant aldrig. Målet för offentlig konsumtion
              var 25 procent och målet för den ekologiska odlingen sattes till
              20 procent av landets åkerareal. Ofta hänvisas till att konsumenten
              bestämmer genom sitt val, men det menar jag leder fel så länge
              som den konventionella produktionen inte betalar sina miljökostnader.
              I andra sammanhang är principen att förorenaren betalar accepterad
              men inte när det gäller vår mat. Att vältra över kostnader på
              kollektivet är inte okej. Därför behöver samhället gå in och korrigera
              dessa felaktigheter.
            </seg>
            <seg xml:id="i-2651a6098962ecee-0">
              För närvarande saknas politisk vilja att föra en sammanhållen
              strategi. Den strategin skulle exempelvis kunna innebära att produktion
              och konsumtion måste stödjas samtidigt och på bred front. Att
              återinföra beskattning av handelsgödsel är exempel på sådan åtgärd.
              Skatten på bekämpningsmedel behöver skärpas. Att inte göra det
              sänder fel signaler och gör genomförandet av strategin för att
              uppnå satta mål mycket svårare.
            </seg>
            <seg xml:id="i-4976523d7f47e7ec-0">
              Statens insatser för jordbruksnäringen, till exempel i form av
              ersättningar och bidrag från landsbygdsprogrammet, forskning,
              utbildning, slopande på avgiftsfinansiering av tillsyn, marknadsföringsinsatser
              med mera, bör inriktas på att främja en omställning till ekologisk
              produktion. Vidare saknas, i alla fall så här långt, signaler
              om hur det kommer att bli med finansieringen av det kommande landsbygdsprogrammet.
              Också det är en källa till oro hos näringen.
            </seg>
            <seg xml:id="i-357e52ad023e112f-0">
              Ersättningsnivåer till ekologiskt certifierade producenter bör
              ses över. Ett särskilt omställningsstöd och investeringsstöd kan
              behövas.
            </seg>
            <seg xml:id="i-54fe7ca4f08e9115-0">
              Det finns en brist på forskning och utveckling i syfte att utveckla
              den ekologiska produktionen. SLU eller någon annan institution
              behöver utveckla utbildning för ekologisk produktion. Det behövs
              ett kunskapsstöd för kommunernas kostansvariga och inköpare beträffande
              hur de kan köpa in mer ekologiskt och säsongsanpassat på ett bra
              och billigt sätt. För att få fart på försäljningen av ekologiska
              livsmedel i detaljhandeln kan det behövas säljfrämjande åtgärder
              även i butik. Listan kan göras lång, herr talman.
            </seg>
            <seg xml:id="i-32da784e95d2e206-0">
              Jag anser alltså att regeringen bör ta fram en sammanhållen strategi
              för att stödja den ekologiska jordbruksproduktionen och sätta
              upp nya mål för ekologisk konsumtion och produktion.
            </seg>
          </u>
          <note xml:id="i-8cb16952f90fe3f8-0">
            Jag yrkar bifall till reservation 1 och 3.
          </note>
          <note type="speaker" xml:id="i-4f59317fbbcca696-0">
            Anf. 43 OLLE LARSSON (SD):
          </note>
          <u who="nina_larsson_698017" xml:id="i-59597d3c033a6c3c-0">
            <seg xml:id="i-016cd813e961eccc-0">
              Herr talman! Förra veckan var jag på ett seminarium i Järvsö
              som handlade om fäbodar kontra rovdjur. Fäbodbruk och skogsbete
              är ekologisk produktion och många gånger förutsättningen för många
              av de rödlistade arterna källväxter, svampar och även insekter.
              Fäbodbrukarna styrs av ett hårt regelverk som gör det besvärligt
              att hålla på med mjölkproduktion ute på fäbodarna.
            </seg>
            <seg xml:id="i-3924eeddd977bb9d-0">
              Vi har ett regelverk som är alltför krångligt. Låt mig ge ett
              exempel. Det gäller en kravbonde i Härjedalen som håller på med
              köttdjursproduktion. För att slakta sina djur måste han köra dem
              20 mil till Delsbo. Han kör dem till Delsbo, får dem slaktade,
              tar hem dem och styckar och paketerar dem på det lokala slakteriet
              i Hede. Det finns många veterinärer i Hedeområdet som borde kunna
              göra de besiktningar som krävs för att denne bonde ska kunna slakta
              på gården.
            </seg>
            <seg xml:id="i-5b9fe3669bf39436-0">
              Sverige måste underlätta och styra upp regelverket för att anpassa
              det till verkligheten. Det måste skapas förutsättningar så att
              vi kan nyttja fäbodbetet, skogsbetet. Det är den överlägset bästa
              ekologiska produktionen med tanke på att det bidrar till den biologiska
              mångfalden och är förutsättningen för många av de rödlistade arternas
              överlevnad.
            </seg>
            <seg xml:id="i-af84fcb6aac6ab9d-0">
              Under de senaste 80 åren har jordbruksmarken bara i Värmland
              minskat med 43 procent. Mer än 600 000 hektar använder vi utomlands
              för matproduktion. Det är en lika stor areal som den vi inte nyttjar
              inom landet. 1994 fastställde riksdagen ett mål om att minst 20
              procent av landets jordbruksmark ska drivas ekologiskt. Om vi
              börjar bruka de marker vi historiskt har brukat uppnår vi de 20
              procenten.
            </seg>
            <seg xml:id="i-676ca6b3f3c7b7e3-0">
              Sverige behöver även det konventionella jordbruket för att minska
              beroendet av importen.
            </seg>
          </u>
          <note type="speaker" xml:id="i-5f6bb678e32c27a4-0">
            Anf. 44 JENS HOLM (V):
          </note>
          <u who="jens_holm_9bd66a" xml:id="i-ebb11986adeb86cb-0">
            <seg xml:id="i-9644a779a63ed0e5-0">
              Herr talman! Det hållbara jordbruket har drivits fram av engagerade
              bönder, konsumenter och miljövänner. En och annan politiker kanske
              också har varit med och stiftat lagar för att underlätta för det
              ekologiska. Men i allt väsentligt har detta varit ett arbete som
              kommit underifrån, och så har det fortsatt att vara. Organisationen
              Krav, som certifierar och kontrollerar ekologisk produktion i
              Sverige, är kanske det främsta exemplet. Den absolut största andelen
              av den ekologiska produktionen är certifierad av Krav. Krav har
              byggt upp ett otroligt starkt varumärke och över lag en stor tilltro
              till att det som är certifierat av Krav är ekologiskt och är att
              lita på.
            </seg>
            <seg xml:id="i-2f67c6b0980aa30f-0">
              Med det här förslaget tar staten över vissa delar av det ansvaret.
              Även om det slutförslag som vi ska rösta om nu inte blev så illa
              som vi från Vänsterpartiet och en del remissinstanser hade befarat
              tycker vi att förslaget är olyckligt. Vi har i dag ett mycket
              framgångsrikt frivilligt kontrollsystem för den ekologiska produktionen.
              Varför förstöra någonting som fungerar? Eller som man säger utomlands:
              If it aint broken dont fix it. Därför yrkar vi i Vänsterpartiet
              och Miljöpartiet på att detta förslag ska avslås.
            </seg>
            <seg xml:id="i-483651b7be4efb7d-0">
              Vi i Vänsterpartiet har lagt fram ytterligare några reservationer
              för att öka den ekologiska produktionen. Varför vill vi då göra
              det? Jo, inom ekologisk produktion används inte vare sig handelsgödsel
              eller bekämpningsmedel. Det är förstås positivt för våra jordar
              och för den biologiska mångfalden. Inom det ekologiska jordbruket
              finns också en större artrikedom. I det jordbruk som är certifierat
              av Krav ställs högre krav på god behandling av djuren, bland annat
              med större möjligheter att vistas utomhus. Enligt relativt ny
              forskning från Sveriges lantbruksuniversitet medför ekologisk
              odling mindre avgångar av kväve och fosfor. Med ekologisk odling
              kan vi alltså minska övergödningen. Det finns därför många skäl
              att främja den ekologiska odlingen.
            </seg>
            <seg xml:id="i-c5060d337cf2f162-0">
              Även om man kan se att den ekologiska produktionen växer i Sverige
              ligger vi en bra bit efter andra jämförbara länder. Vi i Vänsterpartiet
              är synnerligen besvikna över att regeringen har missat målet om
              20 procent certifierad ekologisk jordbruksmark till 2010. Regeringen
              missar också målet om att öka den offentliga konsumtionen av ekologisk
              mat.
            </seg>
            <seg xml:id="i-2edfd2e518788d97-0">
              Vad har då regeringen dragit för slutsatser av dessa tillkortakommanden?
              Läser man detta betänkande ser man att slutsatserna tyvärr är
              ytterst få. Det konkreta jag hittar om vad regeringen gör för
              att stimulera den ekologiska produktionen är
            </seg>
            <seg xml:id="i-ca1ed53aedec3c40-0">
              Nej, moderater, folkpartister, kristdemokrater och centerpartister,
              jag tror att ni kan bättre. Ni kan göra mer för att stimulera
              den ekologiska produktionen i Sverige.
            </seg>
            <seg xml:id="i-af7c220bcb253c03-0">
              Eller kan ni verkligen det? Ni brukar ge uttryck för den politiska
              ståndpunkten att livsmedel är som vilken vara som helst på en
              marknad. Då är ingrepp på den marknaden inte direkt önskvärda.
              Det säger läran om den fria marknaden. Marknaden ska få agera
              fritt. Då fungerar det som bäst.
            </seg>
            <seg xml:id="i-3c2ac01d5f04fe81-0">
              Vi i Vänsterpartiet tror däremot att det behövs politiska beslut
              för att underlätta omställningen till ett hållbart lantbruk och
              en hållbar livsmedelsproduktion. Vi har lagt fram flera konkreta
              förslag som ska stimulera den ekologiska produktionen. Ett av
              dessa förslag kallar vi Det hållbara matlandet Sverige. Detta
              innebär riktade stöd till hållbar och nyttig livsmedelsproduktion.
              Vi vill ha mer av närproducerade, ekologiska och vegetariska livsmedel.
              Det är de bärande delarna i Det hållbara matlandet Sverige.
            </seg>
            <seg xml:id="i-12ecc5d1b3094a6a-0">
              Vi vill också ha mer av rådgivning och direkta ekonomiska stöd
              till de lantbrukare som vill ställa om sin produktion till ekologisk
              sådan. Vi vill använda den offentliga upphandlingen till att se
              till att man köper mer ekologisk mat, inte minst till våra skolor
              och äldreboenden. Vi låter dem som smutsar ned ta ett större miljöansvar
              genom till exempel en höjd koldioxidskatt och ett återinförande
              av handelsgödselskatten. Detta gynnar förstås den ekologiska produktionen,
              som inte använder sig av handelsgödsel. Vi vill att alla intäkter
              från dessa skatter ska gå till att finansiera miljöarbete vad
              gäller handelsgödselskatten omställningen från det konventionella
              jordbruket till ett ekologiskt jordbruk. På så sätt får man en
              dubbel effekt.
            </seg>
            <seg xml:id="i-3810dac7f7f23aad-0">
              Det går inte att bara förlita sig på marknaden eller på förvisso
              välvilliga konsumenter. Vi politiker måste också ta vårt ansvar
              för att stödja den ekologiska produktionen. Det är precis sådana
              konkreta förslag som vi har lagt fram i betänkandet.
            </seg>
          </u>
          <note type="speaker" xml:id="i-b38218b1fb54367d-0">
            Anf. 45 ÅSA COENRAADS (M):
          </note>
          <u who="asa_coenraads_1b651c" xml:id="i-1af52ce77ea6a4bc-0">
            <seg xml:id="i-c5db4a7c1d6890d2-0">
              Herr talman, mina kolleger och läktaren! Skolklasserna från Västerås
              är extra välkomna i dag. Vi ska debattera betänkande nr 14 från
              miljö- och jordbruksutskottet, Ny lag om kontroll av ekologisk
              produktion m.m. Betänkandet rör regeringens förslag på en ny lag
              om kontroll av ekologisk produktion. Låt mig börja med att säga
              att Moderaterna och Alliansen ställer sig bakom utskottets betänkande
              i dess helhet.
            </seg>
            <seg xml:id="i-1854ea71d52c55fe-0">
              För oss är det viktigt med ett gemensamt europeiskt ramverk för
              att underlätta handel och kontakter inom EU och kvalitetssäkra
              jordbruket. Den ekologiska produktionen finns reglerad i både
              den gemensamma EU-lagstiftningen och den svenska lagstiftningen,
              men eftersom jordbruket är en del av den gemensamma marknaden
              är EU:s lagstiftning överordnad den svenska. EU-förordningen är
              bindande för medlemsstaterna och ska tillämpas direkt i varje
              medlemsstat.
            </seg>
            <seg xml:id="i-5c3d684c4fdf5bfe-0">
              Samtidigt ger EU oss möjligheter att i stor utsträckning själva
              avgöra hur jordbruket ska se ut i framtiden. Av den anledningen
              är det viktigt att EU-förordningarna kompletteras med nationella
              bestämmelser. För att underlätta tillämpningen och förenkla regelverket
              vill regeringen därför anpassa den nationella lagstiftningen om
              ekologisk produktion till den nya EU-förordningen på området.
            </seg>
            <seg xml:id="i-15d83207b737cea0-0">
              Den nya lagstiftningen ska dessutom harmoniseras med övrig lagstiftning
              inom närliggande områden, så att utformningen av lagarna blir
              så likartad som möjligt. Under 2006 genomfördes flera ändringar
              för att anpassa svensk lagstiftning till nya EU-bestämmelser på
              områden som rör livsmedel, foder, djurhälsa, djurskydd och andra
              saker, bland annat avseende offentlig kontroll. Detta skapade
              ordning och reda i lagstiftningen och gjorde lagtexterna mer överskådliga
              och enhetliga. För att underlätta tillämpningen av den nya EU-förordningen
              måste även lagstiftningen utformas på ett enhetligt sätt.
            </seg>
            <seg xml:id="i-27a5f5fd9d91fe2a-0">
              Herr talman! Kontrollsystemet för ekologisk produktion har byggts
              upp under lång tid. Vi ser att efterfrågan på ekologiska livsmedel
              ökat starkt under de senaste åren, och i samband med detta har
              andelen ekologiska jordbruk och djurhållare i Sverige ökat stadigt.
            </seg>
            <seg xml:id="i-db7d4c47c9eda98c-0">
              Sverige är ett av de länder i världen som har störst andel ekologiska
              jordbruk. Detta är i allra högsta grad positivt. Ekologiska jordbruk
              kan bidra till resurshushållning, miljöhänsyn och hållbarhet.
              Den ekologiska produktionen skapar dessutom förutsättningar för
              nya företag på landsbygden. Där efterfrågan finns, där finns också
              en marknad.
            </seg>
            <seg xml:id="i-137a109376865ccb-0">
              Vi ser detta som en positiv utveckling. Vi vill att konsumenterna
              ska kunna välja ekologiska livsmedel om de vill. Det är efterfrågan
              som ska driva utvecklingen. Ekologisk matproduktion ska inte ske
              på grund av subventioner utan styras av efterfrågan från privatpersoner
              och andra aktörer på marknaden.
            </seg>
            <seg xml:id="i-c8068973cf3586b8-0">
              Den offentliga sektorn är såklart en stor aktör på marknaden.
              Men frågan om vad som ska upphandlas är inte en fråga som ska
              avgöras i den här kammaren. Det är en fråga som ska avgöras i
              våra kommuner och landsting runt om i Sverige. Frågan om hur det
              ska upphandlas är en fråga som hör hemma i denna kammare.
            </seg>
            <seg xml:id="i-e4551e6522ea7703-0">
              Herr talman! För att konsumenterna ska känna tillit till de ekologiska
              produkterna och välja dem framför de konventionellt odlade produkterna
              måste det finnas ett fungerande och effektivt kontrollsystem.
              Det kontrollsystemet ska garantera att de ekologiska livsmedel
              som konsumenterna köper faktiskt är ekologiska. Konsumenterna
              måste kunna lita på innehållsförteckningen. Ingen vill betala
              mer pengar för något som inte är garanterat äkta.
            </seg>
            <seg xml:id="i-ac8b17245aa37ea6-0">
              För mig är det självklart att arbeta för en ökad medvetenhet
              bland konsumenterna. Medvetna konsumenter gör medvetna val. Lagstiftningen
              måste i det här fallet anpassas efter rådande efterfrågan och
              produktion så att konsumenterna kan våga lita på märkningen och
              innehållsförteckningen på produkterna som marknadsförs som ekologiska.
            </seg>
            <seg xml:id="i-a7750ffb3e9d414a-0">
              Sverige är ett av de länder i världen som har högst andel ekologiskt
              jordbruk. Det ekologiska jordbruket bidrar med ett stort mervärde
              i form av landsbygdsutveckling, djurvälfärd och miljömål. Regeringen
              har därför valt att göra omfattande satsningar på den inhemska
              ekologiska produktionen.
            </seg>
            <seg xml:id="i-c52d8ce7cfd0aa82-0">
              Inom ramen för landsbygdsprogrammet har regeringen betalat ut
              ca 500 miljoner kronor per år till jordbrukare som bedriver ekologisk
              produktion. Tillsammans med miljöersättningen ger den en ekologisk
              jordbrukare ersättning för det inkomstbortfall och de merkostnader
              som den ekologiska produktionen innebär. År 2010 höjdes dessutom
              ersättningen för ekologisk spannmål och ekologiska proteingrödor
              som oljeväxter, och en ersättning för ekologisk vall infördes.
            </seg>
            <seg xml:id="i-5a70b0f362fb9d33-0">
              Regeringen har även gjort riktade satsningar på forskning och
              utveckling av ekologiska produkter genom till exempel tydliga
              direktiv till Sveriges lantbruksuniversitet. Även Forskningsrådet
              för miljö, areella näringar och samhällsbyggande, Formas, har
              fått anslag för forskningsinsatser om ekologisk produktion.
            </seg>
            <seg xml:id="i-754388d815ff7aaf-0">
              Med tanke på hur mycket pengar regeringen har satsat i frågan
              slår oppositionen in öppna dörrar när den reserverar sig för saker
              som redan är genomförda.
            </seg>
            <seg xml:id="i-42ec231174d5c055-0">
              På sikt måste marknaden se till att efterfråga ekologiska produkter.
              Ekologiska produkter måste precis som andra produkter kunna bära
              sina egna kostnader. Endast genom ökad konsumentmedvetenhet och
              kvalitetssäkring via ett tydligt och funktionellt kontrollsystem
              kan ekologiska livsmedel konkurrera med konventionella. Ska den
              ekologiska matproduktionen vara hållbar i samhället på längre
              sikt kan den inte bekostas genom subventioner.
            </seg>
            <seg xml:id="i-150285ce34392e35-0">
              På så sätt skiljer sig inte vår syn gällande ekologiska livsmedel
              från vår syn på andra varor. Det är konsumenternas efterfrågan
              som ska driva utvecklingen av ekologiska livsmedel. Glädjande
              nog kan vi i dag se en trend i samhället där konsumenterna efterfrågar
              mer ekologiskt. Antalet företag med småskalig, ekologisk produktion
              ökar. Efterfrågan på ekologiska och lokala råvaror ökar för varje
              år som går. Det tycker vi är bra.
            </seg>
            <seg xml:id="i-0d984b4c1bb49ca0-0">
              Herr talman! Slutligen vill jag säga följande. Oppositionens
              förslag att genom lagstiftning detaljreglera, subventionera och
              tvinga fram en ökad ekologisk produktion som inte kan stå på egna
              ben utan statligt stöd är inte hållbar för ett samhälle. Vi lurar
              oss själva om vi tror att det är hållbart att underminera en bransch
              med skattepengar i all oändlighet.
            </seg>
            <seg xml:id="i-3ee8058d42ca6448-0">
              Om marknaden inte kan lösa tillgång och efterfrågan på ekologisk
              mat på ett sätt som bär sina egna kostnader är vi väldigt fel
              ute. Oavsett vilka goda intentioner man än har kommer man att
              få svårt att förklara för skattebetalarna varför ekologisk matproduktion
              aldrig kan stå på egna ben. Vi hamnar i en situation där vi politiskt
              måste avgöra från vara till vara vad vi ska subventionera och
              vad vi inte ska subventionera.
            </seg>
            <seg xml:id="i-d0b3c40546c869d0-0">
              Frihandel och en livsmedelproduktion fri från subventioner är
              det vi moderater eftersträvar både i EU och här i riksdagen. Samtidigt
              ser vi moderater positivt på framtiden. Vi tror på konsumenternas
              makt. Vi tror på konsumenternas medvetenhet och vilja att betala
              för den kvalitet och de råvaror som de vill ha.
            </seg>
            <seg xml:id="i-8664257f4b4fc0e0-0">
              Som politiker ska vi bidra till en fortsatt positiv utveckling
              genom att anpassa lagstiftningen för framtiden. Vi har ett ansvar
              att värna och uppmuntra den ekologiska produktionen. Genom begränsad
              men riktad lagstiftning kan vi skapa förutsättningarna för ett
              sunt och hållbart samhälle.
            </seg>
          </u>
          <note type="speaker" xml:id="i-e2ee729dd3bcd0e4-0">
            Anf. 46 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-eb8c904510850b4e-0">
            <seg xml:id="i-7024b66a34e6a696-0">
              Herr talman! Jag kan inte låta bli att reagera när jag får höra
              att Åsa Coenraads säger att subventionerna och bidragen skulle
              underminera marknaden och att produkterna ska stå på egna ben.
            </seg>
            <seg xml:id="i-28d2aea0afbe873f-0">
              Det jag försökte säga i mitt anförande var att de konventionella
              produkterna inte betalar sina miljökostnader. Det är samhällets
              skyldighet att gå in och korrigera den skillnaden. Det var så
              jag menade.
            </seg>
            <seg xml:id="i-d4c05ddd4d94a6dc-0">
              Jag har lite svårt att förstå resonemanget att det ekologiska
              skulle subventioneras på ett otillbörligt sätt. Jag ser det snarare
              som en korrigering.
            </seg>
            <seg xml:id="i-0d20b86e5c48fbb3-0">
              Du sade att den borgerliga regeringen har ökat bidragen bland
              annat till forskning. Jag tror inte att du får medhåll om det
              om du till exempel vänder dig till de ekologiska forskarna på
              Ultuna.
            </seg>
            <seg xml:id="i-264fbce1733b2d50-0">
              När det gäller frihandel är mat inte vilken vara som helst. Speciellt
              i skenet av den globala livsmedelsförsörjningen har vi skyldighet
              att odla det vi kan här i Sverige.
            </seg>
          </u>
          <note type="speaker" xml:id="i-99ecc8028a94f9fd-0">
            Anf. 47 ÅSA COENRAADS (M) replik:
          </note>
          <u who="asa_coenraads_1b651c" xml:id="i-1af52ce77ea6a4bc-1">
            <seg xml:id="i-e1cef736329b3237-0">
              Herr talman! Kew Nordqvist tar upp ett antal frågor som är viktiga
              att belysa. Framför allt är det viktigt att säga att Sverige inte
              är en öde ö på en planet långt utanför vårt solsystem. Vi är en
              del av den globala marknaden.
            </seg>
            <seg xml:id="i-12055e4530b2bafc-0">
              Ska man vara en del av den globala marknaden finns det olika
              principer att gå efter. Det vi bygger vår politik på och det jag
              som moderat bygger min politik på är att marknadens krafter får
              avgöra vad det är man vill ha och inte ha.
            </seg>
            <seg xml:id="i-47841499397680a3-0">
              Politikens spelregler är att bygga lagar och förordningar om
              hur det ska gå till men inte vad som ska ske däromkring. Gör man
              dåliga saker för miljön ska man också betala för det. Men det
              är viktigt att man spelar med samma spelregler. Vi spelar inte
              med samma spelregler om vi ökar subventioner inom vissa områden.
            </seg>
            <seg xml:id="i-7e62f96350dcb79b-0">
              Man kan ge vissa typer av subventioner för att starta och få
              i gång system. Det är vad regeringen har gjort när det gäller
              den ekologiska livsmedelsproduktionen. Men att fortsätta att pumpa
              in skattepengar i ett system när man har en ambition att det ska
              stå på egna ben är inte hållbart i längden.
            </seg>
          </u>
          <note type="speaker" xml:id="i-aaa3d47e2ff98dd4-0">
            Anf. 48 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-eb8c904510850b4e-1">
            <seg xml:id="i-104c4b0cf28851be-0">
              Herr talman! Det samhället gör är att betala för de ekosystemtjänster
              som det ekologiska jordbruket gör. Jag ser inget konstigt i att
              samhället går in och betalar för det. Det är väldigt viktigt att
              vi underlättar för till exempel den offentliga upphandlingen så
              att det blir lättare för kommunerna att göra de valen.
            </seg>
            <seg xml:id="i-9be7c17aedf19a32-0">
              Jag kan inte undgå att kommentera detta med den globala marknaden.
              Det är inte rimligt att vi har så pass stor skuggareal utomlands.
              Vi låter andra bönder producera mat åt oss när vi behöver den
              här hemma. Det finns likaså en stor foderproduktion. Vi behöver
              ta hem den. Vi i den rika världen ska inte plocka undan maten.
              Det finns också en etisk dimension i detta.
            </seg>
          </u>
          <note type="speaker" xml:id="i-85226f8d6cc1cedb-0">
            Anf. 49 ÅSA COENRAADS (M) replik:
          </note>
          <u who="asa_coenraads_1b651c" xml:id="i-1af52ce77ea6a4bc-2">
            <seg xml:id="i-858822fbb2b220bf-0">
              Herr talman! Kew Nordqvist drar en parallell mellan ekologisk
              livsmedelsproduktion och svensk mat. Det är en felaktig liknelse,
              för ekologiskt är på inget sätt detsamma som svensk mat. Ekologiskt
              kan komma från hela världen. Att transportera varor kors och tvärs
              över hela världen är inte alltid det mest ekologiska, miljövänliga
              eller hållbara sättet att producera. Man kan producera på mycket
              närmare håll på ett bättre och mer miljösmart sätt också. Det
              är felaktigt att säga att ekologisk livsmedelsproduktion är det
              enda som kan göra världens livsmedelsproduktion bättre.
            </seg>
            <seg xml:id="i-90b253ba505ea49b-0">
              Kew Nordqvist tar upp delen kring den offentliga upphandlingen.
              Jag tycker att Kew har en poäng där. Den offentliga upphandlingen
              är viktig. Det är någonting som vi måste jobba vidare med. Men
              vår roll som riksdagsledamöter i den här kammaren är att skapa
              regelverket för hur upphandlingen ska ske. Vi har ett kommunalt
              självbestämmande i det här landet som vi är ganska stolta och
              glada över. Det gör att våra kommuner och landsting kan upphandla
              lokalt om de vill. Fördelen med offentlig upphandling är att man
              upphandlar med lika spelregler och att man kan upphandla i stort
              sett vad man vill bara man vågar ställa kraven.
            </seg>
            <seg xml:id="i-b5adcf9ca7dfc7da-0">
              Jag tycker att Miljöpartiet ska gå tillbaka till sina kompisar
              ute i kommuner och landsting och ställa krav precis som jag ska
              göra det med mina partikolleger runt om i Sverige. I den delen
              kan vi öka den procentandel livsmedel som vi upphandlar på det
              vis som vi själva vill.
            </seg>
          </u>
          <note type="speaker" xml:id="i-d80169983872b01c-0">
            Anf. 50 JENS HOLM (V) replik:
          </note>
          <u who="jens_holm_9bd66a" xml:id="i-ebb11986adeb86cb-1">
            <seg xml:id="i-8711e31eb05a5591-0">
              Herr talman! Jag har några frågor till Åsa Coenraads. Vi kan
              börja med den offentliga upphandlingen. Jag håller med Åsa Coenraads
              om att det är våra lokalpolitiker som gör upphandlingarna, och
              det är de som har hela rätten att specificera vad det är de vill
              upphandla. Men precis som Åsa säger är det vi i den här församlingen
              som ska se till att sätta ramarna så att det finns en lag om offentlig
              upphandling som de har att rätta sig efter.
            </seg>
            <seg xml:id="i-dc4cf2399db7d9bb-0">
              Alla våra lokalpolitiker berättar för oss samstämmigt, skulle
              jag nog vilja säga att det är svårt att ställa krav på ekologiska
              produkter. Jag vill veta om Åsa Coenraads inte tycker att vi behöver
              ändra lagen om upphandling, både här i Sverige och i EU-förordningen,
              så att det blir lättare att ställa krav för att gynna det ekologiska.
              Det är det ena.
            </seg>
            <seg xml:id="i-bf29d3602fd6e6e5-0">
              Det andra är att enligt klassisk marknadsteori ska någonting
              som förorenar också få betala. Vi har handelsgödsel, som vi vet
              leder till exempelvis övergödning om det används mycket. Om vi
              skulle få en skatt på handelsgödsel skulle det också gynna den
              ekologiska produktionen. Varför vill inte Moderaterna ha en skatt
              på handelsgödsel?
            </seg>
            <seg xml:id="i-c028dadaeb020f12-0">
              Åsa talar om att det inte ska vara några subventioner eftersom
              det är dåligt. I betänkandet talar man om att staten subventionerar
              ekologisk produktion med motsvarande 125 miljoner kronor och att
              det är EU-medel som används. Vi har också Matlandet Sverige, som
              är en statlig subventionsapparat för svensk livsmedelsexport och
              annat. Är detta saker som Moderaterna vill avskaffa?
            </seg>
          </u>
          <note type="speaker" xml:id="i-198cf63f821a67c7-0">
            Anf. 51 ÅSA COENRAADS (M) replik:
          </note>
          <u who="asa_coenraads_1b651c" xml:id="i-1af52ce77ea6a4bc-3">
            <seg xml:id="i-388fb4610daf5d22-0">
              Herr talman! Låt oss börja med den offentliga upphandlingen,
              som jag vet att både Jens Holm och jag tycker är viktig. Jag kan
              titta på lagstiftningen i dag och säga att lagen om offentlig
              upphandling i sig egentligen är ganska bra. Problemet är att den
              kanske är lite otydlig när man ska tolka den. Där behöver vi absolut
              göra någonting. Det finns nu en utredning som har tittat just
              på offentlig upphandling och hur vi ska kunna göra den mycket
              enklare.
            </seg>
            <seg xml:id="i-c79e0121b8baedc6-0">
              Våra kommun- och landstingspolitiker runt om i Sverige måste
              ta till sig kunskapen om att upphandla på ett bra sätt. Men de
              måste också våga upphandla på rätt sätt. Jag tror att många av
              våra kolleger tyvärr sitter lite grann i knät på tjänstemän som
              gör alltför stora upphandlingar. Man behöver ha kunskap om och
              veta hur man bryter ned upphandlingarna i mindre delar. Om man
              nu vill upphandla ekologiska livsmedel ska man kunna titta på
              just den delen och kunna upphandla det på ett bra sätt.
            </seg>
            <seg xml:id="i-88cc5c2dd00de271-0">
              Jag tror som sagt inte att det är fel på lagen i sig, men vi
              tittar på hur man ska kunna tydliggöra den och göra det hela enklare.
              Om det är någonting som regeringen har satsat mycket på är det
              just regelförenklingar över lag. Det är viktigt. Det ska vara
              enkelt att göra rätt.
            </seg>
            <seg xml:id="i-2cf08bcfee1bd7a7-0">
              När det gäller marknadsekonomins principer och de ställningstaganden
              som man gör politiskt är det inte alltid helt lätt; det är jag
              den första att erkänna. Men vi är en alliansfamilj, och i alliansfamiljen
              får man ge och ta. Vi vill allihop lite olika saker, men vi har
              i alla fall ett gemensamt alternativ, till skillnad från Jens
              Holm och hans kolleger.
            </seg>
            <seg xml:id="i-df0861f464e70842-0">
              När det handlar om vissa riktade satsningar har vi gjort subventioner
              för att få i gång vissa branscher och vissa näringar, till exempel
              den ekologiska livsmedelsproduktionen. Men det är inte hållbart
              att bygga in sig i ett system där en näring ska leva på subventioner
              resten av livet.
            </seg>
          </u>
          <note type="speaker" xml:id="i-0355d4271263089c-0">
            Anf. 52 JENS HOLM (V) replik:
          </note>
          <u who="jens_holm_9bd66a" xml:id="i-ebb11986adeb86cb-2">
            <seg xml:id="i-dccf01c34e73e671-0">
              Herr talman! Jag tror inte, Åsa Coenraads, att det är någon här
              som vill att vi ska bygga in oss i ett system där man ska vara
              beroende av subventioner. Det är dock ett faktum att om vi ska
              stimulera den ekologiska produktionen underlättar det väldigt
              mycket ifall vi ekonomiskt kan hjälpa lantbrukare att gå över
              till exempelvis ekologisk produktion.
            </seg>
            <seg xml:id="i-ca4346775772a4cb-0">
              Det handlar också, som Kew Nordqvist från Miljöpartiet sade,
              om att den ekologiska produktionen förser oss med tjänster. Den
              hjälper oss att uppnå våra miljömål om biologisk mångfald, minskad
              övergödning och andra viktiga saker. Ska de ekologiska producenterna
              inte få betalt för det? Jag tycker att det är fullt rimligt att
              de ska få det.
            </seg>
            <seg xml:id="i-914947689654771a-0">
              När det gäller lagen om offentlig upphandling tolkar jag det
              som att Moderaterna inte har några konkreta förslag för att man
              genom den offentliga upphandlingen ska kunna stimulera ekologiska
              produkter, alltså upphandla ekologiskt. Ni tycker att det är bra
              som det är. Det tycker inte vi i Vänsterpartiet. Vi har ett helt
              batteri med konkreta förslag där vi vill göra det lättare för
              våra lokalpolitiker att upphandla ekologiskt.
            </seg>
            <seg xml:id="i-2c23029374d52f99-0">
              Jag tycker också att Moderaterna borde oroa sig mer för det faktum
              att vi inte uppnådde det fastslagna målet om att 20 procent av
              jordbruksproduktionen skulle vara ekologisk till 2010. Vi uppnådde
              inte det målet. Och då vill man ju ha en regering som agerar och
              som presenterar konkreta förslag för hur vi ska öka den ekologiska
              produktionen. Jag hittar inte det hos den här regeringen. Det
              tycker jag är oroväckande. Men Åsa Coenraads har chansen här att
              berätta för mig och alla andra vilka konkreta förslag som regeringen
              avser att lägga fram för att öka den ekologiska produktionen.
            </seg>
          </u>
          <note type="speaker" xml:id="i-c38ff8e20ce130a3-0">
            Anf. 53 ÅSA COENRAADS (M) replik:
          </note>
          <u who="asa_coenraads_1b651c" xml:id="i-1af52ce77ea6a4bc-4">
            <seg xml:id="i-bf5ae388eee62578-0">
              Herr talman! Precis som Kew Nordqvist sade tidigare är det otroligt
              viktigt att kunna stå på egna ben och att känna att man driver
              en verksamhet som faktiskt betalar sig. Men här måste vi också
              tänka på konsumenternas makt att styra marknaden det glömmer gärna
              Vänsterpartiet när de talar i debatterna. Om man som konsument
              vill ha ekologiska produkter är man nog villig att betala lite
              mer för det.
            </seg>
            <seg xml:id="i-34f3de2417a40f0d-0">
              Vi vet alla att matpriserna är lägre i dag än vad de någonsin
              har varit. Man kan alltså köpa ekologiskt om man vill. Man kan
              också efterfråga mer ekologiskt i sina matvarubutiker om man vill.
              Man kan naturligtvis efterfråga ekologiskt även av sina kommun-
              och landstingspolitiker så att man ställer krav på dem inför framtida
              upphandlingar.
            </seg>
            <seg xml:id="i-7f644a81da5c9ad7-0">
              Konsumenternas makt är bland det allra viktigaste vi har. Att
              konsumenterna är marknaden och att det är marknaden som får styra
              är en princip som vi bygger mycket av vår politik på. På så vis
              får bönderna också betalt för sina produkter, och man klarar systemen
              utan subventioner. Om vi nu ska ha subventioner kan vi använda
              dem till andra saker där de gör mer nytta, till exempel inom vård,
              skola och omsorg.
            </seg>
            <seg xml:id="i-470655d5e546b893-0">
              Vad utredningens förslag kommer att landa i vet vi när vi har
              en proposition på bordet här i kammaren, och vi kommer nog också
              att ha ett batteri av förslag. Jag tror att vi får återkomma i
              debatten om just upphandlingen när propositionen kommer in till
              riksdagen, Jens Holm.
            </seg>
            <seg xml:id="i-dccc9a63537de494-0">
              Som jag nämnde i mitt anförande har regeringen vidtagit ett antal
              åtgärder för att nå målet 20 procent ekologisk produktion i Sverige.
              Vi har som sagt inte uppnått det till 2010, men vi hoppas fortfarande
              att de insatser som vi har gjort kommer att göra att vi når nivån
              på 20 procent ekologiskt i framtiden.
            </seg>
          </u>
          <note type="speaker" xml:id="i-4a4c75101a715881-0">
            Anf. 54 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-e4de3fe53bdcf8e1-0">
            <seg xml:id="i-877b940c633523e6-0">
              Herr talman! I sitt anförande pratar Åsa Coenraads om att Socialdemokraterna,
              Vänsterpartiet och Miljöpartiet står för subventioner och förmyndarpolitik,
              och hon säger att marknadskrafterna ska lösa allt. Jag tycker
              att det är en lustig ingång. Jag tror att det är mycket få länder
              i världen som har en avreglerad jordbrukssektor. Det finns nog
              subventioner och förmyndarpolitik i i stort sett vartenda land
              när det handlar om livsmedelssektorn. Det kanske beror på att
              livsmedelssektorn är lite annorlunda.
            </seg>
            <seg xml:id="i-d86e535e01cccdfa-0">
              Det mantra som Moderaterna och Åsa Coenraads hela tiden upprepar
              är att marknaden löser allt. Ja, men då kanske vi politiker inte
              behöver finnas. Skälet till att jag är politiker är att jag vill
              förändra samhället. Vi socialdemokrater vill ha mer ekologisk
              produktion eftersom det förbättrar miljön och klimatet. Det är
              en viktig nisch för att stärka det svenska jordbruket.
            </seg>
            <seg xml:id="i-f7eb8fe7fc93d5b7-0">
              Man kan fundera på vad den frihandelshysteri som jag tycker att
              man ibland känner av innebär. Tycker Åsa Coenraads och Moderaterna
              att det är alldeles utmärkt att vi i dag importerar ungefär 50
              procent av maten i det här landet? Ni vill kanske inte ens göra
              någonting åt det. Är det någonting som det inte ens är viktigt
              att försöka förändra? Man kan tycka att det är okej att vi har
              frihandel, och vi befinner oss de facto här. Men tycker Moderaterna
              och Åsa Coenraads att vi inte ska göra någonting åt det och att
              det är marknaden som ska lösa detta? Eller finns det en politisk
              vilja att öka den svenska livsmedelsproduktionen?
            </seg>
          </u>
          <note type="speaker" xml:id="i-c36c86916b3d3ddd-0">
            Anf. 55 ÅSA COENRAADS (M) replik:
          </note>
          <u who="asa_coenraads_1b651c" xml:id="i-1af52ce77ea6a4bc-5">
            <seg xml:id="i-594533ceeffaf7fe-0">
              Herr talman! Här ser vi att protektionisterna Socialdemokraterna
              är i gång och pratar. Det är ett problem att vi importerar så
              mycket livsmedel i Sverige.
            </seg>
            <seg xml:id="i-107be860ded6618e-0">
              Men om man vänder på kuttingen lite grann kan man säga att det
              är en fördel om vi kan exportera en hel del av våra livsmedel
              också. Det här är en tvåvägskommunikation. Om vi låser oss vid
              olika typer av mål för hur mycket som ska produceras i ett land
              är vi mycket farligt ute. Jag tror inte att Socialdemokraterna
              menar det i grund och botten. Problemet är att deras politik leder
              till detta.
            </seg>
            <seg xml:id="i-0a79580fe28a0b5a-0">
              Socialdemokraterna gärna pratar om protektionism, och det låter
              lite grann som om de har samma tänk som Miljöpartiet. De lever
              på en liten isolerad ö i ett annat universum än vi andra. Så fungerar
              inte världen.
            </seg>
            <seg xml:id="i-455b61e022b6c911-0">
              Johan Löfstrand pratar väldigt mycket om förmynderipolitik. Det
              är ganska klassiskt om man tittar på Socialdemokraternas politik
              generellt. Han pratar om att den reglerade jordbrukssektorn måste
              vara reglerad för tid och evighet, annars skulle den inte fungera.
            </seg>
            <seg xml:id="i-defb041839397c5b-0">
              Man kan fundera lite på vilka andra sektorer som vi också måste
              reglera. Jag vet att Socialdemokraterna nyligen har haft en kongress
              där de diskuterade om man skulle förbjuda vinster i välfärden
              och om man skulle förbjuda privata bolag i den näringen också.
              Då börjar vi mer och mer komma in på något som jag tycker liknar
              politisk kommunism. Det är inte någonting som alliansregeringen
              förespråkar. Jag tror inte heller att det är en väg som de svenska
              medborgarna vill att vi ska gå, varken när det gäller ekologiska
              livsmedel eller andra sektorer.
            </seg>
          </u>
          <note type="speaker" xml:id="i-62c5c3fd01ab0c5b-0">
            Anf. 56 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-e4de3fe53bdcf8e1-1">
            <seg xml:id="i-3d3302e61baaac56-0">
              Herr talman! Det socialdemokratiska partiet har styrt Sverige
              under nästan ett halvt sekel. Framgångssagan för Sverige har varit
              frihandel. Vi har haft starka exportföretag som har byggt det
              här landet. Socialdemokratin och jag är för frihandel.
            </seg>
            <seg xml:id="i-57f139f98b3d92bc-0">
              Men min fråga handlade inte om huruvida man är för eller emot
              frihandel utan om huruvida Moderaterna anser att det är ett problem
              att Sverige importerar hälften av all mat. Jag tycker att den
              fria marknaden ska råda. Utbud och efterfrågan är i grunden bra
              faktorer, men man kan föra en diskussion om huruvida de faktorerna
              fungerar på livsmedelssidan.
            </seg>
            <seg xml:id="i-4059b512d82ff7d6-0">
              Min fråga handlade inte om det. Min fråga var: Vill Moderaterna
              göra någonting åt att mindre än hälften av den mat som konsumeras
              kommer från Sverige? Vill ni göra någonting åt det? Har ni en
              politisk vilja att göra någonting åt det? Det var den ena frågan.
            </seg>
            <seg xml:id="i-1197f9ec00b13a60-0">
              Den andra frågan är: Vill Moderaterna avveckla det stöd till
              ekologisk produktion som finns i dag? Jag tror inte att Jens Holm
              fick svar på sin fråga om detta. Det är ju i grunden en subvention
              och någonting som är av ondo, enligt den retorik Åsa Coenraads
              använder nu.
            </seg>
          </u>
          <note type="speaker" xml:id="i-57772e05520939c3-0">
            Anf. 57 ÅSA COENRAADS (M) replik:
          </note>
          <u who="asa_coenraads_1b651c" next="cont" xml:id="i-dfc75c2110013130-0">
            <seg xml:id="i-cd8264f45fde89eb-0">
              Herr talman! Jag tycker att det känns skönt att höra att Johan
              Löfstrand och hans parti står för frihandel. Jag hoppas att vi
              kan diskutera det mer i kommande debatter med miljö- och jordbruksutskottet
              här i kammaren.
            </seg>
            <seg xml:id="i-92a618ef3683f6df-0">
              Johan Löfstrand hejar på att vi importerar 50 procent av våra
              livsmedel. Då kan man undra vad det är vi inte får importera.
              Ska vi sätta upp mål för hur mycket som ska exporteras och hur
              mycket som ska importeras måste vi kanske politiskt gå in och
              titta lite på vad vi får importera och exportera också. Vi kanske
              ska säga att kaffe är någonting som Sverige inte får importera
              mera av. Kaffe odlas inte i Sverige utan är något vi faktiskt
              måste importera. Det kanske Johan Löfstrand och Socialdemokraterna
              vill förbjuda eftersom vi inte ska importera saker och ting.
            </seg>
            <seg xml:id="i-85276781bc4de1b6-0">
              Som jag sade tidigare är detta en tvåvägskommunikation. Det är
              klart att Moderaterna och alliansregeringen gärna ser att vi kan
              exportera mer svenska produkter. En del i detta är satsningen
              på Matlandet, som har nämnts tidigare i debatten. Det är ett sätt
              för oss att driva saker vidare för att Sverige ska kunna stå på
              starkare på den globala livsmedelsarenan.
            </seg>
            <seg xml:id="i-6e2fa9d02aab0b67-0">
              Vi pratade stödsystem tidigare. Jag tycker att stödsystemen ska
              vara så få som möjligt, men ibland är det nödvändigt med små,
              tidsbaserade stödsystem. Satsningen på Matlandet är ett sådant
              system, men alla stödsystem har en sluttid. Det är en debatt och
              en diskussion som vi måste föra när det gäller varje enskilt stödsystem.
              Vi kan inte stå här och generalisera om alla typer av system.
            </seg>
          </u>
          <note xml:id="i-6ca7c6b57c174b73-0">
            Anf. 58 ANITA BRODÉN (FP):
          </note>
          <u who="asa_coenraads_1b651c" prev="cont" xml:id="i-670587ba6c95a25d-0">
            <seg xml:id="i-9ae65cbdb51a1099-0">
              Herr talman! Jag vill gärna ta tillfället i akt och lyfta fram
              de stimulanser som vi nu har diskuterat och debatterat och som
              regeringen har vidtagit för en positiv utveckling av ekoodling.
            </seg>
            <seg xml:id="i-5a70740bd92d5fe8-0">
              Folkpartiets och regeringens utgångspunkt är konsumentperspektivet.
              Det vill jag slå fast. En konsumentefterfrågan ska mötas av en
              produktion, men vi räknar också med att den ska mötas av en betalningsvilja
              hos konsumenterna där man premierar mervärden.
            </seg>
            <seg xml:id="i-58e8b10eb4ad25c0-0">
              Anders Wijkman har gjort en utredning om lagen om offentlig upphandling.
              Den remissbehandlas nu. Sedan kommer vi att återkomma med en proposition
              med en mängd konkreta förslag. Jag hoppas och tror att vi också
              ska ta till oss många av de konkreta förslag som finns i det batteri
              av förslag som bland andra Jens Holm har talat om. Vi tittar självfallet
              på allt.
            </seg>
            <seg xml:id="i-3371fa33ca60a483-0">
              Vi känner till att ekoodling kräver större arbetsinsatser och
              många gånger ger lägre skördar, men den bidrar samtidigt till
              den biologiska mångfalden. Den minskar belastningen på mark och
              vatten, bland annat genom att man inte använder bekämpningsmedel
              eller handelsgödsel. Därför är det befogat med samhällsstimulanser
              för att ekoproduktionen ska utvecklas. Det är en produktion som
              har varit och är en spjutspets också för den konventionella odlingen.
            </seg>
            <seg xml:id="i-81f2efa4d6e04089-0">
              Jag vill återigen lyfta fram Odling i balans. Där har bönderna
              som odlar konventionellt visat att de tar till sig den här kunskapen
              och kan fortsätta att bedriva en hållbar konventionell odling.
              Det handlar inte om antingen eller, utan det handlar om både och.
            </seg>
            <seg xml:id="i-5eed0b013d321a82-0">
              Det är viktigt att vi tar miljöhänsyn, att vi ser till att det
              inte blir läckage till vattendrag och att vi använder oss av kunskapen
              om det värdefulla med en lämplig växtföljd.
            </seg>
            <seg xml:id="i-7c91169959516df7-0">
              Jag ska inte upprepa allt som Åsa Coenraads tog upp när det gäller
              detaljfrågorna om de satsningar som regeringen har gjort, men
              jag vill upprepa något. Det handlar bland annat om 500 miljoner
              från landsbygdsutvecklingsprogrammet. Det handlar också om en
              höjning av ersättningen för ekologisk spannmål och ekologiska
              proteingrödor som oljeväxter och om vallersättningen. Sedan är
              det riktade insatser till SLU, lantbruksuniversitetet, för fältforskningsverksamhet,
              liksom speciellt riktade medel till Centrum för ekologisk produktion
              och konsumtion. Formas, vårt forskningscentrum, får 12 miljoner
              kronor för att finansiera forskningsinsatser speciellt riktade
              till ekologisk produktion.
            </seg>
            <seg xml:id="i-634a0e5494391e24-0">
              Det har många gånger raljerats kring Sverige det nya matlandet.
              Här handlar det om specialdestinerade medel för ekologisk produktion,
              men Sverige det nya matlandet har också gett möjligheten för ett
              antal småföretag inom livsmedelssektorn på lokal nivå att starta
              och växa. Det tycker jag är värt att lyfta fram.
            </seg>
            <seg xml:id="i-117dadb8960b9f79-0">
              Herr talman! Jag kan alltså konstatera att mycket har gjorts
              i den här riktningen men att det framöver är oerhört angeläget
              att det kommande landsbygdsprogrammet också beaktar alla de här
              viktiga aspekterna. Det är viktigt med utveckling i rätt riktning
              och en hållbar utveckling som inkluderar den ekologiska produktionen.
            </seg>
            <seg xml:id="i-4197c91b80c2dfe8-0">
              I just det här betänkandet handlar det nu mycket om en lag om
              kontroll av ekologisk produktion. Det är en anpassning till en
              EU-förordning där vi också inkluderar nationella bestämmelser.
              Vi anser att det här regelverket skapar en bättre struktur. Tidigare
              har det varit ganska svåröverskådligt, och vi underlättar för
              kontrollmyndigheten att kunna utöva sin kontroll. Men det ska
              sägas att det är viktigt att vi hela tiden har tummen i ögat så
              att inte krånglet eller administrationen ökar.
            </seg>
            <seg xml:id="i-a76a16dcaed9445d-0">
              Jag tycker att vi ska ge kredd till oppositionen i det här stycket,
              för här har vi haft en bra dialog i utskottet. Vi har bejakat
              flera av de motioner som har skrivits av framför allt Socialdemokraterna,
              och jag kan konstatera att den produkt som vi nu har och det betänkande
              som nu ligger har blivit bättre. Bland annat har det handlat om
              delegation till kontrollorganen så att de får ta ett större ansvar
              i processen, vilket vi öppnade för. Vi öppnade också för offentlighetsprincipen.
              Det är alltså två viktiga punkter där vi har tagit till oss och
              bejakat innehållet i motionerna.
            </seg>
            <seg xml:id="i-e241bf33fb63e19a-0">
              I utskottet sker det oerhört mycket positivt. Den utredning eller
              uppföljning som utskottet har gjort, bland annat vad gäller ekologisk
              odling, är mycket intressant läsning. Kortfattat kan man av uppföljningen
              konstatera att efterfrågan på de ekologiska livsmedlen har ökat
              starkt under senare år men också behovet av att formulera ett
              framtida mål för ekologisk produktion.
            </seg>
            <seg xml:id="i-7a2a3120016d4855-0">
              Regeringen har gett Jordbruksverket i uppdrag att titta på utformningen
              av nya mål inom ramen för landsbygdsutvecklingsprogrammet som
              kommer att gälla 20142020. Där har Jordbruksverket redan kommit
              med en rapport med synpunkter, och det är sådant som vi nu har
              att ta ställning till framgent.
            </seg>
            <seg xml:id="i-3acadd8534d7d8ba-0">
              Det har talats mycket här om lagen om offentlig upphandling.
              Detta är viktigt. Här har inte enbart politikerna ute i kommuner
              och landsting möjlighet att påverka och ställa krav, utan här
              är det ju enskilda de som bor i kommunerna och föräldrarna till
              skolornas elever som har möjlighet att ställa krav på vad de anser
              vara rätt och hälsosamma livsmedel. Då har vi många möjligheter
              inom ramen för den kommande lagen om offentlig upphandling.
            </seg>
            <seg xml:id="i-3bef753249725875-0">
              Jag är övertygad om att det kommer att ske en del förtydliganden
              här. Det är helt korrekt som Åsa Coenraads har sagt att lagen
              i sig har gett utrymme, men det har funnits stora brister i kunskapen
              och frimodigheten när det gäller att utveckla och ta vara på detta.
            </seg>
            <seg xml:id="i-b2c34b6809f6510c-0">
              Regeringen har avsatt pengar för att utbilda uppköpare, och det
              har betytt mycket. I Fyrbodal har kommuner slagit sig samman och
              ställt såväl djurskyddskrav som etiska krav och miljökrav i sina
              gemensamma upphandlingar. Det har visat sig vara framgångsrikt.
            </seg>
          </u>
          <note xml:id="i-a5fd6a3d3dbbd404-0">
            Med detta, herr talman, yrkar jag bifall till förslaget i betänkandet
            och avslag på samtliga yrkanden.
          </note>
          <note type="speaker" xml:id="i-c754749576816c86-0">
            Anf. 59 JENS HOLM (V) replik:
          </note>
          <u who="jens_holm_9bd66a" next="cont" xml:id="i-53a34c1b8c33621c-0">
            <seg xml:id="i-440bc9948f4d553f-0">
              Herr talman! Anita Brodén räknade upp en del satsningar som görs
              i ekologisk riktning. Sveriges lantbruksuniversitet nämndes bland
              annat. Men det stora problemet med de där pengarna är att de inte
              finns kvar längre, eftersom vi inte längre har någon handelsgödselskatt.
              Syftet med handelsgödselskatten var att alla pengar som man drog
              in från den skulle gå tillbaka till jordbruket, bland annat till
              Sveriges lantbruksuniversitet.
            </seg>
            <seg xml:id="i-44307276b85dee9b-0">
              Jag vill fråga Folkpartiet om ni har någon separat finansiering
              av det här undandragandet av finansiering till SLU. Hur går det
              med samtalen inom regeringen för att införa en handelsgödselskatt?
              Jag har förstått att Folkpartiet för sådana samtal med regeringen.
            </seg>
            <seg xml:id="i-4f70d78d496b8b36-0">
              Sedan nämnde Anita Brodén Matlandet Sverige och ekologisk produktion.
              Men Matlandet Sverige har väl inte direkt utmärkt sig för att
              ha ekologisk produktion som ett av sina huvudsyften, eller har
              jag missat någonting? Anita Brodén får gärna berätta exakt vilka
              satsningar på ekologisk produktion som hon menar finns inom ramen
              för Matlandet Sverige.
            </seg>
            <seg xml:id="i-dc7a97189db161c3-0">
              Sedan skulle jag också vilja veta om Folkpartiet har några konkreta
              förslag för att ändra lagen om offentlig upphandling så att det
              ska bli lättare att upphandla ekologiskt. Vi i Vänsterpartiet
              vill tydligt skriva in i lagen att man kan ha ekologiska produkter
              som ett krav. Vi vill också höja beloppet över lag för när man
              ska behöva göra en offentlig upphandling så att det ska bli lättare
              för de lokala upphandlarna att själva bestämma direkt vilka produkter
              de ska köpa från de bönder som finns närmast i kommunen och inte
              behöva göra någon upphandling av uppköpet över huvud taget. Kan
              det vara någonting för Folkpartiet?
            </seg>
          </u>
          <note xml:id="i-1d55b86f6099cbd7-0">
            Anf. 60 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-4dcde1ca5086f175-0">
            <seg xml:id="i-e7d0511b489bafe1-0">
              Herr talman! Vad gäller budgeten och ekonomin kan jag konstatera
              att SLU får 7 miljoner för fältforskningsverksamhet gällande ekologisk
              produktion. De får ytterligare 5 miljoner till Centrum för ekologisk
              produktion och konsumtion. Där handlar det om arbete för samordning,
              samverkan och information om ekologiskt lantbruk i ett svenskt,
              nordiskt och internationellt perspektiv. Dessutom erhåller Formas
              12 miljoner kronor årligen. Då handlar det om att finansiera forskningsinsatser
              om ekologisk produktion.
            </seg>
            <seg xml:id="i-517b0822e7f53a85-0">
              Vad gäller Matlandet Sverige är 3 miljoner kronor årligen specialdestinerade
              för satsningen på ekologisk produktion.
            </seg>
            <seg xml:id="i-2750104020e29767-0">
              När det gäller handelsgödsel är det ingen hemlighet att Folkpartiet
              har gått ut och sagt tydligt att vi anser att kadmiumdelen är
              det mest akuta, och där vi vill att man ska ha en beskattning.
              Sedan vill vi fortsätta att ha resonemang om detta. Det viktigaste
              är att vi hela tiden fortsätter att ha principen att förorenaren
              ska betala. Det är grundprincipen som vi har, men vi måste också
              se till att inte vika från löftet som gavs, utan bönderna behöver
              kompenseras på ett annat sätt. Det har varit vår grundinställning.
            </seg>
            <seg xml:id="i-c098123934401ff6-0">
              I Anders Wijkmans utredning om lagen om offentlig upphandling
              finns det en mängd konkreta förslag. Vårt parti har redan påbörjat
              en granskning, och jag utgår från att vi sedan gemensamt i Alliansen
              kommer att ha en ordentlig granskning.
            </seg>
            <seg xml:id="i-ac0eba44ab988bd3-0">
              Herr talman! Min talartid är slut, så jag ber att få återkomma
              i nästa replik.
            </seg>
          </u>
          <note type="speaker" xml:id="i-fe48fee3eb37fdb4-0">
            Anf. 61 JENS HOLM (V) replik:
          </note>
          <u who="jens_holm_9bd66a" next="cont" xml:id="i-53a34c1b8c33621c-1">
            <seg xml:id="i-696225350694b0d7-0">
              Herr talman! Anita Brodén får gärna berätta mer om lagen om offentlig
              upphandling. Jag tycker också att Anders Wijkmans utredning är
              intressant. Men det jag vänder mig emot lite grann är att både
              du och tidigare Åsa Coenraads rullar ned ansvaret på våra lokalpolitiker.
              Man säger att om vi bara utbildar dem rätt, om de bara är modiga
              och ställer krav är det inga problem att ställa krav på ekologiska
              produkter.
            </seg>
            <seg xml:id="i-584adf51f891eb6c-0">
              Vi vet ju att det inte är så enkelt. Det gäller även allt närproducerat.
              Det kan handla om att handla upp livsmedel som har hög djurskyddsstandard
              och så vidare. Man hamnar i domstol. De flesta censurerar sig
              redan från början. De törs inte ställa de där kraven därför att
              de inte vill betala höga advokatkostnader. Det är det stora problemet.
            </seg>
            <seg xml:id="i-a6bc6cf4d6fc48d3-0">
              Vi ska inte hålla på och skönmåla det här, vi ska inte förenkla
              det och vi ska inte rulla ned ansvaret till de lokala politikerna,
              utan det är vi som bestämmer ramarna för lagen om offentlig upphandling.
              Den måste göras enklare, och den måste göras generösare, för miljöns
              och djurskyddets räkning. Kan vi, Anita, vara överens om det kan
              vi verkligen samarbeta.
            </seg>
            <seg xml:id="i-e3d0f619b2fb61ec-0">
              Det gäller också handelsgödselskatten. Vi kan plocka ut kadmium
              om du vill det. Den dagen Folkpartiet vill gå från principen till
              reell handling och ha en verklig handelsgödselskatt eller kadmiumskatt,
              kom till oss, så klubbar vi igenom det i den här församlingen!
            </seg>
            <seg xml:id="i-0f18674631af7c08-0">
              Sedan vill jag också kommentera Matlandet Sverige. 3 miljoner
              kronor till ekologiska satsningar inom ramen för Matlandet Sverige
              är faktiskt lite beklämmande när det är en satsning som omfattar
              över 1 miljard kronor om vi räknar in EU-pengarna, i synnerhet
              i ljuset av att målsättningen var att 20 procent av produktionen
              i Sverige skulle vara ekologisk 2010. Regeringen uppnådde inte
              den målsättningen. Då borde man ta fram hållbara matlandet Sverige
              i stället och säga att när vi går in med pengar ska det just vara
              mat som producerar ett mervärde, och det kan vara ekologisk mat.
            </seg>
          </u>
          <note xml:id="i-cb2328e5eca6b8cf-0">
            Anf. 62 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-4dcde1ca5086f175-1">
            <seg xml:id="i-97b47578da74278f-0">
              Herr talman! Det som först och främst är viktigt att påpeka vad
              gäller lagen om offentlig upphandling är att väldigt många som
              hade en god kunskap om själva lagen såg att det fanns möjligheter
              att redan i dag skriva in olika kriterier och krav, fast man har
              inte utnyttjat den möjligheten. Därför krävs det ett förtydligande.
            </seg>
            <seg xml:id="i-299f5bebed46461f-0">
              Det krävs också att vi på vissa punkter, där vi precis som Anders
              Wijkman skriver nästan har övertolkat en del av en EU-lagstiftning,
              kan förenkla. Vi behöver inte göra på det sättet, utan vi kan
              göra det mycket enklare.
            </seg>
            <seg xml:id="i-45ed3c1e73dc5a5f-0">
              Det som är viktigt för väldigt många ute i bygderna är att man
              upphandlar i mindre kvantiteter. Då får väldigt många lokala producenter
              möjlighet att sälja till bland annat skolor och kanske äldreboenden.
              Att precis som man har gjort i Fyrbodal kunna skriva tydliga kriterier,
              kunna utnyttja dem och skriva in vad man önskar, är en möjlighet
              som finns, men den måste vi se till att alla kan utnyttja och
              att alla kan få den möjligheten.
            </seg>
            <seg xml:id="i-da6ff1c6d2c5b818-0">
              Jag ser fram emot det arbete som jag hoppas ska utföras under
              hösten med lagen om offentlig upphandling. Det kommer att lösa
              upp väldigt många knutar, inte enbart på livsmedelsområdet utan
              inom en rad områden.
            </seg>
            <seg xml:id="i-e5e5736cf80cc577-0">
              Vad gäller Matlandet Sverige talar jag om den summa som liksom
              är konkret destinerad till ekologisk produktion. Självklart är
              det i praktiken så mycket mer, för väldigt mycket av hanteringen,
              den förädling som görs och de livsmedel som används har en ekologisk
              grund. Produktionen sker på ett ekologiskt och ett klimatmässigt
              smart och hållbart sätt. Här ser jag ingen konflikt, utan det
              är med.
            </seg>
          </u>
          <note type="speaker" xml:id="i-9f335c8295a287a9-0">
            Anf. 63 INGER FREDRIKSSON (C):
          </note>
          <u who="unknown" xml:id="i-417d294e84a8b17a-0">
            <seg xml:id="i-f394aa49e35dcc49-0">
              Herr talman! Ska vi ställa mer krav på Krav? Ja, de senaste månadernas
              larm och debatt om fusket med våra matvaror visar att det tyvärr
              är nödvändigt med mer kontroll.
            </seg>
            <seg xml:id="i-8f6f4672d0df66f8-0">
              Betänkandet handlar om kontrollen av den ekologiska produktionen,
              och det är både nödvändigt och rimligt att den utsätts för kontroll
              för att behålla trovärdigheten hos konsumenterna. Visa av den
              senaste tidens erfarenheter har vi sett att det inte räcker med
              en etikett, det måste också finnas äkta vara bakom den.
            </seg>
            <seg xml:id="i-bc9ae2cc02a76987-0">
              Centerpartiet ser alltså nödvändigheten av att genomföra förändringarna
              som föreslås. Nu tydliggörs ansvaret för kontrollerna, besluten
              blir möjliga att överklaga och underlagen till besluten blir allmänna
              handlingar hos myndigheten .
            </seg>
            <seg xml:id="i-7f76038a34c17b34-0">
              På vägen till att avgifta kretsloppet är ekologisk produktion
              en mycket viktig del. Många vill köpa ekologiska produkter och
              på så vis bidra till en bättre miljö. Det är en sund utveckling.
            </seg>
            <seg xml:id="i-f9b1cae92df1e07b-0">
              I betänkandet pekas på möjligheter att få den här produktionen
              att växa ytterligare, och det är Centerpartiet självklart positivt
              till, liksom till att nya mål för den ekologiska produktionen
              sätts upp. Men det måste vara rimliga mål, mål som är möjliga
              att uppnå därför att marknaden för ekologiskt finns.
            </seg>
            <seg xml:id="i-ab7e4d740f5dca4f-0">
              I Centerpartiet tror vi mer på morötter än på piskor, och vi
              ser att konsumenterna är de främsta pådrivarna av en ökad ekologisk
              produktion genom att efterfråga varor och vara beredda att betala
              för den önskade kvaliteten. Naturligtvis har även det offentliga
              samhället, som är en betydande konsument, en viktig roll att spela
              för att skynda på utvecklingen så att det blir mer ekologiskt
              på våra fat.
            </seg>
            <seg xml:id="i-34aae25ddba69725-0">
              Men vi måste också komma ihåg, vilket vi talade om på ett seminarium
              nu på morgonen, att jordbruket i stort också svarar för en stor
              miljönytta genom att bevara det öppna landskapet. Båda produktionssätten
              är viktiga.
            </seg>
          </u>
          <note xml:id="i-a57fe718861c6410-0">
            Härmed yrkar jag, herr talman, bifall till förslaget i betänkandet
            och avslag på samtliga reservationer.
          </note>
          <note type="speaker" xml:id="i-7af5b19711360240-0">
            Anf. 64 IRENE OSKARSSON (KD):
          </note>
          <u who="christina_oskarsson_9f59a4" xml:id="i-f2afda2fcdf5c8aa-0">
            <seg xml:id="i-d96f561471cf39bc-0">
              Herr talman! Fri dans, sade jag till en kollega i bänken. Det
              känns som om det betänkande vi nu debatterar, Ny lag om kontroll
              av ekologisk produktion , ger oss möjlighet att prata om det hjärtat
              är fullt av. Så tänker även jag göra, även om det till dels hanterar
              det här ämnet.
            </seg>
            <seg xml:id="i-90d55b543e129a1a-0">
              Jag kan inte låta bli, herr talman, att också konstatera att
              Åsa Coenraads med flera har gått igenom vad som är grunden för
              det här betänkandet. Vi är faktiskt i stort överens med i alla
              fall Socialdemokraterna om vikten av att vi har ett fungerande
              kontrollsystem och vikten av att vi implementerar de EU-gemensamma
              reglerna på ett sätt som är funktionellt och riktigt.
            </seg>
            <seg xml:id="i-747468331a37becf-0">
              Jag blir dock lite full i skratt när Kew Nordqvist från Miljöpartiet
              konstaterar att det är för mycket märkning, att det är fel märkning,
              att det inte ska märkas så mycket och att det inte ska kontrolleras
              så mycket. Annars brukar det, herr talman, låta precis tvärtom
              i den här talarstolen. Det ska kontrolleras. Det ska märkas. Det
              ska etiketteras både upp och ned och fram och bak.
            </seg>
            <seg xml:id="i-e022f84613165faa-0">
              Jag tror att en balans i det här är viktig. Det är viktigt att
              vi ser vilken kvalitet som en vara och en produkt har. Och det
              är viktigt att vi kan jämföra. Vi lever i en värld med en fri
              marknad. Vi lever i Europeiska unionen. Vi ska alltså kunna se
              att de produkter som levereras, som vi kan köpa i våra livsmedelsbutiker
              och som kan köpas överallt i Europa, har en trygg och säker märkning
              när det gäller ekologisk produktion för dem som vill handla sådan
              vara.
            </seg>
            <seg xml:id="i-41142ff792f54182-0">
              Det är också viktigt att vi satsar resurser på att utveckla jordbruket
              i Sverige. Tidigare talare hänvisade till seminariet i morse,
              och jag tycker att det var oerhört spännande att få lyssna till
              att konklusionen från en av föredragshållarna var att utan det
              svenska jordbruket kommer vi inte att klara miljömålen. Det är
              inte heller, herr talman, det som vi brukar höra, och företrädaren
              var från Naturvårdsverket. Utan det svenska jordbruket kommer
              vi inte att klara miljömålen. Jag tror att vi behöver säga den
              meningen lite oftare i den här kammaren.
            </seg>
            <seg xml:id="i-162b7324ff6d4205-0">
              Ett sätt att klara miljömålen är också att se till att den produktion
              av livsmedel som vi har i Sverige sker på ett tryggt, säkert och
              effektivt sätt. Mycket har hänt i den verksamheten, och mycket
              kommer att hända. Dock tror jag inte, herr talman, att det vi
              i dag benämner ekologisk produktion eller Kravmärkt produktion,
              som inte är identiskt detsamma, är det som blir det allena saliggörande
              för framtiden.
            </seg>
            <seg xml:id="i-63604bb6689c9ad5-0">
              Jag tror att vi behöver ett hållbart jordbruk som har betydligt
              vidare aspekter än så framgent men där det naturligtvis blir mer
              ekologiskt hållbart i den vidare bemärkelse som vi i dag använder.
              Jag brukar säga att jag vill se ett hållbart jordbruk. Jag tror
              dock att vi inom överskådlig tid kommer att behöva använda ett
              visst mått av bekämpningsmedel och ett visst mått av specialiserad
              produktion, som gör att vi inte med det som bland annat Kew Nordqvist
              lägger in i ekologisk produktion kan bedriva den överallt.
            </seg>
            <seg xml:id="i-2c6ac98fde5687ac-0">
              Herr talman! Det är också viktigt att konstatera att vi behöver
              ha en gemensam europeisk jordbrukspolitik. Vi behöver ha en politik
              som tydliggör vikten av att satsa resurser på ett hållbart jordbruk
              och att vi betalar för den gemensamma nyttan.
            </seg>
            <seg xml:id="i-10667a2315752375-0">
              Också seminarier är nyttiga att bevista. I dag har det här i
              huset varit en otrolig mängd seminarier. Jag återkommer till Naturvårdsverkets
              rapport vi hörde om i morse. Det som har gjorts i pelare 2 i landsbygdsprogrammet
              är viktigt och väsentligt, och det behöver vi fortsätta med. Vi
              fick höra exempel från en lantbrukare i Värmland, som beskrev
              vad som kommer att hända om hans gård slutar att ha djur på markerna.
              Den biologiska mångfalden minskar. Det kommer att bli färre öppna
              landskap, vilket i sin tur leder till färre turistattraktioner
              och så vidare. Så går spiralen åt fel håll, kontra att vi är beredda
              att betala för de nyttigheter som finns och betala för de produkter
              han producerar.
            </seg>
            <seg xml:id="i-584cb893c1ec2fd9-0">
              Herr talman! Vi behöver ett helt kretslopp, och vi behöver ett
              kretslopp som också tänker in att människor ska bo, leva och verka
              i hela vårt land. Annars fungerar inte systemet.
            </seg>
            <seg xml:id="i-83cd5c447b97a6ce-0">
              Tidigare talare har nämnt att här behöver satsas resurser på
              forskning och utveckling. Jag som kristdemokrat är glad över att
              det är precis det regeringen har gjort. Vi avsätter resurser till
              Formas med flera för att se hur vi ska bedriva ett hållbart jordbruk
              framöver.
            </seg>
            <seg xml:id="i-3df0d7420d2ccf51-0">
              Herr talman! Vi kommer att ha långa diskussioner i kammaren om
              framtidens jordbrukspolitik och det framtida landsbygdsprogrammet.
              Jag är en stor tillskyndare av att programmet ska bli hållbart,
              effektivt och tydligt så att vi fortsättningsvis kan använda det
              som ett viktigt redskap i vårt arbete.
            </seg>
          </u>
          <note xml:id="i-c494f4bdf2237eb2-0">
            Med detta yrkar jag bifall till förslaget i betänkandet och avslag
            på samtliga motioner.
          </note>
          <note type="speaker" xml:id="i-51eefef30222e97d-0">
            Anf. 65 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-eb8c904510850b4e-2">
            <seg xml:id="i-5a03ee2316b4af62-0">
              Herr talman! Eftersom jag blev nämnd vid namn kände jag att jag
              behövde säga några ord.
            </seg>
            <seg xml:id="i-c7520521bc42dcee-0">
              Sade jag verkligen att det var fel att det var för mycket märkning?
              Kan Irene Oskarsson hjälpa mig att minnas? Det minns inte jag.
              Jag tycker att konsumenter naturligtvis ska ha rätt att välja.
              Då måste de självklart ha adekvat information.
            </seg>
            <seg xml:id="i-424b083c8df0b04c-0">
              Det konventionella jordbruket klarar inte miljömålen. Jag kan
              säga det en gång till: Det konventionella jordbruket klarar inte
              miljömålen. På vilket sätt skulle det konventionella jordbruket
              klara miljömålen med användande av kemiska bekämpningsmedel, till
              exempel miljömålet om rent grundvatten?
            </seg>
            <seg xml:id="i-8016be9c9b592073-0">
              Jag kan inte låta bli att kommentera uttalandet om att spruta
              eller gödsla lite. Då faller hela idén med den ekologiska odlingen.
              Den bygger på en konsekvent genomförd växtföljd, och då kan man
              inte använda besprutning eller gödsel när det passar. Det är välkänt
              inom den ekologiska odlingen. I det här fallet är jag fundamentalist.
            </seg>
          </u>
          <note type="speaker" xml:id="i-84748f6d842655b3-0">
            Anf. 66 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-f2afda2fcdf5c8aa-1">
            <seg xml:id="i-ad442bd894025acb-0">
              Herr talman! Jag brukar inte uppskatta fundamentalister, men
              Kew Nordqvist är väl ett undantag. Det finns ju undantag som ska
              bekräfta regler; så även i det här sammanhanget.
            </seg>
            <seg xml:id="i-622ca021b1193391-0">
              Jag sade att miljömålen är beroende av ett jordbruk för att uppfyllas,
              och vi behöver ett jordbruk för att de ska fungera. Jag sade inte
              att jordbruket skulle vara konventionellt, ekologiskt eller något
              annat etiketterat, utan jag sade att ett jordbruk behövs för att
              vi ska klara miljömålen.
            </seg>
            <seg xml:id="i-caf9d609ac68979d-0">
              Vi måste se att vi går igenom olika faser i produktionscykeln,
              och det kan du bättre än någon annan eftersom du har levt rent
              praktiskt med verksamheten under många år. Du kan konstatera att
              mängden bekämpningsmedel och processen för att odla och utsädeskvalitet
              har förändrats över tid, vilket gör att vi får ett mindre behov
              samtidigt som vi står inför en klimatomställning med problem som
              vi inte kan hantera fullt ut och som gör att vi kommer att ha
              behov av precis det jag sade, nämligen en liten mängd. Den ska
              naturligtvis vara så liten som möjligt, och vi ska hitta så bra
              andra verktyg som möjligt. Jag skulle bland annat önska vilket
              du ger mig möjlighet att säga nu att vi fick en större debatt
              om vad vi använder för utsäde och vad vi har för förädling för
              att klara de framtida miljöutmaningarna, och för den delen de
              miljöutmaningar som redan finns, inom jordbrukssektorn.
            </seg>
          </u>
          <note type="speaker" xml:id="i-a61204a35d9b4f0b-0">
            Anf. 67 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-eb8c904510850b4e-3">
            <seg xml:id="i-97216f984601c74e-0">
              Herr talman! Det är jätteintressant att Irene Oskarsson tar upp
              utsädesfrågan. Jag tror att vi skulle behöva en särskild debatt
              för den. Jag tänker inte glömma att du har nämnt den var så säker!
            </seg>
            <seg xml:id="i-8fbb7954aadd5ff5-0">
              Sedan kan vi hålla på och käbbla om att vi ska bara ska spruta
              lite jag delar naturligtvis inte din uppfattning om det.
            </seg>
            <seg xml:id="i-0cbfbf9a93882056-0">
              När det gäller att det konventionella jordbruket inte klarar
              miljömålen sade du att jordbruket hjälper till att klara miljömålen.
              Det gör mig väldigt glad eftersom det bara är det ekologiska jordbruket
              som gör det.
            </seg>
          </u>
          <note type="speaker" xml:id="i-95771f9c4e1fe9d2-0">
            Anf. 68 IRENE OSKARSSON (KD):
          </note>
          <u who="christina_oskarsson_9f59a4" xml:id="i-f2afda2fcdf5c8aa-2">
            <seg xml:id="i-74fa64cf05926d00-0">
              Herr talman! Jag säger det återigen: Jag satte ingen etikett
              framför, och jag kan konstatera att utan det som Kew Nordqvist
              beskriver som konventionellt skulle landsbygden i vår hemtrakt
              växa igen, den biologiska mångfalden skulle minska och vi skulle
              inte ha möjlighet att ha extensiv djurproduktion som gör att vi
              till exempel kan äta det som mularna har betat och få ett kött
              som är bra och väl användbart.
            </seg>
            <seg xml:id="i-6c286b61ca228fc4-0">
              Jag kan läsa innantill ur betänkandet. Tyvärr, herr talman, har
              jag fel glasögon. Vi blir skumögda ibland, men det kan vara bra
              att läsa innantill: När det gäller klimatpåverkan, växtnäringsförluster
              och människors hälsa är situationen mer osäker och inga klara
              slutsatser kan dras, enligt Jordbruksverket.
            </seg>
            <seg xml:id="i-e4c5bdd8c78e578f-0">
              Detta är från vårt betänkande och det arbete som bland andra
              jag har fått följa i miljö- och jordbruksutskottets uppföljningsgrupp,
              som under många år har ägnat ett antal timmar åt de här frågorna.
            </seg>
            <seg xml:id="i-64b3220b7360aaa3-0">
              Kew Nordqvist! Vi kan nog båda två konstatera att vi förhoppningsvis
              kan driva in utsädesfrågan i den här kammaren men att vi kanske
              kommer att ha lite olika perspektiv även där.
            </seg>
          </u>
          <note xml:id="i-536b9b038ff0b0fa-3">
            Överläggningen var härmed avslutad.
          </note>
          <note xml:id="i-9601610f9e037de3-0">
            10 § Ändrad beslutskompetens i vissa ärenden på bank- och försäkringsområdena
          </note>
          <note xml:id="i-1041065fd7e75de8-4">
            Föredrogs
          </note>
          <note xml:id="i-88d3f29737db4985-0">
            Talmannen konstaterade att ingen talare var anmäld.
          </note>
          <note xml:id="i-d0547b6845fbbbee-0">
            11 § Myndigheters tillgång till elektronisk identifiering
          </note>
          <note xml:id="i-1041065fd7e75de8-5">
            Föredrogs
          </note>
          <note xml:id="i-88d3f29737db4985-1">
            Talmannen konstaterade att ingen talare var anmäld.
          </note>
          <note xml:id="i-54f9f18f2d294826-0">
            12 § OTC-derivat, centrala motparter och transaktionsregister
          </note>
          <note xml:id="i-1041065fd7e75de8-6">
            Föredrogs
          </note>
          <note type="speaker" xml:id="i-d7291bac250f37c8-0">
            Anf. 69 LOTTA OLSSON (M):
          </note>
          <u who="lotta_olsson_5715f3" next="cont" xml:id="i-b232f355ceef8bb8-0">
            <seg xml:id="i-d999c395097d39e9-0">
              Herr talman! Jag vill börja med att yrka bifall till förslaget
              i finansutskottets betänkande OTC-derivat, centrala motparter
              och transaktionsregister med anledning av regeringens proposition.
            </seg>
            <seg xml:id="i-63f20c97da15310e-0">
              Detta handlar om att införa kompletterande bestämmelser och anpassa
              bestämmelser till EU:s förordning om OTC-derivat, centrala motparter
              och transaktionsregister. Det är en anpassning till EU:s regelverk.
            </seg>
            <seg xml:id="i-387d1c29fc2fc358-0">
              De delar som redan finns i EU-förordningen upphävs i svensk lagstiftning.
              Anpassningen till EU:s regelverk syftar till att bättre motverka
              bristande insyn, som har varit en del av problematiken under finanskrisen.
              Dessutom anses bristen på insyn i OTC-handeln i kombination med
              för hög motpartsrisktagning och koncentration av risk ha bidragit
              till att förstärka finanskrisen och förloppet hösten 2008.
            </seg>
            <seg xml:id="i-ffac2922ab868c2c-0">
              Därför har Europeiska kommissionen gjort ett arbete för att både
              identifiera och åtgärda risker samt rapportera resultatet av arbetet
              under 2009.
            </seg>
          </u>
          <note xml:id="i-fb57496feb92dd6a-0">
            Den 15 september 2010 lade kommissionen fram ett förslag till
            förordning. Denna förordning antogs den 4 juli 2012. De förändringar
            som propositionen nu föreslår ska innefatta centrala motparter
            och deras clearingmedlemmar, finansiella och icke-finansiella
            motparter i vissa angivna fall och transaktionsregister samt handelsplatser
            i vissa angivna fall.
          </note>
          <u who="lotta_olsson_5715f3" prev="cont" xml:id="i-4502c939865564dc-0">
            <seg xml:id="i-f7d12882029e599e-0">
              Auktorisation av OTC-derivat kommer att krävas, och ansvaret
              för auktorisationen kommer att ligga på enskild medlemsstat. För
              Sveriges del föreslår regeringen att ansvaret ska ligga på Finansinspektionen.
              Finansinspektionen får också enligt förslaget som uppgift att
              ta ut särskild avgift av den som åsidosätter sina skyldigheter
              enligt EU-förordningen. Finansinspektionen ska också ansvara för
              registerhållning runt auktorisationen.
            </seg>
            <seg xml:id="i-948ce13cf53c00be-0">
              Ett speciellt transaktionsregister ska införas, vilket enligt
              propositionen innebär att sekretess ska gälla för uppgifter i
              registret som handlar om enskildas ekonomiska och personliga förhållanden.
              Vidare får Finansinspektionen möjlighet att ta ut erforderliga
              avgifter samt ta handräckningshjälp av Kronofogdemyndigheten vid
              behov av platsundersökning.
            </seg>
            <seg xml:id="i-df34dc3b464f0abd-0">
              Förslagen i propositionen innebär att svensk lagstiftning nu
              anpassas till EU-förordningen på ett ändamålsenligt sätt.
            </seg>
          </u>
          <note xml:id="i-536b9b038ff0b0fa-4">
            Överläggningen var härmed avslutad.
          </note>
          <note xml:id="i-6df72618a0e20e76-0">
            13 § Stiftelsen Riksbankens Jubileumsfonds verksamhet 2012
          </note>
          <note xml:id="i-1041065fd7e75de8-7">
            Föredrogs
          </note>
          <note xml:id="i-7d67d9afb15a54f8-0">
            Andre vice talmannen konstaterade att ingen talare var anmäld.
          </note>
          <note xml:id="i-b938d9d6c026b007-0">
            14 § Kommittéberättelse 2013
          </note>
          <note xml:id="i-1041065fd7e75de8-8">
            Föredrogs
          </note>
          <note type="speaker" xml:id="i-962d7bbf9783e8a8-0">
            Anf. 70 SEDAT DOGRU (M):
          </note>
          <u who="unknown" next="cont" xml:id="i-b5c939ae7cbaf61c-0"/>
          <note xml:id="i-38e12095b32b9ca0-0">
            Herr talman! I detta betänkande behandlas regeringens skrivelse
            Kommittéberättelse 2013 . I den lämnas en redogörelse för verksamheten
            i de kommittéer som tillsattes av regeringen under förra året.
            Kommittéberättelsen innehåller uppgifter om kommittéernas sammansättning,
            redogörelser för deras arbete, kostnaderna samt fördelningen mellan
            kvinnor och män.
          </note>
          <note xml:id="i-01ba3450f9073e31-0">
            Under 2012 tillsattes 66 kommittéer, och av dessa avslutades
            alla utom två. Kostnaderna för dessa uppgick till 350 miljoner
            kronor, och i det ingår utgifter för konsultationer.
          </note>
          <u who="unknown" prev="cont" xml:id="i-c43954debe86bddc-0">
            <seg xml:id="i-e7ebd2f2ecf18fac-0">
              Könsfördelningen redovisas enligt en ny mätmetod. Syftet med
              ändringen är att redovisningen bättre ska kunna jämföras med annan
              statistik av de statliga myndigheter och styrelser som lämnas
              till riksdagen.
            </seg>
            <seg xml:id="i-297d3f4b9c47530b-0">
              I betänkandet noterar konstitutionsutskottet i utskottets ställningstagande
              att det i kategorierna ledamöter, sakkunniga och sekreterare råder
              jämn könsfördelning. Det som avviker är gruppen ordförande. Liksom
              utskottet betonar är det viktigt att eftersträva en jämn könsfördelning
              även inom denna grupp. Vidare förutsätter utskottet att regeringen
              arbetar aktivt för att säkerställa detta.
            </seg>
            <seg xml:id="i-516a58baba9fc429-0">
              Herr talman! Jag yrkar bifall till utskottets förslag i betänkandet,
              det vill säga att riksdagen lägger skrivelsen till handlingarna.
            </seg>
          </u>
          <note xml:id="i-536b9b038ff0b0fa-5">
            Överläggningen var härmed avslutad.
          </note>
          <note xml:id="i-c4f4a8501a1ad184-0">
            15 § Reglering av Partibidragsnämnden
          </note>
          <note xml:id="i-1041065fd7e75de8-9">
            Föredrogs
          </note>
          <note type="speaker" xml:id="i-48b11e640e9345a8-0">
            Anf. 71 SEDAT DOGRU (M):
          </note>
          <u who="unknown" xml:id="i-417d294e84a8b17a-1">
            <seg xml:id="i-e4704dc58269f1b9-0">
              Herr talman! I detta betänkande tar utskottet ställning till
              framställningen från riksdagsstyrelsen om ett delvis nytt regelverk
              för Partibidragsnämnden. Förslaget innebär att Partibidragsnämnden
              får en instruktion i form av lag. Riksdagsstyrelsen föreslår ett
              regelverk för Partibidragsnämnden som motsvarar det som gäller
              för övriga nämndmyndigheter som finns under riksdagen.
            </seg>
            <seg xml:id="i-02cef8fbe5a02da0-0">
              Bland annat kan vi notera i förslagen att regler om verksamhetsansvar
              utformas på samma sätt som för övriga nämndmyndigheter och att
              Partibidragsnämnden ska ha en arbetsordning, vilket innebär att
              en viss delegering kan ske om så är möjligt. Vidare förs det fram
              förslag om arvoden, kostnadsersättningar vid resor och att nämnden
              kan besluta om ersättningar till sekreterare och andra som tjänstgör.
            </seg>
            <seg xml:id="i-9266b19be5d0004e-0">
              Riksdagsstyrelsen gör bedömningen att det kan bli en viss kostnadsökning
              i och med detta.
            </seg>
            <seg xml:id="i-66a7ed79e5ac3b55-0">
              I det stora hela medför dessa ändringsförslag från riksdagsstyrelsen
              att det för Partibidragsnämndens del blir ett förtydligande, vilket
              jag tycker är bra.
            </seg>
          </u>
          <note xml:id="i-8419583cbde507aa-0">
            Herr talman! Jag yrkar bifall till utskottets förslag i betänkandet
            i dess helhet.
          </note>
          <note xml:id="i-536b9b038ff0b0fa-6">
            Överläggningen var härmed avslutad.
          </note>
          <note xml:id="i-0fd8b6eae42159b2-0">
            16 § God kvalitet och ökad tillgänglighet inom missbruks- och
            beroendevården
          </note>
          <note xml:id="i-1041065fd7e75de8-10">
            Föredrogs
          </note>
          <note type="speaker" xml:id="i-dd5ac5b9c146397b-0">
            Anf. 72 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-935dea0d30486325-0">
            <seg xml:id="i-cf7b2afe5a118dfc-0">
              Herr talman! Det finns i Sverige runt en halv miljon personer
              med missbruk eller beroende. Majoriteten av dessa, ca 330 000,
              har alkoholproblem. 30 000 personer har ett dagligt narkotikamissbruk.
            </seg>
            <seg xml:id="i-72844dc95dc33a58-0">
              De allra flesta med missbruk har familj, vilket betyder att ca
              20 procent av alla barn och vuxna har det i sin omedelbara närhet.
              Socialtjänst och sjukvård satsar tillsammans ca 17 miljarder kronor
              per år på missbruksvården. Det ska jämföras med samhällskostnaderna
              för missbruk som kan uppskattas till 150 miljarder. Det kostar
              med andra ord mycket i pengar räknat, men framför allt i lidande,
              att inte lösa och ta tag i missbruksproblemen i ett tidigt skede.
            </seg>
            <seg xml:id="i-b11b6ff2b2de627e-0">
              Missbruksutredningen, som är utgångspunkten i dagens debatt,
              genomförde en total genomlysning av den svenska missbruksvården.
              Vi socialdemokrater anser att utredningens slutsatser från år
              2011 bör leda till att samhället omprövar en hel del i dagens
              system som samordnar och förbättrar insatserna mot missbruk.
            </seg>
            <seg xml:id="i-7d7f14af5cba7896-0">
              Regeringen har nästan helt missat den chansen och presenterar
              i propositionen mycket få eller inga förslag på de olika områdena.
              Vi socialdemokrater anser att propositionen är så ofullständig
              att den endast kan ses som ett första steg. Vi har därför väckt
              en inriktningsmotion där vi anger färdriktningen i en rad frågor.
            </seg>
            <seg xml:id="i-f8dc70a4f74637c2-0">
              Samhällets hjälpinsatser når fortfarande en liten del av alla
              med beroende. Vi har i dag en otydlig behandlingsorganisation
              som är ojämn, oförutsägbar och dålig på att ta till sig nya metoder
              som inte tilltalar brukarna.
            </seg>
            <seg xml:id="i-27c0c1dcc432d92a-0">
              Behandling mot alkohol- eller narkotikamissbruk bör erbjudas
              mycket snabbare och vara mer individanpassad än vad som sker i
              dag. Det ska vara lätt att få vård och stöd på ett tidigt stadium,
              innan missbruket gått för långt och lett till svåra beroenden
              och sociala problem.
            </seg>
            <seg xml:id="i-47853c9f27db3cbb-0">
              Samhällets förebyggande och tidiga insatser behöver intensifieras
              exempelvis inom skolan, fältassistenters arbete bland ungdomar
              med flera. Inom primär- och företagshälsovården bör man tydligare
              ställa frågor om dryckesvanor och livsmönster. Det behövs en kvalitetsuppbyggnad
              och långsiktighet i satsningarna för att ge varaktig effekt.
            </seg>
            <seg xml:id="i-5fa1ff3b428efda7-0">
              Herr talman! De förbättringar som skett har skett trots regeringen,
              inte på grund av regeringen, ofta till följd av initiativ i kommuner
              och/eller landsting. De skillnader i vårdutbud som finns mellan
              olika kommuner och landsting är oacceptabla och indikerar tydligt
              att staten måste ha ett större samordningsansvar för området.
            </seg>
            <seg xml:id="i-faf702b6ef2720b0-0">
              Primärvården behöver ha bättre beredskap att ge insatser till
              personer med missbruk. Många personer med riskbruk och missbruk
              har ännu inga sociala problem, och för dem är det orealistiskt
              att hänvisas till kommunernas socialtjänst för hjälp. Primärvården
              behöver därför erbjuda snabb hjälp i ett tidigt skede med tillgång
              till effektiva verktyg i form av strukturerade program för hur
              man tillsammans med patienten gemensamt kan ta sig an riskbruket
              och missbruket.
            </seg>
            <seg xml:id="i-74b40b9681bc37d4-0">
              Kommunernas insatser behöver utvecklas. Missbruksvårdens kvalitet
              varierar avsevärt mellan olika kommuner. I vissa delar av landet
              får missbrukare vänta länge på behandling om de över huvud taget
              kommer i fråga.
            </seg>
            <seg xml:id="i-40d0e7c6d6f87145-0">
              Eftersom vårdbehovet hos missbrukare är akut bör målet vara att
              väntetiden till behandling ska vara mycket kort. När någon är
              motiverad och vill bryta ett missbruk är det bråttom, annars försvinner
              tillfället och motivationen. Vi socialdemokrater föreslår att
              det införs en särskild behandlingsgaranti för missbrukare.
            </seg>
            <seg xml:id="i-2b1042a9bb25d572-0">
              Exempelvis är narkotikan kriminaliserad, och slutmålet med narkotikapolitiken
              är ett narkotikafritt samhälle, och då måste kraven ställas höga
              på samhällets insatser för dem som vill sluta med sin kriminella
              aktivitet.
            </seg>
            <seg xml:id="i-eee1dacbeac9583b-0">
              Det är ett starkt moraliskt argument för en vårdgaranti som innebär
              att insatser ska påbörjas snarast när en individ söker hjälp för
              sitt missbruk. Inom några veckor är det rimligt att vårdinsatser
              kommer till stånd.
            </seg>
            <seg xml:id="i-752ea12986b7594a-0">
              Trots att tidiga insatser är mycket kostnadseffektiva förekommer
              de i förhållandevis liten utsträckning, och variationen mellan
              kommunerna i kvalitet och utbud är alltför stor. Det är viktigt
              att kommunerna satsar på att utforma attraktiva insatser så att
              människor med beroendeproblematik i större utsträckning söker
              hjälp i ett tidigt skede.
            </seg>
            <seg xml:id="i-9f14a25cd1d125c6-0">
              Att tidiga insatser inom beroendevården och insatser för personer
              med svår problematik inte finns i tillräcklig utsträckning brukar
              förklaras med kommunernas bristande resurser. Det kan även vara
              svårt att prioritera sådan verksamhet i konkurrens med till exempel
              skola och äldreomsorg. Det är i dag tyvärr relativt riskfritt
              att inte tillgodose behov hos människor med beroendeproblematik,
              för det är en grupp som sällan överklagar.
            </seg>
            <seg xml:id="i-3de29b782e5a27b4-0">
              För att kommunerna ska motiveras till att avsätta resurser till
              kompetensutveckling, bygga upp insatser av hög kvalitet och arbeta
              aktivt med tidiga upptäckter bör man undersöka möjligheterna till
              att skapa ekonomiska incitament där en prestationsbaserad ersättning
              utgår till kommuner med effektiva insatser av hög kvalitet som
              är attraktiva för brukarna. Genom att inrätta nationella kvalitetssystem,
              med indikatorer som utformats i enlighet med vad som visat sig
              ge bäst resultat, skulle även kunskapen om vad som fungerar i
              kommuner med olika struktur öka och goda exempel spridas.
            </seg>
            <seg xml:id="i-f4db9ebdd0129a37-0">
              Personer med missbruksproblem har i dag i praktiken en svagare
              ställning än flertalet andra patientgrupper. Genom att snabbt
              erbjuda vård och skräddarsy behandlingen efter missbrukarens egna
              behov och önskemål ökar möjligheterna till snabb och lyckad rehabilitering.
            </seg>
            <seg xml:id="i-3e01978afbbab376-0">
              När beroende och missbruk har pågått under många år har det oftast
              utvecklats till en livsstil, och det är då nödvändigt med insatser
              som berör detta. Det behövs då rehabilitering, sysselsättning
              och psykosocialt stöd. Självhjälpsgrupper som Anonyma Alkoholister
              och Narkomaner och den idéburna sektorn behöver stödjas, och brukarinflytandet
              bör lagregleras.
            </seg>
            <seg xml:id="i-57d5ba1507169d85-0">
              Herr talman! På missbruksbehandlingens område krävs att undermåliga
              vårdalternativ sorteras bort genom en auktorisation och att kvaliteten
              på vården höjs, liksom att en genomarbetad eftervård erbjuds.
              Här finns det anledning för staten att satsa särskilda resurser
              på metodutveckling och utvärdering. För att få fram optimala vårdmodeller
              bör staten subventionera dessa vårdmodeller inklusive inbyggd
              forskning så att de får möjlighet att utvecklas.
            </seg>
            <seg xml:id="i-9a9bc539a409ba0a-0">
              Det får inte heller vara så att narkomanvården bara blir medicinskt
              inriktad. Den medicinfria narkomanvården i Sverige seglar i motvind.
              Utifrån ett brukarperspektiv är det viktigt att det vid sidan
              av den medicinska behandlingen också erbjuds medicinfria vårdalternativ
              för dem som så önskar. Precis som underhållsbehandling för opiatberoende
              handlar om mycket långa vårdperioder krävs ofta långvariga stödinsatser
              för personer som väljer medicinfria alternativ för att dessa ska
              bli framgångsrika.
            </seg>
            <seg xml:id="i-45fad26eac224b2b-0">
              Den svenska missbruksvården behöver bli mer kunskapsbaserad.
              Kvaliteten varierar i dag alldeles för mycket. Vi måste vara säkra
              på att pengarna används rätt. Det gynnar både skattebetalarna
              och dem som behöver vård. Kunskaper om bra behandlingsmetoder
              kan användas som underlag för en nationell standard.
            </seg>
            <seg xml:id="i-64092d83b9bbd5fc-0">
              Missbruksutredningen var inne på rätt väg när man föreslog krav
              på auktorisation för behandlingshem samt utveckling av kvalitetsregister
              för att kunna följa upp vårdens kvalitet.
            </seg>
            <seg xml:id="i-3abf7302cec69715-0">
              Vi socialdemokrater föreslår att det införs auktorisation för
              personal och vårdhem. Detaljerna för detta måste utredas närmare.
              Läkare, psykologer, socionomer och vårdpersonal behöver på många
              områden få en kompetensförstärkning om beroendefrågor. Därutöver
              behövs specialistutbildning, utökad forskning och start av kompetenscentrum
              med utbildning för personal som arbetar med personer med beroende
              och missbruk.
            </seg>
            <seg xml:id="i-f15b2ca76db33d41-0">
              Samordningen mellan kommuner och landsting när det gäller missbruksvård
              måste förbättras för att få till stånd säkra och kompletta vårdkedjor.
              En bra modell var det tidigare initiativet i tvångsvården Ett
              kontrakt för livet.
            </seg>
            <seg xml:id="i-378728d40fa5212f-0">
              Regeringens förslag om att det ska bli lagstadgat krav på att
              huvudmännen samarbetar genom överenskommelser, exempelvis om gemensamma
              mål, resursfördelning och stöd till vissa grupper, låter bra,
              men risken är stor att det i sin nuvarande lösa utformning blir
              en ny pappersprodukt som påverkar situationen för dagens missbrukare
              mycket lite.
            </seg>
            <seg xml:id="i-2e3c02e46009728f-0">
              För att undvika att den föreslagna lagändringen bara blir en
              ny pappersprodukt bör någon form av belöningssystem övervägas
              för kommuner och landsting som gör rätt, och sanktionssystem för
              dem som gör fel.
            </seg>
            <seg xml:id="i-fb791a97e9e0365b-0">
              Herr talman! Den borgerliga regeringen som tillträdde hösten
              2006 lade ned Alkoholkommittén och Mobilisering mot narkotika.
              Vi tycker att det var ett felaktigt vägval. Den tidigare specialiseringen
              ledde till ökad kraft i det förebyggande arbetet.
            </seg>
            <seg xml:id="i-ce71883a5abf4e52-0">
              Vi anser att den arbetsmodell som befästes i den nyligen antagna
              nationella ANDT-strategin har lett till att arbetet blivit otydligare
              och tappat i fokus, tempo och kraft. Vi är beredda att se över
              den nu gällande organisationen.
            </seg>
            <seg xml:id="i-d8754edb0a902c29-0">
              Regeringen berör inte spelberoendefrågan i propositionen mer
              än att man kommenterar en remissinstans i frågan, och den fanns
              inte heller med i direktiven till Missbruksutredningen. Det är
              beklagligt, eftersom kraven på att kommunerna ska hjälpa personer
              med spelberoende är stora.
            </seg>
            <seg xml:id="i-5a377fd43080b450-0">
              När det gäller vård och hjälp till spelberoende behövs mer forskning.
              Det är högst oklart vad som fungerar och vad som inte fungerar.
              Risken är stor för att hjälp till spelberoende blir verkningslösa
              insatser till hög kostnad. Kognitiv beteendeterapi kan minska
              symtomen på spelberoende, men om det finns långtidseffekter vet
              vi inte.
            </seg>
            <seg xml:id="i-0908c766852fb406-0">
              När det gäller olika psykologiska behandlingar finns det tecken
              på att motiverande samtal kan minska omfattningen av spelande
              och penningförluster, men i övrigt saknas underlag för att dra
              slutsatser.
            </seg>
            <seg xml:id="i-667978dbae5c53cd-0">
              Det är dags att kraftigt stärka forskningen på området. Vi föreslår
              att man undersöker möjligheterna till att de outhämtade vinster
              som årligen inte tas ut från Svenska Spel går in i en särskild
              forskningsfond som administreras av det statliga forskningsrådet
              FAS. Då kan exempelvis personer göra ett medvetet val att inte
              hämta ut småvinster och därigenom veta att pengarna går till forskning.
            </seg>
            <seg xml:id="i-16f7672374dd1b31-0">
              Herr talman! Missbruksutredningen har på ett tydligt sätt visat
              de stora samhällsekonomiska och humanitära vinster som kan göras
              om missbruksarbetet blir mer effektivt. Vi socialdemokrater hade
              hoppats mer på regeringens proposition inom detta viktiga område.
            </seg>
            <seg xml:id="i-a152fb5074fb2b24-0">
              Med detta vill jag säga att jag självklart står bakom samtliga
              socialdemokratiska reservationer, men för tids vinnande yrkar
              jag bifall endast till reservationerna 8, 10 och 24.
            </seg>
          </u>
          <note xml:id="i-b744dcf51a247e69-0">
            I detta anförande instämde Ann Arleklo och Lennart Axelsson (båda
            S).
          </note>
          <note type="speaker" xml:id="i-5d0ed1f3f888ad76-0">
            Anf. 73 MAGNUS EHRENCRONA (MP):
          </note>
          <u who="magnus_ehrencrona_161a69" xml:id="i-1523f9eab0ecc2c4-0">
            <seg xml:id="i-680784eab94ed0f9-0">
              Herr talman! Jag vill inleda genom att yrka bifall till några
              av våra reservationer. Givetvis står Miljöpartiet bakom alla sina
              reservationer, men för tids vinnande begränsar jag mig till att
              yrka bifall till reservationerna 2, 8, 10 och 27.
            </seg>
            <seg xml:id="i-b58e3d719b3d47d2-0">
              Det behövs förändringar inom missbruksvården. Det vet människor
              som själva har beroendeproblematik, anhöriga och professionen.
              Även politikerna inser detta. Ett stort antal utredningar har
              gjorts, nu senast den mycket omfattande Missbruksutredningen.
              Utredningen arbetade länge och presenterade flera rapporter, bland
              andra en som hade till syfte att skapa diskussion. Utredningen
              lade slutligen fram en genomarbetad slutrapport som innehöll drygt
              70 förslag.
            </seg>
            <seg xml:id="i-9bf755e8640e53d6-0">
              De flesta kunde inte annat än att känna en viss snopenhet när
              regeringen flera år senare nu presenterade en påfallande tunn
              proposition. Där håller vi med Christer Engelhardt. Regeringen
              kunde ha gjort mycket mer.
            </seg>
            <seg xml:id="i-11042130a1613812-0">
              Det är en proposition där det enda konkreta förslaget till ändring
              är att det ska föras in en lagparagraf i socialtjänstlagen respektive
              hälso- och sjukvårdslagen om krav på samarbete mellan landsting
              och kommun, alltså krav på att en överenskommelse ska ingås om
              detta, och att organisationer som företräder dem som berörs eller
              deras närstående, om det är möjligt, bör ges möjlighet att lämna
              synpunkter på innehållet.
            </seg>
            <seg xml:id="i-28818efd4639c393-0">
              Området är för viktigt för att inte större förändringar än så
              ska föreslås. Det räcker helt enkelt inte med den här framlagda
              propositionen. Miljöpartiet har lämnat ett antal förslag för en
              väsentligt förbättrad missbruksvård i Sverige. Jag tänker här
              beröra några av våra förslag. Tiden medger inte att jag går in
              på alla förslag.
            </seg>
            <seg xml:id="i-77769f50db05743a-0">
              Allra viktigast för att människor inte ska börja missbruka är
              naturligtvis en aktiv och förebyggande politik. Det handlar om
              tillgång till vård och behandling, synsätt över huvud taget när
              det gäller individen och möjlighet att tidigt uppmärksamma problem
              och tendenser till riskbruk. Alltför ofta kan vuxna redan i förskola
              och skola ana vilka barn som är på väg att hamna i de här problemen
              längre fram i livet. Då gäller det att sätta in tydliga stödinsatser
              och att vuxenvärlden inte ger upp eller blundar.
            </seg>
            <seg xml:id="i-74ca02de5e16d42b-0">
              Miljöpartiet bedriver en politik för att varje barn ska ha rätt
              att bli sett. Det kräver en offensiv skolpolitik, bland annat
              förbättringar av lärarnas villkor liksom elevernas villkor och
              en mer tillgänglig elevhälsovård. Det är en viktig pusselbit i
              detta. Hit hör också ett mänskligare och ur socialt perspektiv
              mer hållbart samhälle, där människor ska kunna kombinera arbetsliv
              och övrigt liv utan att det ska gå ut över barnen och deras tillvaro.
              Vuxna måste ju ha tid för sina barn.
            </seg>
            <seg xml:id="i-ed023878f1b7fc32-0">
              Att börja använda droger kan ibland för den unge handla om spänningssökande.
              Det är ett behov som vi måste kunna kanalisera på andra sätt.
              Unga har enormt många idéer och en handlingskraft som i mycket
              begränsad omfattning får utrymme i dagens samhälle. För att tidigt
              stävja missbruk som påbörjats är det bland annat därför viktigt
              med tidiga insatser, såsom speciella mottagningar för unga med
              missbruksproblem. Jag kan nämna att i mitt hemlän Skåne har Miljöpartiet
              tillsammans med allianspartierna det är det styre vi har där börjat
              satsa på sådana mottagningar. Det är glädjande.
            </seg>
            <seg xml:id="i-b85bff8b8c7e23fd-0">
              Herr talman! Många missbrukare har även psykiska problem. Gränslinjen
              mellan ett psykiskt sjukdomstillstånd och ett beroende är ofta
              mycket flytande och skapar stora problem inom psykvården. Det
              händer att psykiskt sjuka nekas att tas in på avgiftning, liksom
              drogpåverkade nekas på psykiatriska avdelningar. Då många missbrukare
              är psykiskt sjuka och ofta påverkade blir resultatet att de som
              behöver vård inte alltid får den vård de behöver. Frågan om vilken
              problematik som ska anses vara den huvudsakliga har ofta gjort
              att människor inte fått behövlig vård utan hamnat mellan stolarna,
              som man brukar säga.
            </seg>
            <seg xml:id="i-45f4960c0926d002-0">
              Miljöpartiet anser att denna kombinerade problematik mellan psykisk
              sjukdom och missbruk behöver lyftas fram särskilt i nationella
              riktlinjer.
            </seg>
            <seg xml:id="i-d5f6eb13385c0f7c-0">
              Herr talman! Vi vill se en verksam vårdgaranti för personer med
              missbruksproblem. Frågan om särskild vårdgaranti är dock komplicerad.
              Som regeringen påpekar omfattas personer med missbruk och beroende
              redan i dag av hälso- och sjukvårdens vårdgaranti. Samtidigt kan
              det konstateras att den vårdgarantin knappast är utformad på ett
              bra sätt för gruppen.
            </seg>
            <seg xml:id="i-53c5ed1fcfa2c44b-0">
              Kontakt med primärvården ska erbjudas samma dag, besök hos läkare
              i primärvården inom sju dagar och besök inom den planerade, specialiserade
              vården inom 90 dagar efter remiss. Och behandling ska inledas
              90 dagar efter att vårdgivaren beslutat att erbjuda behandling.
            </seg>
            <seg xml:id="i-c556c9243b9df07c-0">
              För den som missbrukar är motivationen avgörande för att kunna
              ta emot behandling, precis som Christer nämnde tidigare. Därför
              är det helt centralt med en vård som kan vara flexibel och tillgänglig
              när den enskilde söker hjälp.
            </seg>
            <seg xml:id="i-4752adcd7ece788d-0">
              Motivationsarbete måste också kunna göras från profession, arbetsplatser
              och anhöriga med en vetskap om att den enskilde verkligen ska
              kunna få vård den dag individen är redo, så att säga, att ta emot
              den.
            </seg>
            <seg xml:id="i-14c2679054d62905-0">
              Vad vården innehåller är givetvis skiftande beroende på behovet
              av avgiftning eller inte och vilken karaktär missbruket har i
              övrigt.
            </seg>
            <seg xml:id="i-ebc2f373efd78970-0">
              Missbruksutredningen föreslog en förstärkt vårdgaranti på 30
              dagar för personer med missbruk eller beroende, med brasklappen
              att akuta behov skulle tillgodoses genast.
            </seg>
            <seg xml:id="i-32c18e931b1634e4-0">
              Inom den givna tiden var tanken att landstingen skulle vara skyldiga
              att tvärprofessionellt utreda och inleda behandling. Utredningen
              föreslog också att kommunen skulle erbjuda den som behöver psykosociala
              insatser på grund av sitt missbruk en individuell plan inom 30
              dagar.
            </seg>
            <seg xml:id="i-90c16482ad483381-0">
              Vi anser att en särskild vårdgaranti behövs. Däremot anser vi
              att frågan behöver analyseras ytterligare så att det här utformas
              på ett sätt som verkligen fungerar ändamålsenligt. Det måste i
              realiteten vara en vårdgaranti som innebär en trygghet för den
              enskilde och dennes anhöriga. Det får inte riskera att bli en
              pappersprodukt.
            </seg>
            <seg xml:id="i-94d7c36b3a65f406-0">
              När det gäller vår närmaste omgivning kan man nämna att Danmark
              har en garanti på 14 dagar och Norge på 30 dagar, vilket det refereras
              till i utredningen. Vi anser att regeringen bör göra en fördjupad
              utredning och återkomma med ett avvägt förslag som tar hänsyn
              till de erfarenheter som gjorts i våra grannländer och på andra
              håll. De farhågor som kommit fram i en del av remissvaren ska
              självfallet beaktas, så att man kan förebygga fallgropar som kan
              finnas.
            </seg>
            <seg xml:id="i-a14e6d22e483bed8-0">
              Centralt är naturligtvis att den enskildes rättigheter ska bli
              bättre det vill vi alla och inte försämras i förhållande till
              vad som gäller i dag. Vi instämmer också med såväl Socialstyrelsen
              som Malmö högskola som framhåller att en stärkt ställning för
              individen bör innebära att den enskilde i möjligaste mån ges tolkningsföreträde
              i fråga om sitt eget behov av vård och behandling.
            </seg>
            <seg xml:id="i-a79e5cc8b29d34a6-0">
              Missbruksutredningen föreslog att ansvarsfördelningen mellan
              huvudmännen delvis skulle förändras, så att landstinget skulle
              ha ansvar för såväl tillnyktringsverksamhet som abstinensvård
              och behandling, såsom huvudman för hälso- och sjukvården. Förslaget
              var att kommunen skulle ansvara för psykosocialt stöd samt stöd
              till boende, sysselsättning och försörjning.
            </seg>
            <seg xml:id="i-6ba64d38efe57c3c-0">
              Vi från Miljöpartiet delar denna bedömning. Det faktum att beroende
              är ett sjukdomstillstånd är numera vedertaget på ett annat sätt
              än det har varit tidigare. Det har gjort det mindre stigmatiserande
              att vända sig till vården för hjälp med missbruk. Forskningsresultat
              i utredningar visar också att nio av tio personer med missbruk
              eller beroende helst skulle vilja söka hjälp hos hälso- och sjukvården.
            </seg>
            <seg xml:id="i-4c17984d1cc5634d-0">
              I dagsläget varierar sjukvårdshuvudmännens ansvar stort i olika
              delar av landet och vilken missbruksvård som där bedrivs. Det
              är i sig mycket otillfredsställande att situationen därmed är
              så ojämlik. Med ett tydligt ansvar skulle situationen kunna förändras
              och mer jämlik vård kunna erbjudas över landet.
            </seg>
            <seg xml:id="i-ba705937b9e30670-0">
              Kommuner har traditionellt fokuserat på andra faktorer, inte
              minst psykosociala, vilket kan upplevas som ett stöd, men ibland
              kan det upplevas som skuldbeläggande för den enskilde.
            </seg>
            <seg xml:id="i-eeb9dde2ef890ade-0">
              Vi tycker helt enkelt att det är en rimlig förändring i tiden
              att hälso- och sjukvården får detta tydliga behandlingsansvar.
              Vi menar att förändringen av de flesta kommer att upplevas som
              både begriplig och följdriktig.
            </seg>
            <seg xml:id="i-364c9bf20880c75a-0">
              Regeringen menar att socialtjänsten bör göras mindre stigmatiserande
              genom att poängtera lättillgänglig information om hur missbruks-
              och beroendevården är organiserad lokalt och genom information
              till särskilda målgrupper. Vi från Miljöpartiets sida tror inte
              att det räcker.
            </seg>
            <seg xml:id="i-8744034a38d6b27c-0">
              Bland remissvaren har en farhåga framförts om att den medicinska
              synen skulle bli förhärskande på missbruksvården och behandlingen
              med en sådan här förändring. Det vore naturligtvis olyckligt.
              Visst kan vi till viss del förstå den farhågan. Samtidigt menar
              vi dock att hälso- och sjukvården har en bredare roll och funktion
              i samhället. Den hälsofrämjande delen och helhetssynen på människan
              har blivit alltmer självklar, inte minst genom samarbete mellan
              olika yrkeskategorier.
            </seg>
            <seg xml:id="i-b5c3b37bd20b7182-0">
              Miljöpartiet vill att denna utveckling drivs på ytterligare,
              i den förändring vi föreslår. Genom rätt förebyggande och hälsofrämjande
              insatser minskar behovet av dyra behandlingar över huvud taget
              på sikt. Primärvården har till exempel en stor potential när det
              gäller att tidigt uppfatta och fånga upp alkoholproblem och sätta
              in rätt stöd i tid. Det är en uppgift som kan utvecklas.
            </seg>
            <seg xml:id="i-c8e6ce7ab9911add-0">
              Regeringen har i propositionen landat i att inte vilja förändra
              huvudmannaskapet för behandlingen av missbrukare. Vi gör alltså
              en annan bedömning. Att låta sjukvårdshuvudmannen ta över ansvaret
              för behandlingen från kommunerna menar vi kommer att göra att
              långt fler söker hjälp och att vård och behandling kommer att
              utvecklas över hela landet. Tillgängligheten i dag är inte så
              god i förhållande till det antal som har en problematik med missbruk.
            </seg>
            <seg xml:id="i-d938621423b39067-0">
              Ett förstärkt ansvar för landstingen skulle kunna underlätta
              utvecklad valfrihet för den enskilde, vilket vi också har förslag
              om. Råkar man bo i en liten kommun är det inte rättvist att man
              ska vara beroende av den snäva socialbudget som det ofta kan vara
              tal om. Lägger man ansvaret på landstinget skulle man förmodligen
              få det mer jämlikt ur den aspekten, när det gäller valfriheten.
            </seg>
            <seg xml:id="i-e2259f3be0d474a8-0">
              Valfriheten är något som brister i dag. Det finns en begränsad
              möjlighet till valfrihet. Att bli hänvisad till en verksamhet
              utan valmöjlighet är ett förlegat förhållningssätt som kan upplevas
              som disciplinerande för den enskilde och som knappast understöder
              tanken på den enskilde som en fri, tänkande individ, som bör bli
              bemött med respekt, trots missbruksproblematiken. Man är ju en
              individ med samma rättigheter oavsett om man har det. Vi ska inte
              ha en moraliserande mentalitet i systemet.
            </seg>
            <seg xml:id="i-c23488d6a2a97c22-0">
              Vi anser därför att regeringen bör återkomma med förslag om hur
              valmöjlighet för den enskilde inom missbruks- och beroendevården
              ska kunna tillgodoses tydligare.
            </seg>
            <seg xml:id="i-7915c5b16a18f1c1-0">
              Herr talman! En god valfrihet förutsätter också kvalitet bland
              de alternativ som skattepengarna går till. Annars får vi en väldigt
              märklig effekt. Missbruksutredningen har ägnat stor energi åt
              området utbildning, forskning, kompetens och spridning av kunskap.
              Men regeringen har knappt berört detta, trots att det är så grundläggande
              för att lyfta kvaliteten i hela missbruksvården, vilket måste
              vara vår gemensamma ambition över huvud taget inom politiken.
            </seg>
            <seg xml:id="i-cebc87b1d59d597b-0">
              Vi anser därför att regeringen bör återkomma med en strategi
              för förstärkt forskning, utbildning, vidareutbildning och kunskapsspridning
              i missbruks- och beroendevården med utgångspunkt i de förslag
              som beskrivs i kap. 6 i Missbruksutredningen.
            </seg>
            <seg xml:id="i-c43534064c5e72af-0">
              Vi instämmer i utredningens bedömning att kvalitetskraven på
              behandlingsenheterna bör utvecklas och tycker att det är bra att
              Socialstyrelsen ska utreda frågan närmare. Regeringen är dock
              otydlig när den anger att Socialstyrelsen kan komma att få i uppdrag
              att närmare utreda behov och möjligheter att utveckla ett system
              för auktorisation, alternativt skärpta tillståndskrav, för behandlingsenheter.
              Vi anser att Socialstyrelsen ska få ett tydligt sådant uppdrag.
            </seg>
          </u>
          <note type="speaker" xml:id="i-55d0787c31d26a09-0">
            Anf. 74 PER RAMHORN (SD):
          </note>
          <u who="per_ramhorn_d92e42" xml:id="i-4e5c7134717b06a7-0">
            <seg xml:id="i-69b999f8c6a914e4-0">
              Herr talman! Vi sverigedemokrater anser att det är viktigt att
              förbättra tillgängligheten för personer med missbruks- eller beroendeproblem.
              Vi vill se en vård som har hälsa och helhetssyn som mål och där
              individens behov står i centrum. Oavsett vårdbehov och livssituation
              ska människor kunna lita på att de får den vård som de behöver.
            </seg>
            <seg xml:id="i-746f892fc230a1a5-0">
              Varje människa har rätt att leva i ett samhälle som främjar hälsa,
              med tillgång till god, säker och välfungerande vård. I dag avgörs
              tillgången till vård och behandling i hög grad av vilken kommun
              eller vilket landsting som en person med missbruksproblem råkar
              bo i. I vissa kommuner och landsting saknas ett grundläggande
              utbud av behandlingsinsatser. I andra kommuner och landsting finns
              ett grundläggande utbud, fast tillgängligheten är begränsad. Detta
              är inte acceptabelt.
            </seg>
            <seg xml:id="i-e74fa38c88320356-0">
              Herr talman! En effektiv missbruksvård kräver flera olika steg
              som löper parallellt, utifrån en genomtänkt strategi och helhetssyn
              med en tydlig ledning från en aktör och tydliga ansvarsroller
              för vem som ska göra vad.
            </seg>
            <seg xml:id="i-8d2fc0e7a36886c6-0">
              Vi anser att ansvaret för vården av missbruk bör vara förbehållet
              landstinget. Nästan samtliga andra europeiska länder har låtit
              sjukvården ta över huvudansvaret för behandling av missbruk. Fördelen
              med att lyfta missbruksvården till landstinget är att man har
              bättre förutsättningar att garantera individen en likvärdig vård
              oavsett var i landet personen bor. Därför anser vi att det bör
              införas i en ny lag.
            </seg>
            <seg xml:id="i-8c94fcf1150ee187-0">
              Herr talman! Sverigedemokraterna anser också att förebyggande
              arbete ska tillåtas mer aktivt i skolorna. Vi anser att skolan
              är en viktig arena för förebyggande och tidiga insatser mot ungas
              missbruk. Forskning visar att undervisning och information om
              droger, som länge varit skolans främsta insats, har begränsade
              effekter. Av större betydelse är arbetet för ett bra skolklimat
              och en policy och handlingsplan som talar om hur skolan ska upptäcka,
              ingripa och agera mot elevers missbruk. Dessutom anser vi att
              frivilliga, slumpmässiga drogtester är en viktig del av det förebyggande
              arbetet i skolan.
            </seg>
            <seg xml:id="i-582c5b480cb925e1-0">
              Utredningens förslag om sprututbytesverksamhet är vi sverigedemokrater
              tveksamma till. Utvärderingar av denna verksamhet visar på olika
              resultat utifrån vem som företräder vilken sida. Det finns argument
              både för och emot sprututbyte. Tyvärr måste man också erkänna
              att forskningsläget är väldigt oklart. Studier och rapporter av
              kunskapsläget kommer till olika slutsatser. Det beror delvis på
              att det finns metodproblem som gör det svårt att dra säkra slutsatser.
            </seg>
            <seg xml:id="i-9f164589e081e628-0">
              Men en sak kan man konstatera: Det finns inga vetenskapliga bevis
              på att sprututbyte verkligen är effektivt för att minska smittspridningen.
              En del studier pekar på indicier i den riktningen, men några säkra
              belägg finns inte.
            </seg>
            <seg xml:id="i-87eaca0390d9370b-0">
              Då kan man undra: Är det här så viktigt? Ja, vi anser det, därför
              att det finns andra studier som pekar på allvarliga risker och
              negativa effekter av sprututbyte. Blodöverförd smitta är inte
              den enda risken i sammanhanget. Man ska komma ihåg att det är
              livsfarligt att injiciera narkotika i blodomloppet även om sprutan
              är ren. Årligen dödas uppåt 400 människor i Sverige av detta.
            </seg>
            <seg xml:id="i-2f494553b09b473a-0">
              Vi anser att den enda humana inställningen är att verka för att
              så få som möjligt i vårt samhälle blir narkotikamissbrukare och
              att så många som möjligt av dem som ändå blir det får effektiv
              hjälp att sluta. Det måste vara vår huvudinriktning inte att på
              olika sätt underlätta ett fortsatt missbruk.
            </seg>
          </u>
          <note xml:id="i-046f4855a1d506d8-0">
            Till sist, herr talman, vill jag yrka bifall till våra reservationer
            3, 16, 25 och 31.
          </note>
          <note type="speaker" xml:id="i-52334743c3a2b4ad-0">
            Anf. 75 EVA OLOFSSON (V):
          </note>
          <u who="eva_olofsson_993bb0" next="cont" xml:id="i-59d615f9331739d4-0"/>
          <note xml:id="i-3bc48db778f2c37f-0">
            Herr talman! Jag vill börja med att yrka bifall till reservationerna
            5, 8, 14 och 24.
          </note>
          <u who="eva_olofsson_993bb0" prev="cont" xml:id="i-57aa86a6bdfdd7ca-0">
            <seg xml:id="i-4a61e6ae2737a6ab-0">
              Sedan vill jag säga att det är roligt att se statsrådet Maria
              Larsson här i kammaren. Det var rätt länge sedan vi hade någon
              av ministrarna med på socialutskottets debatter.
            </seg>
            <seg xml:id="i-335ceca7c40504fe-0">
              Herr talman! I ett solidariskt välfärdssamhälle ska det vara
              en självklarhet att människor som har ett riskbruk får stöd att
              bryta detta innan det utvecklas till ett nedbrytande missbruk.
              Det ska vara självklart att kvinnor och män som är beroende och
              har fastnat i missbruk av alkohol, narkotika, läkemedel eller
              dopningsmedel, som är ett hot mot deras hälsa och förstör deras
              liv, ska få en bra vård, så att de kan rehabiliteras från sitt
              missbruk.
            </seg>
            <seg xml:id="i-f65e895e236fff99-0">
              Det är inte bara de som får sina liv förstörda, utan det är många
              människor runt omkring. Det är barn som får växa upp med föräldrar
              med missbruk. Det är föräldrar till barn med missbruk. Det är
              vänner och andra släktingar. Ja, det är många som berörs när missbruksvården
              inte fungerar tillräckligt bra.
            </seg>
            <seg xml:id="i-e626fe935d0b8f0d-0">
              I dag beror det alldeles för mycket på var du bor, i vilken kommun
              och vilket landsting du bor. Det är inte rimligt med så stora
              skillnader som finns i dag.
            </seg>
            <seg xml:id="i-937f2d4840cd8827-0">
              Det är inte heller rimligt att man på vissa håll kan få vänta
              på insatserna för länge och att det på andra håll erbjuds bara
              ett behandlingsalternativ i kommunen, att sprututbytesprogram
              finns i bara några få delar av landet och att människor dör när
              de stängs av från substitutionsbehandling.
            </seg>
            <seg xml:id="i-f92508a585c8fc80-0">
              Därför tror jag att många var glada när regeringen tillsatte
              Missbruksutredningen våren 2008. Nu undrar jag lite: Varför tillsatte
              man en utredning som skulle titta över hela missbruks- och beroendeområdet
              när man sedan inte tar hand om resultatet? Det hoppas jag att
              statsrådet kan svara på när hon ska tala efter mig.
            </seg>
            <seg xml:id="i-d16b584b8dbf9427-0">
              Av alla de 70 förslag som lades fram är det ett som har blivit
              mycket tydligt framlagt, att man, som det har sagts här tidigare,
              i lagstiftningen ska skriva in att kommuner och landsting ska
              vara skyldiga att göra överenskommelser om samarbete när det gäller
              människor i missbruk.
            </seg>
            <seg xml:id="i-443cd2e570f2242a-0">
              Det är ett förslag som vi tycker är bra. Vi har absolut ingenting
              emot det. Men det räcker inte om man vill höja kvaliteten och
              ambitionerna när det gäller missbruksvården i vårt land.
            </seg>
            <seg xml:id="i-dd584398c930dfb2-0">
              Utredningens mest kontroversiella förslag var att flytta huvudmannaskapet,
              alltså att flytta ansvaret för behandling från socialtjänsten
              och lägga behandlingen helt och hållet hos hälso- och sjukvården.
              Många remissinstanser har haft synpunkter på detta. Där delar
              vi regeringens syn. Vi skulle inte vilja göra denna förändring.
              Vi ser risk för att kompetens och kunskap försvinner, att uppbyggda
              system för behandling slås sönder och att en omorganisation gör
              att man tappar fart. Enligt socialtjänstlagen kan man överklaga
              besluten. Det kan man inte enligt hälso- och sjukvårdslagen. Vi
              ser en risk för medikalisering av behandlingen och att nya gränser
              skulle uppstå i fråga om det som skulle vara kommunens ansvar,
              nämligen att ge rehabilitering, socialt stöd, vardagsliv i boende
              och annat. Vi ser också en risk för dem som har det tyngsta missbruket,
              de som inte aktivt söker någon vård och hjälp.
            </seg>
            <seg xml:id="i-fd5a057f08fc592e-0">
              Men att man inte flyttar på behandlingsansvaret innebär inte
              att man inte ska göra något. Vi tror att man i stället ska satsa
              och att staten ska stimulera till integrerade mottagningar där
              både hälso- och sjukvården och socialtjänsten finns, där man kan
              få kompetensen från båda hållen. Det kanske känns mycket lättare
              att uppsöka dessa mottagningar än ett socialkontor. Här ska man
              kunna erbjuda olika behandlingsinsatser. Inte minst för mindre
              kommuner som inte har så mycket resurser till detta skulle det
              kunna innebära att de får olika behandlingsalternativ att välja
              mellan.
            </seg>
            <seg xml:id="i-a0a02525371e5725-0">
              Att fastna i ett missbruk handlar om många olika saker. Det handlar
              om livssituationen. Man kanske har med sig det från familjen,
              och man kanske är mer sårbar för att fastna i ett missbruk. Men
              vi vet också att till exempel hög ungdomsarbetslöshet är kopplad
              till ökade risker för missbruk bland ungdomar. Jag skulle vilja
              säga att en av de viktigaste förebyggande insatserna som vi i
              Vänsterpartiet föreslår är bland annat en garanti för arbete,
              praktik, lärlingsplatser, utbildning och arbetsmarknadsåtgärder
              till alla ungdomar som är arbetslösa.
            </seg>
            <seg xml:id="i-f2d2c911a8dbc5f2-0">
              Mottagningen Maria Ungdom i Helsingfors jobbar med ungdomar som
              har missbruksproblem. Man arbetar både med behandling och med
              forskning. Där finns både socialtjänsten och Helsingforss läns
              landsting med. Man berättar att när det gäller ungdomar är det
              inte missbruket som är i centrum utan det är hela situationen
              för ungdomarna. De kommer ofta från familjer med problem. Det
              funkar inte i skolan, de mår psykiskt dåligt, och de har fysiska
              hälsoproblem. Det gäller här att ha en helhetssyn.
            </seg>
            <seg xml:id="i-cafaea1a5b191328-0">
              Här är vi inne på tidiga insatser. Redan i förskolan när man
              ser att barn behöver stöd ska skolan kunna ge stöd till alla elever
              och ha en tvärprofessionell helhetssyn. Vi tror att Maria Ungdom
              som ett nationellt kompetenscentrum skulle kunna tillföra mycket
              när det gäller kunskaper, erfarenheter, behandling och forskning
              i fråga om ungdomar. Vi har i flera år avsatt pengar för att göra
              Maria Ungdom till ett nationellt kompetenscentrum.
            </seg>
            <seg xml:id="i-99b2a29873cdb31e-0">
              Vi i Sverige är ganska bra på förebyggande arbete när det gäller
              både alkohol och narkotika. Men vi har nog inte varit det på läkemedelsområdet.
              Och vi är inte lika framgångsrika när det gäller vård och behandling
              och när det gäller dödlighet vid narkotikamissbruk. Här tycker
              jag att det behövs fler åtgärder.
            </seg>
            <seg xml:id="i-938748709e6a2e03-0">
              Det behövs en ökad tillgång till vård och behandling. Liksom
              Socialdemokraterna och Miljöpartiet skulle vi vilja att man utreder
              en vårdgaranti. Man behöver titta mer på den. Vi tror att vi har
              mycket att lära av Danmark. Jag hörde också att någon sade att
              vi ska titta på Norge.
            </seg>
            <seg xml:id="i-d8fe6387ab7e645a-0">
              Det handlar också om att se vilken situation vuxna och unga är
              i. Kan man behöva göra ännu fler snabba och akuta insatser? Man
              ska självklart ha akut hälso- och sjukvård när det är omedelbar
              fara för hälsa och liv.
            </seg>
            <seg xml:id="i-f6d4b630f65bb29a-0">
              Människor i missbruk har inte någon hög status i samhället. När
              det är ont om pengar i landsting och kommuner är det inte denna
              grupp som man prioriterar. Därför tror jag att en förstärkt vårdgaranti
              skulle kunna betyda mycket för att höja kvaliteten på missbruksvården.
              Jag vill därför fråga statsrådet: Ska vi inte titta på hur det
              är i Danmark, där man säger att fler människor nu söker vård och
              får vård snabbare? Är det inte idé att göra något också i vårt
              land?
            </seg>
            <seg xml:id="i-a3ef7344f8eb659b-0">
              Substitutionsbehandlingen, eller läkemedelsassisterad behandling,
              är mycket ojämn. Det bör den inte vara. Den gör att många människor
              som har haft till exempel ett tungt heroinmissbruk kan leva ett
              liv igen. De kan fixa bostad, en del har börjat utbilda sig, de
              kan återknyta kontakterna med barn, en del kan börja jobba, och
              de behöver inte ägna sig åt kriminalitet eller prostitution för
              att finansiera sitt missbruk. Därför är det mycket viktigt att
              dessa människor har tillgång till läkemedelsassisterad behandling.
            </seg>
            <seg xml:id="i-8e696275bcbc021e-0">
              Detta måste kombineras med psykosocialt stöd. Det tycker jag
              är en självklarhet. Men då behöver man se över den spärr som nu
              finns, alltså att människor stängs ute av andra skäl än medicinska.
              De kanske har fått ett återfall. Då får de en karenstid innan
              de får återgå till programmet. Detta leder till att man tvingar
              ut människor i prostitution och kriminalitet, men de riskerar
              också en högre dödlighet. Detta vill jag ställa en fråga om. Är
              det inte dags att ge Socialstyrelsen i uppdrag att se över de
              riktlinjer som man har i denna fråga?
            </seg>
            <seg xml:id="i-8f5d9c0b70addd1b-0">
              Sverigedemokraterna var inne på sprututbytesprogram. Jag tror
              inte att det är så många i forskningsvärlden som skulle hålla
              med Sverigedemokraterna. Missbruksutredningen har skannat av forskningen
              både internationellt och i Sverige ganska rejält. Det finns faktiskt
              stöd för sprututbytesprogram. Det finns det på flera plan. Det
              är i första hand en hälsopolitisk åtgärd. Det är ingen som har
              kunnat visa att fler människor börjar använda narkotika därför
              att man ser till att de som är i ett beroende får rena sprutor.
              Det minskar alltså smittspridningen.
            </seg>
            <seg xml:id="i-922cb35750eedfa1-0">
              Det är också en kontaktyta som har gjort att man i Finland har
              kontakt med oerhört många fler människor i missbruk regelbundet
              än vad vi har i Sverige. Man kan då motivera till behandling och
              annat. Det finns alltså dubbla funktioner här. Självklart ska
              man inte bara byta sprutor. Här ska det finnas medicinsk personal,
              psykologer, kuratorer och gynekologer. Jag vet att man har det
              i Malmö. Man har utvärderat detta och sett att man har haft mycket
              bra erfarenheter i Malmö och Lund som har hållit på länge.
            </seg>
            <seg xml:id="i-4de15e8fc833e742-0">
              Men om vi ska få detta måste vi ändra lagstiftningen. Nu är det
              så att landstingen ska ansöka, men den kommun där detta ska ske
              kan lägga in veto. Det är en av anledningarna till att vi har
              detta i Skåne och först nu fått det på försök i Helsingfors. Vi
              föreslår en sådan ändring av lagstiftningen. Det gör även Socialdemokraterna.
              Jag tror att Miljöpartiet egentligen är med på det också. Jag
              skulle vilja höra hur statsrådet ställer sig till detta. Är det
              inte bra att vi får sprututbytesprogram utifrån en hälsopolitisk
              aspekt?
            </seg>
            <seg xml:id="i-ba1b19520a237218-0">
              Att lämna ett missbruk innebär att man ändrar hela sitt liv:
              nya vänner, ofta ny bostad, rehabilitering, något att göra, återknyta
              kontakter med anhöriga och andra. Därför är det så viktigt att
              kommunernas arbete stöds. Bostad först tycker vi är en mycket
              bra inriktning. Sociala kooperativ har varit mycket viktiga för
              många människor. Där har man kunnat bygga upp ett helt nytt liv.
            </seg>
            <seg xml:id="i-a3fd4cf3128e2231-0">
              Brukarinflytande är också oerhört viktigt. Man ska ha ett stort
              inflytande över behandlingen. Det är då behandlingen blir riktigt
              bra. Man har i många fall ganska goda kunskaper om vad man själv
              behöver.
            </seg>
            <seg xml:id="i-db85bf1c6ae05cfa-0">
              Kvinnor med beroende har faktiskt inte alltid samma behov av
              stöd som män. Ofta har de börjat tidigare, sökt vård senare, är
              sjukare både fysiskt och psykiskt, har använt tyngre droger, varit
              utsatta för våld och sexuella övergrepp och har gjort självmordsförsök
              i större utsträckning. Det är de som bär och föder barnen, och
              ofta har de omhändertagna barn. Detta gör att det måste finnas
              kunskaper om hur man ska möta dessa kvinnor i deras livssituation
              med deras erfarenhet och deras utsatthet om de ska kunna få den
              hjälp som de behöver. Kvinnor i missbruk är också mycket våldsutsatta.
              När det gäller skyddet till kvinnorna i missbruk som är våldsutsatta
              finns det mycket övrigt att önska på sina håll. De kan få höra
              att de får sluta med sitt missbruk. Vi i Vänsterpartiet har i
              flera år avsatt pengar till resursjourer för kvinnor.
            </seg>
            <seg xml:id="i-23eb05c5ec173fcd-0">
              Till slut, herr talman, vill jag säga att en väl utbyggd generell
              välfärd och en effektiv politik för att minska arbetslöshet och
              utjämna klyftor är bland de viktigaste sakerna för att bekämpa
              missbruk. En skola som inte sorterar elever i A- och B-lag och
              där man har chans att bli sedd och lyckas, tidiga insatser till
              barn och förebyggande insatser är naturligtvis jätteviktigt. Primärvården
              måste också utnyttjas mycket bättre, liksom skolan och skolans
              elevhälsovård.
            </seg>
            <seg xml:id="i-41f662bb2537bf97-0">
              Det är väldigt viktigt att få tag i riskbruket innan det blir
              missbruk, men vi måste också kunna erbjuda de människor som har
              fastnat i missbruk och beroende ett värdigt liv och vård- och
              behandlingsinsatser när det behövs inte bara en gång utan igen
              och igen, tills man faktiskt klarar sitt liv. Människor ska bemötas
              med respekt, inte moraliserande. De ska ha ett stort inflytande
              över sitt stöd. Det behövs ett större statligt engagemang; jag
              saknar faktiskt det jobb Mobilisering mot narkotika gjorde, till
              exempel. Vi behöver förändra lagstiftningen på flera områden.
              Vänsterpartiet har den politiken, och jag tycker att vi kan se
              att det finns en ganska stark vilja gemensamt mellan Vänsterpartiet,
              Socialdemokraterna och Miljöpartiet i frågan.
            </seg>
            <seg xml:id="i-c01610643b3893ee-0">
              Jag skulle nog vilja avsluta med att ställa ett par frågor till
              statsrådet. Det är egentligen samma sak som Christer Engelhardt
              sade i början: Är det här ett första steg? Kommer man att göra
              mer med förslagen i Missbruksutredningen, eller är det här vad
              det bidde av alla de 70 förslagen?
            </seg>
          </u>
          <note type="speaker" xml:id="i-a1d15d6e7f460d8f-0">
            Anf. 76 Statsrådet MARIA LARSSON (KD):
          </note>
          <u who="nina_larsson_698017" xml:id="i-59597d3c033a6c3c-1">
            <seg xml:id="i-e5a35cf8d53c1fd8-0">
              Herr talman! Missbruks- och beroendevården är precis som äldreomsorgen
              och sjukvården en del av vårt välfärdssystem, men det är få andra
              välfärdsinsatser som i lika hög grad präglas av en så sammansatt
              problematik. Det är ofta sociala, psykiska och somatiska behov
              som ska tillgodoses i en fungerande och stöttande kedja. Missbruksvården
              möter också människor med olika typer av problem. En del är socialt
              väletablerade, och andra lever i en socialt sett mycket utsatt
              situation.
            </seg>
            <seg xml:id="i-55be48fff59d00f1-0">
              Regeringens proposition är en del i ambitionen att utforma vården
              och det sociala stödet för att möta allas behov. Missbrukarvården
              ska vara lättillgänglig, attraktiv och möta individen när motivationen
              och kraften till förändring finns där. Missbruks- och beroendevården
              måste också kunna erbjuda ett brett spektrum av vård- och stödinsatser.
            </seg>
            <seg xml:id="i-6a79d99febbdd461-0">
              Herr talman! Missbruksutredningen gav ett omfattande och viktigt
              bidrag till utvecklingen av regeringens politik. Oppositionen
              verkar inte förstå att den här propositionen först och främst
              är en form för att hantera de lagstiftningsmässiga aspekterna
              på utredningens förslag. Stora delar av de förslag som rör utveckling,
              kompetens och prevention hanteras inom ramen för regeringens ANDT-strategi,
              med årliga åtgärdsprogram som föreläggs riksdagen. Mycket av arbetet
              påbörjades redan under Missbruksutredningens arbete.
            </seg>
            <seg xml:id="i-87a326e9ef3b8de3-0">
              Oppositionens roll är att kritisera. Jag är fullt medveten om
              det, men ert budskap i dag är en överdriven eländeskatalog. Det
              känns som att ni inte har sett, inte har läst och inte har tagit
              till er den utveckling som faktiskt har skett sedan 2006. Mycket
              av det som har skett är initierat av regeringen. Vi har under
              flera år utvecklat missbruks- och beroendevården i samarbete med
              Sveriges Kommuner och Landsting. Detta utvecklingsarbete har bidragit
              till ökad tillgänglighet, ökad kvalitet och mer kunskapsbaserade
              insatser. Det avspeglar sig också i Socialstyrelsens rapporter
              och öppna jämförelser. Det är bara att läsa.
            </seg>
            <seg xml:id="i-62f8b091d0890983-0">
              Till framstegen hör också Socialstyrelsens riktlinjearbete, där
              vi även hade ett omfattande utbildningspaket, liksom naturligtvis
              det stora arbete vi gör inom ramen för Kunskap till praktik. Det
              är fräckt av Socialdemokraterna att påstå att det händer saker
              trots regeringen, för det är faktiskt så att det är regeringen
              som har finansierat och initierat det utvecklingsarbete vi gör
              tillsammans med Sveriges Kommuner och Landsting. Till framstegen
              hör även den utbyggnad vi har kunnat se när det gäller underhållsbehandling
              för opiatberoende personer.
            </seg>
            <seg xml:id="i-8663a3bcde6784fb-0">
              Missbrukarvården har alltjämt brister det är jag den första att
              tillstå men mycket har blivit bättre. Med den här propositionen
              vill regeringen ta ytterligare steg mot en positiv utveckling
              genom att skapa rätt förutsättningar för kommuner och landsting.
            </seg>
            <seg xml:id="i-834b29150705e105-0">
              Herr talman! En skyldighet i lag att ingå överenskommelse tydliggör
              och förstärker huvudmännens ansvar på området. Det praktiska arbetet
              i kommuner och landsting kräver att man har gemensamma mål, en
              gemensam resursfördelning och ett samarbete kring vissa grupper.
              Då kan både förtroendevalda och andra beslutsfattare skapa ordning
              och reda när det gäller samverkan och ansvarsfördelning, så att
              människor inte ramlar mellan stolarna.
            </seg>
            <seg xml:id="i-6402b043b980ce13-0">
              Överenskommelserna ska även kunna innefatta och involvera andra
              aktörer, som Kriminalvården och Statens institutionsstyrelse.
              De ska också på ett särskilt sätt uppmärksamma de särskilda behov
              som olika grupper har och som kan variera mellan olika delar av
              landet. En sådan grupp är personer med missbruksproblematik, vilka
              kan bli föremål för kriminalvård eller tvångsvård enligt LVM och
              LVU. Här krävs särskilda insatser. Detsamma gäller personer med
              missbruk eller beroende som samtidigt har en psykiatrisk eller
              somatisk diagnos.
            </seg>
            <seg xml:id="i-e370fc1cad897697-0">
              Vi har i dag på lokal nivå erfarenheter av överenskommelser mellan
              huvudmän. De har skett på frivillig grund inom ramen för arbetet
              i Kunskap till praktik. De här överenskommelserna har varit väldigt
              framgångsrika. De har lyfts fram av både kommuner och landsting
              inte minst i remissvaren på utredningen, där man säger att det
              har varit betydelsefullt för att man ska kunna komma ett steg
              framåt när det gäller att utveckla kvaliteten i missbruks- och
              beroendevården. Den har tack vare de frivilliga överenskommelserna
              påtagligt förbättrats. Nu gör vi dem lagstadgade så att alla ska
              arbeta med de här förutsättningarna, och vi har satt ramar för
              hur arbetet ska ske.
            </seg>
            <seg xml:id="i-f73d485c18d7d9a7-0">
              Herr talman! I våra överväganden av utredningens förslag om förstärkt
              vårdgaranti låt mig säga att vi tänkte mycket på detta har vi
              varit angelägna om att få en aktuell bild av hur det förhåller
              sig med väntetiderna. Socialdemokraterna ifrågasätter i sin motion
              att väntetiderna har förbättrats. Jag undrar vad för statistik
              de har tillgång till som jag uppenbarligen inte har.
            </seg>
            <seg xml:id="i-bd90bcb1da875666-0">
              När vi går efter det som finns av tillgänglig statistik, både
              när det gäller socialtjänst och all beroendevård, och när vi tittar
              på de öppna jämförelserna och senaste data kan vi se att en övervägande
              majoritet 75 procent av kommunerna och 85 procent av beroendemottagningarna
              erbjuder ett personligt möte inom 7 dagar. I princip samtliga
              erbjuder det inom 14 dagar. 75 procent av beroendemottagningarna
              upprättar en individuell plan inom två veckor. Samtliga gör det
              inom fyra veckor. Vårdgarantin är redan uppfylld. Tillgängligheten
              har förbättrats och är över lag god.
            </seg>
            <seg xml:id="i-09f357ec915debac-0">
              Det finns betydande problem när det gäller tillgänglighet till
              substitutionsbehandling i vissa landsting. Därför har vi gett
              ett tydligt uppdrag till Socialstyrelsen att se till att tillgängligheten
              ökar där det i dag brister.
            </seg>
            <seg xml:id="i-9d34e43c54307f82-0">
              Herr talman! Utredningen föreslog också ett auktorisationssystem
              för att säkerställa kvaliteten på HVB. Socialstyrelsen å sin sida
              framhöll i sitt remissvar att särskilda krav i tillståndsgivningen
              vore en bättre väg att gå. Regeringen delar tillsammans med er
              bedömningen att kvalitetskraven inom HVB behöver tydliggöras och
              stärkas. Socialstyrelsen har därför fått i uppdrag att titta över
              förutsättningarna för antingen utökade kvalitetskrav för tillstånd
              alternativt ett auktorisationssystem för HVB när det gäller personer
              med missbruks- och beroendeproblematik. Uppdraget är givet.
            </seg>
            <seg xml:id="i-1993da2dbff60877-0">
              Ett område där kunskapen särskilt behöver utvecklas är läkemedelsassisterad
              behandling av opiatberoende. Socialstyrelsen kommer därför att
              få utreda förutsättningarna för nationell data om patienter med
              läkemedelsassisterad behandling. Vi behöver mer kunskap på det
              här området.
            </seg>
            <seg xml:id="i-a150f3dceb24131a-0">
              Vi behöver få fördjupad kunskap om den narkotikarelaterade dödligheten,
              som bekymrar mig mycket. Vi behöver titta på hur läckagerisken
              som kopplas till dessa läkemedel ser ut. Därför ger vi Socialstyrelsen
              ett sådant uppdrag.
            </seg>
            <seg xml:id="i-7e4c64f061742878-0">
              Herr talman! En viktig utgångspunkt för regeringen har varit
              att inte skapa särlösningar. Vi vill tvärtom säkerställa samma
              ställning och samma tillgång till vård för personer med den här
              problematiken som för andra patient- och klientgrupper. Lika viktigt
              är det att kvinnor och män med missbruk eller beroende självklart
              ska omfattas av samma regler när det gäller kvalitet och kompetens.
              De ska bemötas på ett lika respektfullt sätt som alla andra patienter.
            </seg>
            <seg xml:id="i-15e9d996a8d572b0-0">
              Min förhoppning är att alla som har ett ansvar och ett intresse
              för missbrukarvårdens utveckling kan samarbeta om de brister vi
              ser. Vi är inte på långa vägar klara med det förbättringsarbete
              som måste genomföras, men låt oss betrakta de framsteg som har
              gjorts. Den nu föreslagna lagstiftningen kommer att ta oss ytterligare
              steg på den vägen.
            </seg>
          </u>
          <note type="speaker" xml:id="i-c6e07a1595a5acf4-0">
            Anf. 77 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-1">
            <seg xml:id="i-4f696abaf02eb466-0">
              Herr talman! Eftersom statsrådet inte var här när jag började
              mitt anförande vill jag passa på att välkomna henne till debatten.
              Vi kritiserar statsråden när de inte är här, men det är lämpligt
              att också välkomna statsråden när de är här.
            </seg>
            <seg xml:id="i-b6614a954c71933b-0">
              Statsrådet besvarade mycket av oppositionens inlägg med att säga
              att vi presenterar en eländeskatalog. Statsrådet säger att propositionen
              är en del och att man ska se över lagstiftningen. Sedan skjuter
              man över allting annat till ANDT-strategin och ANDT-arbetet och
              säger att man ska komma med årliga rapporter.
            </seg>
            <seg xml:id="i-5cfd133dcd22867e-0">
              Det är gott och väl att komma med årliga rapporter, men vi vill
              också se konkreta resultat av den politik som man nu talar så
              varmt om att man vill förbättra. Det är väl inte så konstigt när
              det tillsätts en utredning som jobbar i tre år och lämnar 70 förslag.
              Man ska se över socialtjänstlagen, hälso- och sjukvårdslagen samt
              psykiatrisk tvångsvård när det gäller missbruks- och beroendevård.
              Man lämnar en diskussionspromemoria, ett delbetänkande och ett
              slutbetänkande. Då är det klart att vi förväntar oss att det ska
              tas ett rejält helhetsgrepp om dessa viktiga frågor.
            </seg>
            <seg xml:id="i-a3484f604253b270-0">
              När vi nu får propositionen på bordet omfattar den ungefär 50
              sidor. Vi är i så fall inte ensamma om denna eländeskatalog. Det
              var många i det ideella Sverige och verksamma inom behandling,
              vård och omsorg som lyfte på ögonbrynen och var otroligt förvånade.
              Är det här en inriktning, ett steg, och kan vi förvänta oss mer
              kraftfulla, skarpa förslag från regeringen?
            </seg>
          </u>
          <note type="speaker" xml:id="i-eb0154bfaa85262e-0">
            Anf. 78 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-2">
            <seg xml:id="i-414675c1e62ea957-0">
              Herr talman! Jag förväntar mig inte att alla som är verksamma
              i missbruks- och beroendevården läser regeringens ANDT-strategi,
              men jag förväntar mig faktiskt att riksdagsledamöter gör det.
              Uppenbarligen har Christer Engelhardt inte sett att den årliga
              redovisningen innehåller inte bara en redovisning av vad som är
              uppnått utan också inriktningar och beslut inför framtiden. Det
              är så vi lägger upp denna strategi, och vi har satt pressen med
              årliga redovisningar på oss själva för att det ska vara ordentlig
              fart i arbetet. Det är ett väldigt omfattande arbete, och jag
              hoppas verkligen att Christer Engelhardt tar sig tid att läsa
              det.
            </seg>
            <seg xml:id="i-062ec30f82d17e6c-0">
              Ja, det var 70 förslag i Gerhard Larssons utredning. Många av
              dem knöt an till huvudmannaskapsförändringen, och jag har inte
              uppfattat att Socialdemokraterna heller var beredda att gå på
              den linjen. Det var ett väldigt blandat remissutfall.
            </seg>
            <seg xml:id="i-d25b0837805b5cec-0">
              Låt mig fråga Christer Engelhardt något om Socialdemokraternas
              motion som har förvånat mig mycket. Det är en väldigt hög debatton,
              och det har också varit en ganska hög svansföring i Christer Engelhardts
              inlägg i dag. Men när jag läser motionen tycker jag att man på
              punkt efter punkt verkar leva kvar i det förgångna. Den är dessutom
              full av sakfel, som utmärker delar av argumentationen. Man avfärdar
              den statistik som tagits fram av Socialstyrelsen som felaktig.
              Man föreslår en särskild behandlingsgaranti som vi egentligen
              redan har i dag 30 dagar uppfyller alla, precis som jag presenterade.
            </seg>
            <seg xml:id="i-d136d4421649d0f5-0">
              Kunskap till praktik säger man har skett lokalt, trots att regeringen
              inte har gjort något. Så är det inte alls det är rena lögner.
            </seg>
            <seg xml:id="i-2a6bd42eb4f30ae7-0">
              När det gäller spärrtiden har vi redan gett ett uppdrag till
              Socialstyrelsen. Kontrakt för livet avslutade vi precis enligt
              den plan som Socialdemokraterna hade.
            </seg>
            <seg xml:id="i-d7cf6853febe671d-0">
              Och låt mig ställa en fråga om Mobilisering mot narkotika. Vad
              min företrädare Morgan Johansson skriver om det ska jag be att
              få återkomma till.
            </seg>
          </u>
          <note type="speaker" xml:id="i-083d2387208e4bf3-0">
            Anf. 79 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-2">
            <seg xml:id="i-bdc755381543ba25-0">
              Herr talman! Det var jag som begärde replik på Maria Larssons
              anförande, och då ställer jag frågor till Maria Larsson och hoppas
              att hon ska svara på mina frågor.
            </seg>
            <seg xml:id="i-86126037fc4ad1f3-0">
              Vår motion är en inriktningsmotion. Vi har varit tydliga och
              sagt i den att vi har ambitionen att ta ett större grepp om de
              här frågorna när vi kommer till regeringsmakten 2014 än vad regeringen
              har lyckats presentera i den tunna proposition som Maria Larsson
              nu har lagt på riksdagens bord.
            </seg>
            <seg xml:id="i-9e4ccffd291b0d22-0">
              Vi bygger mycket av vår politik på de kontakter vi har ute i
              landet och på de besök som vi gör i vår politiska verksamhet.
              Den ANDT-strategi som Maria Larsson talar så väldigt varmt om
              må vara bra på många håll och på många sätt, men vi möts av sådana
              reaktioner ute i landet som att man tycker att det har dragits
              ned på ambitionsnivån och att det inte är lika högt tempo i de
              här frågorna som det var tidigare när vi hade Mobilisering mot
              narkotika och Alkoholkommittén. Man kan inte vrida klockan tillbaka,
              och det har jag inte heller sagt, men jag har sagt att vi är beredda
              att se över organisationen på det här området.
            </seg>
            <seg xml:id="i-36214fcf7af420c4-0">
              Jag skulle ändå vilja få några svar från Maria Larsson. Är Maria
              Larsson beredd att titta över kvaliteten på statistikinhämtningen
              när det gäller till exempel antalet heroinister, där Socialstyrelsen
              och Missbruksutredningen har helt olika uppfattningar? Vi tar
              upp det i vår motion. Är Maria Larsson beredd att se över det
              som vi tar upp om spelberoende och låta de outhämtade vinsterna
              från Svenska Spel gå in i en forskningsfond, som jag nämnde i
              mitt anförande?
            </seg>
          </u>
          <note type="speaker" xml:id="i-4445f9cc1aa4444e-0">
            Anf. 80 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-3">
            <seg xml:id="i-271fa9b40d5455d7-0">
              Herr talman! När det gäller statistik söker vi hela tiden att
              få en förbättrad och fördjupad kunskap. Det är därför vi har gett
              det uppdrag till Socialstyrelsen som jag nämnde tidigare.
            </seg>
            <seg xml:id="i-7c6adef4eca75459-0">
              Frågan om spelberoende finns inte med i den här propositionen.
              Där avser vi att arbeta vidare i andra former. Vi har pågående
              arbete med metodutveckling. Vi har i dag kunskapsbaserade metoder
              för att behandla spelberoende, vilket Socialdemokraterna i sin
              motion påstår att vi inte har. Inte heller det är uppdaterat till
              nutid. Men vi avser att återkomma i den frågan.
            </seg>
            <seg xml:id="i-995737a8aadb19f1-0">
              Låt mig återgå till frågan hur man tänker sig den framtida organisationen
              i händelse av eventuell regeringsmakt. När Alkoholkommittén och
              Mobilisering mot narkotika fanns skrev Morgan Johansson att det
              är angeläget att etablera en mer långsiktig struktur för att genomföra
              en alkohol- och narkotikapolitik. Man skulle återkomma med förslag
              till hur detta ska organiseras inom ramen för den befintliga myndighetsstrukturen.
            </seg>
            <seg xml:id="i-370f14123bd7e531-0">
              Ja, det är precis det vi har gjort. Det är därför jag blir så
              förvånad och också lite upprörd över att Socialdemokraterna på
              det här området, som är ett allvarligt område, väljer att skriva
              en motion i en väldigt raljant ton med ett högt tonläge. Jag tycker
              att man kunde förvänta sig mer av Socialdemokraterna i en så här
              viktig fråga som rör samhällets allra mest utsatta.
            </seg>
          </u>
          <note type="speaker" xml:id="i-e4d2aea4d664a1a1-0">
            Anf. 81 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-1523f9eab0ecc2c4-1">
            <seg xml:id="i-c8cf91c47102fcb0-0">
              Herr talman! Jag skulle vilja inleda med att fråga Maria Larsson
              om vårdgarantin och be henne utveckla lite mer på vilken grundval
              regeringen har sagt nej till vårdgarantin. Det är inte givet i
              all oändlighet att situationen kommer att se ut som den är just
              nu då allt råkar vara uppfyllt, som de hävdar.
            </seg>
            <seg xml:id="i-bfc81c0703f20dc2-0">
              Hur ser argumentationen ut rent principiellt om varför regeringen
              inte kan tänka sig en vårdgaranti i ett längre perspektiv? Det
              är den ena frågan. Nästa fråga väntar jag med.
            </seg>
          </u>
          <note type="speaker" xml:id="i-9b8343d664465077-0">
            Anf. 82 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-4">
            <seg xml:id="i-917fd243e00c9423-0">
              Herr talman! När det gäller den vårdgaranti som Gerhard Larsson
              föreslog i sin utredning, och det är den som vi har utgått ifrån
              och tittat på, kunde vi när Socialstyrelsen gjort undersökningen
              åt oss konstatera att vårdgarantin redan var uppfylld i samtliga
              län.
            </seg>
            <seg xml:id="i-5c7f4b07c5736965-0">
              När det gäller socialtjänsten ska man skyndsamt göra en utredning
              för att möta klienten, vilket innebär att det handlar om dagar.
              Det skulle ju vara en försämring om det skulle vara 30 dagar som
              gällde för socialtjänsten. Men det viktiga är att vi måste utgå
              från att vård och behandling ska ges till alla personer på samma
              grunder. Det var också vad en del av brukarorganisationerna påpekade:
              Vi ska ha samma rätt till en vårdgaranti som andra. Vi ska inte
              ha en speciell vårdgaranti som finns vid sidan om, utan den vårdgaranti
              som finns ska omfatta också den här typen av vård. Som sagt var
              det avgörande naturligtvis att vi kunde se att den var uppfylld
              enligt de riktlinjer som Gerhard Larsson föreslog. Då känns det
              ganska överflödigt att tillskapa en särskild vårdgaranti vid sidan
              av den ordinarie vårdgarantin.
            </seg>
          </u>
          <note type="speaker" xml:id="i-ca05d50c6ec30fda-0">
            Anf. 83 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-1523f9eab0ecc2c4-2">
            <seg xml:id="i-65b34cb9ca98e3af-0">
              Herr talman! Vi tycker ändå att det är värt att fortsätta överväga
              att införa en speciell vårdgaranti, för det är inte givet att
              det fortsätter att vara den positiva situation som statsrådet
              hävdar att det är. Men vi lämnar den frågan därhän.
            </seg>
            <seg xml:id="i-ccecabd58cf300e4-0">
              Jag vill gå in på en annan fråga som är lite ett sidospår här.
              Vi knyter an till Bostad först i vår motion, något som har testats
              med framgång, bland annat i Helsingfors och Helsingborg. Den sistnämnda
              är min hemkommun.
            </seg>
            <seg xml:id="i-a0d95a6577c680c3-0">
              I min hemkommun har det dykt upp en diskussion om försörjningsstöd
              och att det inte skulle vara berättigande till ett hyreskontrakt
              hos det allmännyttiga företaget Helsingborgshem. Då blir det en
              lite svajig process, dels runt Bostad först, dels när det gäller
              människor med missbruksproblematik, hemlöshet eller andra bekymmer.
              Hur ser statsrådet på försörjningsstöd som kvalificerande som
              en reell inkomst för att kunna betala en hyra? Det blir ju ett
              moment 22 om varken de privata värdarna eller ens en gång det
              allmännyttiga bostadsföretaget beviljar ett hyreskontrakt till
              försörjningsstödstagare. Då blir det en väldigt knepig situation
              för de här individerna. Hur ser statsrådet på den problematiken?
            </seg>
          </u>
          <note type="speaker" xml:id="i-a13dcf857490d5dd-0">
            Anf. 84 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-5">
            <seg xml:id="i-db7cd6ac2a003645-0">
              Herr talman! Jag ska bara fullfölja när det gäller vårdgarantin
              och säga att vårdgarantin som den är utformad i dag naturligtvis
              inte är skriven i sten. Den kan förändras över tid. Vi kan förbättra
              den ytterligare och korta vårdgarantitiderna. Det ligger åtminstone
              i min tanke inför framtiden att det är möjligt att vi kan komma
              ned i ännu kortare vårdtider. Men med införandet av vårdgarantin
              och den kömiljard som har funnits har det naturligtvis hänt väldigt
              mycket på den här sidan. Den är dock inte gällande för substitutionsbehandlingen,
              utan där finns som vi båda vet en sämre tillgång till vård och
              behandling, varför vi har gett uppdraget till Socialstyrelsen
              att undersöka och ge förslag på hur den kan förbättras.
            </seg>
            <seg xml:id="i-63141cc9181ff980-0">
              När det gäller Bostad först har jag haft förmånen att besöka
              Bostad först i Helsingborg bland annat. Vi talade om de problem
              som fanns men också om hur framgångsrikt det hade varit för de
              människor som fick möjlighet. Det är också en av de metoder som
              regeringens hemlöshetssamordnare använder när han åker runt till
              kommuner och träffar kommunstyrelser för att tala om hur vi löser
              bostadsfrågan och har bra åtgärder mot hemlöshet.
            </seg>
            <seg xml:id="i-de9bcbac6d2ec9de-0">
              Den typ av problematik som Magnus Ehrencrona tar upp här har
              jag inte stött på. Jag vet inte om det råder en missuppfattning
              eller inte, men till den frågan får vi helt enkelt återkomma.
              Jag har inget svar att ge. Jag har inte stött på frågan tidigare.
              Jag har svårt att se att det skulle kunna vara problematiskt,
              men det är möjligt att jag inte har den fulla insikten. Vi får
              återkomma till frågan.
            </seg>
          </u>
          <note type="speaker" xml:id="i-274d5b5007b2d1b6-0">
            Anf. 85 EVA OLOFSSON (V) replik:
          </note>
          <u who="eva_olofsson_993bb0" xml:id="i-ef5fa6595d589fd5-0">
            <seg xml:id="i-257bc04895e5aeda-0">
              Herr talman! Jag tycker nog också att det kan vara värt att titta
              på en behandlingsgaranti utifrån den särskilda situation som människor
              med missbruk har. Det finns behov av vård och insatser från socialtjänst
              och hälso- och sjukvård, och det finns erfarenheter från Danmark.
              Jag är inte övertygad om att vi ska släppa den frågan.
            </seg>
            <seg xml:id="i-716b7899e93b9e84-0">
              Jag har läst uppdraget som regeringen har gett till Socialstyrelsen
              när det gäller substitutionsbehandling. Det finns en tjock lunta
              här som jag har plockat fram. Där kunde jag inte se så tydligt
              att just spärrfrågan fanns med. Det vill jag gärna ha ett tydligt
              besked om, för det är oerhört viktigt att vi inte har så fyrkantiga
              riktlinjer eller bestämmelser som de är nu. När de slutar att
              missbruka hamnar de i ett oerhört farligt läge på många sätt.
              Lunds universitet sade i sitt remissvar att om man får vänta på
              att få substitutionsbehandling eller blir utesluten går man över
              till den svarta marknaden och fixar det den vägen.
            </seg>
            <seg xml:id="i-1afc57d30bb6f25a-0">
              Sedan skulle jag vilja höra om statsrådet ser sprututbytesprogrammet
              som en hälsopolitisk fråga, eller är det landstingen som ska ansöka
              hos Socialstyrelsen om rätt att starta sprututbytesprogram? Det
              är helt enkelt fråga om att undvika att människor som redan är
              inne i en svår missbrukssituation, där respekt innebär att man
              tar människors hälsa på allvar, ska drabbas av dödliga sjukdomar.
              Dessutom ger sprututbytesprogrammet en väldigt bra kontaktyta
              för motivation till vård och behandling. Är statsrådet beredd
              att ändra den lagstiftning som finns på området? Den bidrar nämligen
              till att bromsa att vi får sprututbytesprogram på fler håll i
              landet.
            </seg>
          </u>
          <note type="speaker" xml:id="i-ba9672c41abb9190-0">
            Anf. 86 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-6">
            <seg xml:id="i-6b8343c525617358-0">
              Herr talman! När det gäller spärreglerna är varken Eva Olofsson
              eller jag behandlare. Jag tror att det är viktigt att vi låter
              våra expertmyndigheter lägga fast behandlingsriktlinjer och inte
              gör det på politisk nivå.
            </seg>
            <seg xml:id="i-ed85211f2bbc76ee-0">
              Spärreglerna har ändrats. Vid den senaste översynen av riktlinjerna
              förändrades spärreglerna från sex månader till tre månader. I
              dag gör Socialstyrelsen återigen en översyn på vårt uppdrag om
              riktlinjerna. I samband med översynen kommer man att värdera om
              spärreglerna är relevanta för den typ av behandling som man i
              dag genomför eller om de behöver ändras i något avseende. Så också
              det är omhändertaget den vägen.
            </seg>
            <seg xml:id="i-b08fe5ef2055eff7-0">
              När det gäller sprututbyte vet vi att det är ett i många fall
              effektivt smittskydd. Gerhard Larssons förslag byggde på att vi
              skulle göra en förändring i huvudmannaskapsfrågan. Därför var
              det en naturlig följd att landstingen självständigt kunde besluta.
              Vi har frånhänt oss frågan i riksdagen och lagt ut den på landsting
              och kommuner. Eftersom vi inte gjorde någon huvudmannaskapsförändring
              såg vi inte heller någon anledning att göra förändringar i det
              här avseendet. Vi har i stället lagt på kommuner och landsting
              att göra överenskommelser för att tvinga dem till ett närmare
              samarbete, att tvinga dem att tala med varandra och att ha en
              samsyn om vilken problematik som råder i det egna länet. Jag är
              övertygad om att det är den bästa vägen att gå också i den här
              frågan.
            </seg>
            <seg xml:id="i-0e3a84c5286f5ef0-0">
              Det är också så att allt fler landsting använder sig av sprututbytesprogram.
            </seg>
          </u>
          <note type="speaker" xml:id="i-3709938e44473ebd-0">
            Anf. 87 EVA OLOFSSON (V) replik:
          </note>
          <u who="eva_olofsson_993bb0" xml:id="i-ef5fa6595d589fd5-1">
            <seg xml:id="i-06ade534ce707d94-0">
              Herr talman! I Helsingfors började man nyligen med sprututbyte,
              och det finns i Skåne. Jag vet inte om statsrådet känner till
              fler. Efter lång diskussion började Helsingfors med sprututbyte
              för ett litet tag sedan, och 1986 eller 1987 startade man i Skåne,
              så det är ju en lång tid däremellan.
            </seg>
            <seg xml:id="i-4e13a82081beeb92-0">
              Jag köper nog inte att vi har beslutat om en lagstiftning som
              har lagt det här på landsting och kommuner och att vi därför inte
              ska göra något på statlig nivå. Vi har ju beslutat om en lagstiftning
              som har gjort att kommuner har vetorätt. I stället för att se
              det här som en hälsopolitisk fråga har man i vissa fall gått in
              och hävdat, som Sverigedemokraterna gjorde, att det här för med
              sig att folk lättare använder narkotika. Men det finns ingen forskning
              eller evidens som stärker ett sådant synsätt.
            </seg>
            <seg xml:id="i-46f74dda5a4a9b3b-0">
              När det här nu bromsar, för majoriteten av landstingen har inte
              sprututbytesprogram, vad jag vet, tycker jag att vi ska ändra
              lagstiftningen. Det har inte någonting att göra med huvudmannaskapsförändringen.
              Det går att göra ändå.
            </seg>
            <seg xml:id="i-d5d9d7d334d7d912-0">
              Ett förslag som vi tycker är väldigt bra, men som jag tror kräver
              ett statligt stöd, är att ha integrerade mottagningar, inte minst
              för unga. Jag har varit i Eskilstuna och på Järntorgsmottagningen
              i Göteborg där sjukvård och socialtjänst sitter ihop. Man jobbar
              tvärprofessionellt och finns i lokaler som är lätta att uppsöka.
              Man kan göra olika varianter på detta. Vänsterpartiet är berett
              att ordna statligt stöd för att få denna typ av verksamhet ute
              i landet, för vi tror att det behövs.
            </seg>
            <seg xml:id="i-0c6d6f4b4e8b17e3-0">
              Är statsrådet beredd att satsa på att från statligt håll stödja
              en utveckling mot integrerade mottagningar där man kan få ett
              brett tvärprofessionellt stöd?
            </seg>
          </u>
          <note type="speaker" xml:id="i-e1ddebae960243ee-0">
            Anf. 88 Statsrådet MARIA LARSSON (KD) replik:
          </note>
          <u who="nina_larsson_698017" xml:id="i-59597d3c033a6c3c-7">
            <seg xml:id="i-f1d0b616d2fa4f3b-0">
              Herr talman! När det gäller sprututbytesprogrammet handlar det
              om att vi har politiker för våra respektive partier i kommuner
              och landsting, och det är på den vägen vi måste arbeta vidare
              med frågan. Det är ett uppdrag både för Eva Olofssons parti och
              för mitt parti. Här måste vi alla ta ett eget ansvar.
            </seg>
            <seg xml:id="i-1d226f9618d9886d-0">
              Vi har inga planer att lyfta upp detta till lagstiftning på nationell
              nivå, utan denna fråga är avgjord i riksdagen en gång. Nu ligger
              ansvaret på kommuner och landsting.
            </seg>
            <seg xml:id="i-907e7911a0b44436-0">
              Integrerade mottagningar är en fantastisk idé, och jag hoppas
              att detta ska uppstå i spåren av de gemensamma överenskommelserna.
            </seg>
            <seg xml:id="i-b2fed84c0f27bef9-0">
              Vi behöver även fler lågtröskelmottagningar. Det finns i Helsingfors
              och fungerar på ett utmärkt sätt för att nå människor som kanske
              inte i första hand söker sig till socialtjänsten.
            </seg>
            <seg xml:id="i-1d4a543ebd22b95b-0">
              Precis detta ska man göra inom ramen för överenskommelserna.
              Man ska identifiera behoven och lägga resurserna på ett samlat
              sätt så att de kan komma människor till del på bästa möjliga sätt.
              Man ska givetvis också ha en uppföljning och hela tiden omvärdera
              och utveckla.
            </seg>
            <seg xml:id="i-40b898268405bd8c-0">
              På nationell nivå ska vi hjälpa till med utveckling av metoder
              och så vidare och ha en lagstiftning som stöder och gynnar detta.
            </seg>
            <seg xml:id="i-6f8c30351b56a6d5-0">
              Jag ser positivt på detta. Det kan verkligen vara en utvecklingslinje
              tack vare överenskommelserna, som jag hoppas att riksdagen ska
              besluta om.
            </seg>
          </u>
          <note type="speaker" xml:id="i-19d3ec4f680a42fe-0">
            Anf. 89 METIN ATASEVEN (M):
          </note>
          <u who="metin_ataseven_88ece3" xml:id="i-216aa573c338d09b-0">
            <seg xml:id="i-6728011e7fb1d391-0">
              Herr talman! Vad är det första ni tänker på när jag nämner missbruk?
              De människor som jag har ställt frågan till säger att de tänker
              på individer som injicerar narkotika. Det är inte alkohol- eller
              läkemedelsmissbruk de tänker på i första hand. Missbruk är många
              gånger synonymt med narkotika.
            </seg>
            <seg xml:id="i-e0a8678d4f99ae31-0">
              Missbruksutredningen visade att insatserna inom missbruks- och
              beroendevården är begränsade till att möta behoven hos och ge
              vård till personer med narkotika- och alkoholproblem.
            </seg>
            <seg xml:id="i-566f70ee9a2defb8-0">
              Det finns dock andra missbruk som inte har blivit tillräckligt
              belysta, och här behövs stöd och vård. Regeringen föreslår därför
              att vården ska omfatta personer som missbrukar alkohol, narkotika
              och andra beroendeframkallande medel men även läkemedel och dopningsmedel.
            </seg>
            <seg xml:id="i-8873b1bb2b954d16-0">
              Frågan är vem som ska tillhandahålla vården. Ska det vara landstingen
              eller kommunerna, eller ska det vara en samverkansmodell? Regeringen
              anser att huvudmannaskapet även fortsättningsvis ska delas mellan
              landsting och kommun, men det ska finnas lagstadgade krav på överenskommelser
              som kommer att förstärka huvudmännens ansvar för individens rätt
              till vård.
            </seg>
            <seg xml:id="i-0026a206a0b54e73-0">
              Syftet med överenskommelserna ska vara att främja och stärka
              samarbetet mellan huvudmännen. Redan i dag finns det i hälso-
              och sjukvårdslagen krav på samverkan mellan landsting och kommun,
              men det har inte fungerat i praktiken i alla landsting. Det kommer
              framöver att bli tydliga krav och uppföljning med målet att vårdutbudet
              ska motsvara behoven.
            </seg>
            <seg xml:id="i-6d3b99d2bc80e9ba-0">
              Regeringen vill att det införs skarpare bestämmelser om samverkan
              i både socialtjänstlagen och hälso- och sjukvårdslagen. Möjligheter
              för brukarorganisationer och anhöriga att lämna synpunkter på
              innehållet i överenskommelserna bör också finnas med för att öka
              individens inflytande. Överenskommelserna kommer att följas upp
              med fokus på tillgänglighet, samordning och kvalitet.
            </seg>
            <seg xml:id="i-608eca8786c83343-0">
              Herr talman! Det finns i dag väl fungerande samverkansmodeller
              mellan landsting och kommun. Ett bra exempel finns i min hemkommun
              Södertälje och heter Södertäljemodellen. Samarbetet har funnits
              i många år och fungerar mycket bra. Södertäljemodellen är bred,
              och man har samarbete med Försäkringskassan, Arbetsförmedlingen,
              andra vårdgivare och organisationer och psykiatrin. Ett av målen
              är att ingen brukare ska bollas mellan olika myndigheter och huvudmän
              och att individen ska stå i centrum och vara delaktig i sin vård.
            </seg>
            <seg xml:id="i-c4180c1334539efc-0">
              Herr talman! Bra bemötande är något alla människor vill ha och
              förväntar sig när de söker vård, oavsett varför de söker vård.
              Det är för de flesta av oss en självklarhet att bli bemötta med
              respekt och professionalitet inom vården.
            </seg>
            <seg xml:id="i-e11128940af95f13-0">
              Regeringen framhåller att bra bemötande är viktigt för framgångsrik
              vård, vilket lagstiftaren uppmärksammade redan på 70-talet vid
              framtagandet av hälso- och sjukvårdslagen. Man använde inte ordet
              bemötande explicit utan talade om människors integritet och självbestämmande,
              att vården ska vara av god kvalitet och utformas i samråd med
              den enskilde och att brukaren ska ha mer inflytande över sin vård.
            </seg>
            <seg xml:id="i-f9141b8e877cd5f0-0">
              En annan viktig faktor för att vården ska fungera är tillgängligheten,
              speciellt om det handlar om missbruk. Vi vet att besöksfrekvensen
              till vården för människor med missbruksproblematik inte är så
              stor. Missbruksutredningen visar att endast en av fem nås av vården.
              Det säger inget om hur många som sökt vård utan visar endast hur
              många som de facto har fått hjälp.
            </seg>
            <seg xml:id="i-ee1ed1066ec47fef-0">
              I vissa landsting förekommer det att människor sökt hjälp men
              inte fått det. Då handlar det oftast om läkemedelsassisterad behandling.
              Tillgängligheten till denna behandlingsform är ojämn inom landstingen,
              och vissa landsting förmår inte att tillhandahålla metoden.
            </seg>
            <seg xml:id="i-25705f9852f9aa02-0">
              Ett av målen med regeringens ANDT-politik är att personer med
              missbruk ska ha ökad tillgång till vård och stöd. Regeringen vill
              främja tillgänglighet både när det gäller den specialiserade vården
              i form av läkemedelsassisterad behandling och när det gäller stöd
              och behandlingsinsatser som erbjuds av kommunerna.
            </seg>
            <seg xml:id="i-845efb449a1454bb-0">
              Socialstyrelsen ska därför särskilt granska situationen i de
              landsting som brister i tillgänglighet och komma med förslag på
              åtgärder för hur den ska ökas och förbättras.
            </seg>
            <seg xml:id="i-a5a6d18fa9614a3c-0">
              Socialstyrelsen kommer även att öka kunskapen om omfattningen
              av läkemedelsassisterade behandlingar samt läckage och de dödsfall
              som tros vara relaterade till de aktuella läkemedlen.
            </seg>
            <seg xml:id="i-9ea7a4a10a6aa5f4-0">
              Herr talman! Sveriges Kommuner och Landsting har årliga överenskommelser
              med regeringen om stöd till en kunskapsbaserad missbruks- och
              beroendevård. Utvecklingsarbetet har fått namnet Kunskap till
              praktik. Målsättningen är att skapa långsiktiga, stabila förutsättningar
              för en beprövad vård. Genom en bredare överenskommelse med SKL
              har socialtjänsten mer stöd för evidensbaserad praktik. Arbetet
              innehåller också utbildningssatsningar i samverkan med forskningsinstitut.
            </seg>
            <seg xml:id="i-4c3245b628f213b5-0">
              Människor som är närstående till missbrukare hamnar ofta i periferin.
              Man glömmer bort dem lite grann. Därför är det bra att regeringen
              prioriterar stödet till medberoende. Man har inom ramen för Kunskap
              till praktik ingått en överenskommelse med SKL om att bredda stödet
              till utvecklingen av missbruks- och beroendevården till att också
              omfatta insatser som har till syfte att minimera missbrukets konsekvenser
              för barn och andra närstående.
            </seg>
            <seg xml:id="i-fd4f9ff8bf39bf45-0">
              Herr talman! Vårdgarantin inom beroendevården finns lagstadgad
              i hälso- och sjukvårdslagen sedan 2010. Enligt denna lag ska landstinget
              erbjuda garanti för de individer som är bosatta i regionen. Kommunerna
              har ingen uttrycklig vårdgaranti, men enligt socialtjänstlagen
              har kommunen en skyldighet att tillhandahålla bistånd inom skälig
              tid.
            </seg>
            <seg xml:id="i-9459ed9d7b9b9b88-0">
              Vi har en vårdgaranti, men den kommer inte alltid personer med
              missbruks- och beroendeproblem till godo. Skälet är att vissa
              landsting saknar behandlingsresurser, framför allt inom den specialiserade
              missbruks- och beroendevården.
            </seg>
            <seg xml:id="i-fca2157a40141b02-0">
              Regeringen anser att det inom ramen för de överenskommelser mellan
              kommun och landsting som föreslås finns bra förutsättningar att
              förbättra den tidsmässiga samordningen av behandlings- och stödinsatser.
              Socialstyrelsens uppdrag kommer, som jag tidigare nämnde, att
              stärka tillgången till behandlingsmetoder i de landsting som behöver
              det.
            </seg>
            <seg xml:id="i-3bf26e20462208e9-0">
              Avslutningsvis, herr talman, vill jag understryka att regeringens
              ledord för utvecklingen av missbruks- och beroendevården är ökad
              tillgänglighet, kvalitet samt stärkt samverkan mellan huvudmännen
              så att inga brukare hamnar mellan stolarna.
            </seg>
          </u>
          <note xml:id="i-4605aebcdd9dc0a4-0">
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker" xml:id="i-868403318965e154-0">
            Anf. 90 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-3">
            <seg xml:id="i-f899f8b12b72ae26-0">
              Herr talman! Metin Ataseven talade i sitt anförande väldigt väl
              om huvudmannaskapet. Också jag tog i mitt anförande upp regeringens
              förslag om lagstadgat krav på att huvudmannaskapet samarbetar
              genom överenskommelser, exempelvis gemensamma mål, resursfördelning
              och stöd till vissa grupper. Det låter bra, men jag sade också
              att risken finns att den nuvarande lösningen blir en pappersprodukt
              och kommer att påverka situationen för dagens missbrukare väldigt
              lite.
            </seg>
            <seg xml:id="i-f4f10c411d543abc-0">
              För att undvika att det ska bli en ny pappersprodukt tog jag
              i mitt anförande upp möjligheten att ha någon form av belöningssystem
              för de kommuner och landsting som gör rätt och att även ha ett
              tydligt sanktionssystem för de kommuner och landsting som gör
              fel, som kanske inte uppfyller det som nu är ambitionen vad gäller
              huvudmannaskapet och överenskommelserna och som gör att missbrukare
              far illa.
            </seg>
            <seg xml:id="i-428081424122036d-0">
              Jag skulle vilja fråga hur Moderaterna i utskottet och som en
              del av regeringsunderlaget ser på att ha någon form av belöningssystem
              och sanktionssystem för de kommuner och landsting som sköter sig
              respektive inte gör det. Moderaterna i utskottet kanske inte direkt
              äger den frågan, med Fredrik Reinfeldt är trots allt den som tillsammans
              med ansvarigt statsråd skriver under alla propositioner.
            </seg>
          </u>
          <note type="speaker" xml:id="i-9c95b51b3c809795-0">
            Anf. 91 METIN ATASEVEN (M) replik:
          </note>
          <u who="metin_ataseven_88ece3" xml:id="i-216aa573c338d09b-1">
            <seg xml:id="i-73aabcae3d6d2474-0">
              Herr talman! Tack för frågan! Vår tanke är att vi ska ge stöd
              till kommunerna och landstingen, att de genom samarbete ska kunna
              hitta egna sätt, lokala överenskommelser, med bra samarbetsformer.
              Sedan ska det från regeringens sida ske tillsyn och uppföljning
              av överenskommelserna så att det går rätt till, att ingen hamnar
              mellan stolarna och liknande. Det är det som vi vill med den nya
              lagstiftningen. Jag nämnde Södertäljemodellen. Där har man lyckats
              mycket bra. Man har tagit till sig att man inte ska bolla människor
              mellan olika myndigheter.
            </seg>
            <seg xml:id="i-42478897f8f3893b-0">
              Vi har inte på något sätt sett över frågan om morot och piska.
              Det handlar mer om att ha tillsyn, uppföljning och vägledning
              så att det blir bra överenskommelser som gynnar människan, individen.
            </seg>
          </u>
          <note type="speaker" xml:id="i-7baa84fb4aca2132-0">
            Anf. 92 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-4">
            <seg xml:id="i-bf3ec68a4108b535-0">
              Herr talman! När man infört vårdgarantin i andra sammanhang har
              det handlat om att dela ut morötter till landstingen när de uppfyllt
              vårdgarantin. Det vore väl lämpligt att titta på en sådan modell
              även i detta fall. I sak är vi överens om behoven, överenskommelserna
              och målen. Men det kanske ändå behövs både morötter och piskor
              för att komma fram till konkreta resultat. Nog om detta, herr
              talman.
            </seg>
            <seg xml:id="i-3c1eaaeb74b23cfb-0">
              Jag skulle vilja peka på att den 10 april 2013 stod Metin Ataseven
              och jag ute på riksdagens trappa och mötte representanter för
              de ideella föreningarna X-Cons och Nätverket Sveriges städer det
              gäller också den framtida vården. Jag håller absolut med om att
              de har unika erfarenheter.
            </seg>
            <seg xml:id="i-058a1e394ee117f6-0">
              Vi har nu sprututbytesprogrammet i Helsingfors. Det har funnits
              i Malmö ett tag. Jag har förut sagt till Eva Olofsson att jag
              personligen tycker att det är bra att vi har sprututbyte. Det
              gör att man får ned olika smittor och liknande. Inom partiet är
              vi inte redo att ta det steget att vi har sprututbytesprogram
              över hela landet.
            </seg>
          </u>
          <note type="speaker" xml:id="i-2f8385670987eb29-0">
            Anf. 96 EVA OLOFSSON (V) replik:
          </note>
          <u who="eva_olofsson_993bb0" xml:id="i-ef5fa6595d589fd5-2">
            <seg xml:id="i-e1b7741b8ec95161-0">
              Herr talman! En sak som var bra med Missbruksutredningen var
              att den tog upp läkemedelsberoende. RFHL är den brukarorganisation
              som har jobbat med frågan länge. De säger i sitt remissvar och
              när jag har träffat dem att det nog är en rätt rejäl underskattning
              av läkemedelsberoendet.
            </seg>
            <seg xml:id="i-999e51e8660f9e2c-0">
              Huvuddelen av dem som är fast i läkemedelsberoende är kvinnor
              till skillnad från andra missbruksdelar. Människor får i många
              fall läkemedlen utskrivna av hälso- och sjukvården. Det finns
              väldigt få behandlingsmöjligheter och inte någon strukturerad
              eller uppbyggd vård, och det finns alldeles för lite kunskaper
              i sjukvården som kanske inte själv många gånger vill se sig som
              medagerande, säger man på RFHL.
            </seg>
            <seg xml:id="i-72a844bfafd29d0a-0">
              Det har funnits förslag om ett nationellt kompetenscentrum för
              att lyfta och få i gång jobbet i Missbruksutredningen. Det är
              ett förslag som Vänsterpartiet tycker är bra. Det har också funnits
              förslag som vi har reserverat oss för i betänkandet om att man
              måste ta tag i frågan för att det ska hända något.
            </seg>
            <seg xml:id="i-e13e383c66856e60-0">
              Man måste ta diskussionen med Sveriges Kommuner och Landsting
              och se till att man får upp frågan och ökar kunskapen men också
              bygger strukturer för behandling. Jag skulle gärna vilja höra
              hur man tänker gå vidare med det från regeringen så att det händer
              någonting ordentligt i den frågan.
            </seg>
          </u>
          <note type="speaker" xml:id="i-f30ff9e2eaba4214-0">
            Anf. 97 METIN ATASEVEN (M) replik:
          </note>
          <u who="metin_ataseven_88ece3" xml:id="i-216aa573c338d09b-2">
            <seg xml:id="i-c5073bd803269f2d-0">
              Herr talman! Läkemedelsberoende är, precis som Eva Olofsson nämner,
              någonting som man inte har tittat på så mycket tidigare. Det finns
              ett stort mörkertal. Det är ofta kvinnor som hamnar i det missbruket.
            </seg>
            <seg xml:id="i-579c6bdee2a2a00d-0">
              Det finns också ett problem om människor söker vård för läkemedelsmissbruk.
              De har läkemedel ordinerat på recept, och sedan säger de: Jag
              har blivit beroende av detta. Då blir det stopp. Jag tror att
              många inte vågar kliva fram. Beroendet är kanske till och med
              större än vad vi ser i dag.
            </seg>
            <seg xml:id="i-cc548c14e6d6edba-0">
              Just därför kommer vi att ta med det i överenskommelserna. Man
              ska tillhandahålla vård även för läkemedelsberoende. Det är jätteviktigt
              att se till att dessa människor får den hjälp de behöver.
            </seg>
            <seg xml:id="i-d5dbf4813f46660d-0">
              Det är samma sak med exempelvis dopning. Det är också någonting
              som man inte tittat på så mycket tidigare men nu uppmärksammar
              väldigt mycket. Det är ca 10 000 svenskar som i dag använder dopningsmedel
              varje dag. Det är någonting som de behöver hjälp med.
            </seg>
            <seg xml:id="i-d00d0918c57a7ab4-0">
              Det är oftast människor som mår psykiskt dåligt och har svårt
              att sluta. Det är ett beroende rent fysiskt. När de har det till
              sin träning och inte tar det längre kan de inte träna. Dessa människor
              behöver väldigt mycket stöd precis som läkemedelsberoende, och
              det är viktigt att vi uppmärksammar dem.
            </seg>
          </u>
          <note type="speaker" xml:id="i-6be9867554c9570b-0">
            Anf. 98 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_4d5077" next="cont" xml:id="i-583cf5f7a53ec153-0"/>
          <note xml:id="i-103c037a9b43958d-0">
            Herr talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <u who="maria_lundqvist-bromster_4d5077" prev="cont" xml:id="i-ead21133f1b0daa6-0">
            <seg xml:id="i-e8a494757f801f6e-0">
              Missbruksutredningen med Gerhard Larsson i spetsen gjorde ett
              omfattande arbete. Det är en mycket stor kunskapskälla som finns
              i dokumentationen. Av den analys som utredningen gjorde om missbrukssituationen
              i Sverige ska jag igen nämna de siffror som flera talare har tagit
              upp. Det finns i dag ca 330 000 personer med alkoholberoende och
              ca 1 miljon som har ett riskbruk. Det är 29 500 personer som har
              ett tungt narkotikamissbruk, 65 000 personer har ett läkemedelsberoende
              och ca 10 000 personer är användare av dopningsmedel. Samsjuklighet
              är också vanligt, det vill säga att 3050 procent av vårdsökande
              för missbruk har både ett alkoholmissbruk och en psykisk sjukdom.
            </seg>
            <seg xml:id="i-4d553270e2884fa5-0">
              Man konstaterar också i utredningen att det tunga alkoholmissbruket
              har ökat med 20 procent på tio år och att det tunga narkotikamissbruket
              ökat med 15 procent.
            </seg>
            <seg xml:id="i-d2adca08b70c52f1-0">
              Herr talman! I detta betänkande, God kvalitet och ökad tillgänglighet
              inom missbruks- och beroendevården , föreslås att det i hälso-
              och sjukvårdslagen och socialtjänstlagen ska införas en skyldighet
              för landsting och kommuner att ingå gemensamma överenskommelser
              om samarbete i fråga om personer som har ett missbruk och missbrukar
              alkohol, narkotika och andra beroendeframkallande medel, läkemedel
              eller dopningsmedel.
            </seg>
            <seg xml:id="i-1395e42b5fe9e511-0">
              I dessa överenskommelser ska landsting och kommuner precisera
              gemensamma mål, resursfördelning och övergripande samarbete kring
              vissa målgrupper. Vi kan till exempel tala om gruppen gravida
              kvinnor, kvinnor som är utsatta för våld, personer med funktionsnedsättning
              med flera.
            </seg>
            <seg xml:id="i-be4379e0b98fd960-0">
              Regeringen föreslår också särskilda satsningar för att förbättra
              tillgänglighet och kompetens om läkemedelsassisterad behandling
              vid opiatmissbruk. De insatser som föreslås omfattar både tillgänglighet
              och kvalitet och gäller både specialiserad vård och också socialtjänstens
              arbete och de behandlingsinsatser som görs i kommunerna.
            </seg>
            <seg xml:id="i-8683f58c82e889b3-0">
              I detta sammanhang finns det möjlighet för huvudmännen kommuner
              och landsting att utveckla gemensamma verksamheter. Man har till
              exempel nämnt mini-Maria, ett ungdomsteam, ett beroendecentrum,
              med mera.
            </seg>
            <seg xml:id="i-ef6b72b50654c76f-0">
              Herr talman! Många menar att kommuner och landsting redan i dag
              samverkar. Det gör de. Många har redan ingått avtal. Men missbrukare
              faller ändå många gånger mellan stolarna. Det är därför oerhört
              viktigt att lagfästa skyldigheten att göra överenskommelser.
            </seg>
            <seg xml:id="i-307c76fc96fd343b-0">
              Vi får inte heller glömma att vi har nationella riktlinjer för
              missbruksvården. Vi har en ANDT-strategi som sträcker sig fram
              till 2015 och som redan berör väldigt mycket av det som Missbruksutredningen
              tog upp i sina förslag. I ANDT-strategin handlar det väldigt mycket
              om kompetens, utveckling och förebyggande arbete.
            </seg>
            <seg xml:id="i-e803671f13bdda56-0">
              Herr talman! Regeringen föreslår också att organisationer som
              företräder personer med missbruk och deras närstående ska kunna
              påverka innehållet i överenskommelserna och lämna synpunkter.
            </seg>
            <seg xml:id="i-80d84fb7a110b50b-0">
              Herr talman! Vården ska vara jämlik, men vi vet att det finns
              brister vad gäller både tillgänglighet och bemötande för personer
              med missbruk. Vi har en vårdgaranti införd i hälso- och sjukvårdslagen
              sedan den l juli 2010. I socialtjänstlagen står det att socialtjänsten
              utan dröjsmål ska inleda utredning.
            </seg>
            <seg xml:id="i-3dd37ad5c0630cf3-0">
              Regeringen har därför inte funnit någon anledning att införa
              en särskild vårdgaranti, vilket föreslogs i Missbruksutredningen.
              Men man kan i de lokala överenskommelserna införa egna lokala
              vårdgarantier. Det är fullt möjligt. Det finns sådana vårdgarantier
              i dag.
            </seg>
            <seg xml:id="i-979379b96ea3c8da-0">
              Flera kommuner har också öppna verksamheter där personer med
              missbruk och deras närstående kan söka stöd utan biståndsbeslut.
              Det är ett oerhört bra och innovativt sätt att jobba. Det avdramatiserar
              socialtjänstens roll, och socialtjänsten blir därmed mer tillgänglig.
            </seg>
            <seg xml:id="i-3d817c1ae82a3c80-0">
              Det är oerhört viktigt att vård ges så tidigt som möjligt och
              när en person är motiverad. Då ska absolut inga dörrar vara stängda,
              utan de ska vara öppna på vid gavel. Det har dessutom visat sig
              i kartläggningar att det inte är några långa väntetider. Det nämndes
              även av statsrådet Maria Larsson. Socialtjänsten har inte några
              långa väntetider. Vi har också sett att vårdgarantin i hälso-
              och sjukvårdslagen fungerar bra.
            </seg>
            <seg xml:id="i-d50b4b3db589806c-0">
              Men vi ser att en grupp får stå i kö bland missbrukare. Det är
              personer med opiatberoende. Det känns väldigt bra att Socialstyrelsen
              har fått ett uppdrag att titta på hur det ser ut i landstingen
              och hur man ska kunna åtgärda och öka tillgängligheten.
            </seg>
            <seg xml:id="i-f9db40e52ff1e8ed-0">
              Herr talman! För Folkpartiet är det viktigt att noga följa hur
              tillgängligheten utvecklas. Finner man att det brister kan det
              eventuellt vara så att vi måste fokusera på en särskild vårdgaranti.
              Det kan komma i fråga.
            </seg>
            <seg xml:id="i-23361f5dccfc7e2b-0">
              Personer med missbruk kan i flera fall vittna om att de blivit
              illa bemötta inom vården och socialtjänsten. Både i hälso- och
              sjukvårdslagen och socialtjänstlagen lyfter man fram bemötandefrågan.
              Man använder inte begreppet bemötande. Man talar om patientens
              delaktighet, självbestämmande och integritet. För mig är det snarare
              så att när det brister i bemötande brister det också i personalens
              kompetens i dessa frågor. Det krävs både kompetens och kvalifikationer
              för att jobba inom missbruksvården.
            </seg>
            <seg xml:id="i-6723878ae523a441-0">
              Folkpartiet ser mycket positivt på att regeringen nu har gett
              Socialstyrelsen i uppdrag att ta fram kriterier för kvalitetskrav
              för tillstånd och auktorisation för hvb-hem när det gäller missbruksvården.
              Det är inte acceptabelt att det är så oerhört stora skillnader
              i dag runt omkring i landet när gäller verksamheten med hvb-hem.
            </seg>
            <seg xml:id="i-6b17eea73ea68546-0">
              Herr talman! Många kommuner och landsting har redan i dag ingått
              dessa överenskommelser, och det är lovvärt. Med lagändringen förstärks
              detta ytterligare. Kommunernas och landstingens ansvar blir tydliggjort
              i och med lagförändringen. Vi vet att missbruksvården kan se mycket
              olika ut. Vi vet också att den inom såväl kommuner som landsting
              kan ha haft en låg prioritet. Så är det. Redan detta strider mot
              den lagstiftning som vi har i dag hälso- och sjukvårdslagen och
              socialtjänstlagen. Vi har dessutom en diskrimineringslag och en
              patientsäkerhetslag.
            </seg>
            <seg xml:id="i-f95cc9dc00a8ac1e-0">
              De lagändringar som nu föreslås gälla från och med den 1 juli
              2013 måste följas upp. Det är därför lovvärt att regeringen kommer
              att stödja genomförandet av överenskommelserna och dessutom följa
              upp det hela med fokus på tillgänglighet, samordning och kvalitet
              i de insatser som görs och erbjuds.
            </seg>
          </u>
          <note type="speaker" xml:id="i-89426cd01dbff2d1-0">
            Anf. 99 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-5">
            <seg xml:id="i-f2fade7f3d36c0f7-0">
              Herr talman! Jag hade egentligen inte tänkt begära replik, men
              jag kunde inte låta bli när Maria Lundqvist-Brömster nämnde vårdgarantin
              och talade varmt om att det redan i dag finns en vårdgaranti.
              Om jag inte minns fel hänvisade hon också till ANDT-strategin,
              och sedan sade hon att det även finns möjlighet att införa lokala
              vårdgarantier.
            </seg>
            <seg xml:id="i-eb6b5673260401a5-0">
              Då börjar jag undra: Vad vill ni egentligen? Vill ni ha vårdgaranti,
              eller vill ni inte ha vårdgaranti? Ska den fungera eller inte
              fungera? Samtidigt säger ni alltså att det finns en möjlighet
              att ha lokala vårdgarantier. Vi försöker peka på att det finns
              många olikheter i landet och att det behöver tas ett nationellt
              helhetsgrepp om detta. Vi ser också att människor med missbruksproblem
              far illa och att det ser väldigt olika ut i olika delar av landet.
            </seg>
            <seg xml:id="i-76648d76bbc0526e-0">
              Därför talar vi om att på nationell nivå ta ett helhetsgrepp
              så att vi får en så snabbt tillgänglig vård och behandling som
              möjligt. Vi vill se en förkortad vårdgaranti för denna grupp eftersom
              det är så viktigt att hålla fast vid motivationen när den kommer
              fram. Därför blir jag lite fundersam när Maria Lundqvist-Brömster
              säger att någon övergripande nationell vårdgaranti kanske inte
              behövs eftersom det redan finns en sådan och eftersom man kan
              ha lokala vårdgarantier.
            </seg>
            <seg xml:id="i-42b0f0da50ab055e-0">
              Jag tycker att det låter märkligt. Ni talar lite emot er själva.
              Jag skulle därför vilja be Maria Lundqvist-Brömster utveckla detta
              lite grann. Vad vill Folkpartiet när det gäller vårdgarantin?
            </seg>
          </u>
          <note type="speaker" xml:id="i-3f413538ba5c7691-0">
            Anf. 100 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-0530cdd7a5f2a6f1-0">
            <seg xml:id="i-8f344db828d5481b-0">
              Herr talman! Jag vill det jag säger, Christer Engelhardt. Vi
              har en nationell vårdgaranti som är lagförd, och vi har en socialtjänstlag
              som är tydlig med att åtgärder ska vidtas skyndsamt. Det innebär
              att den särskilda vårdgaranti som föreslogs i Missbruksutredningen
              kanske skulle stjälpa den möjlighet till skyndsam utredning som
              socialtjänstlagen ändå tydligt deklarerar.
            </seg>
            <seg xml:id="i-80815111b15709b6-0">
              Regeringen har tagit ställning till att kommuner och landsting
              själva måste komma överens om innehållet i de överenskommelser
              som nu görs mellan dem. Det ser olika ut. Målgrupperna ser olika
              ut. Åldrarna ser olika ut. Den geografiska spridningen ser olika
              ut och så vidare. Man kanske måste samverka mellan flera kommuner
              och ett större landsting, till exempel. Den friheten måste vi
              väl ändå kunna ge på den lokala nivån.
            </seg>
            <seg xml:id="i-8c3d75bc76f69a79-0">
              Vi har opiatberoende som står i långa vårdköer på en del håll
              i landstinget. Regeringen tar det på största allvar och har gett
              Socialstyrelsen ett uppdrag. Det kan vara viktigt att följa frågan
              om vårdkösituationen; det var det jag försökte säga i mitt inlägg.
              Det ska inte finnas en grupp av missbrukare som står utanför den
              nationella vårdgarantin. Vi måste se till att vi sätter fokus
              på att göra ett omtag i frågan om det behövs. Det var precis vad
              statsrådet Larsson sade: Man kan ändra vårdgarantin. Det är fullt
              möjligt. Men vi måste följa utvecklingen, och i dag har man inga
              långa väntetider i stort för denna grupp av missbrukare.
            </seg>
          </u>
          <note type="speaker" xml:id="i-1fde65ed118790bc-0">
            Anf. 101 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-6">
            <seg xml:id="i-4f2d5b12b4cc6f28-0">
              Herr talman! Jag uppfattade nog inte att statsrådet var så tydlig
              på den punkten som Maria Lundqvist-Brömster vill framställa det.
              Men det är bra; då har vi i alla fall på pränt att det finns en
              möjlighet att göra nya omtag.
            </seg>
            <seg xml:id="i-0520c608e93d9d73-0">
              Jag skulle vilja gå in på en annan del som jag nämnde lite kort
              i mitt anförande nu när jag ändå har ordet i detta replikskifte
              med Maria Lundqvist-Brömster. Hon talade om opiatberoende, underhållsbehandling,
              läkemedelsassisterad behandling och så vidare.
            </seg>
            <seg xml:id="i-aeb2f0bd4cc066ae-0">
              I Danmark, och förmodligen även snart i Norge, satsar man på
              heroinförskrivning. Jag nämnde inte just detta i mitt anförande,
              men jag talade mycket om den medicinfria behandlingen som ett
              alternativ. Om vi nu ser att våra grannländer väljer en annan
              inriktning och satsar på heroinförskrivning skulle Sverige kanske
              kunna göra en motsvarande satsning i en annan riktning, där vi
              utvecklar den medicinfria vården som ett alternativ.
            </seg>
            <seg xml:id="i-3f38f81fc9ee33f0-0">
              Hur ställer sig Maria Lundqvist-Brömster och Folkpartiet till
              detta? Vi har inga direkta skiljaktigheter när det gäller assisterad
              behandling och så vidare. Men när vi ser att grannländerna går
              i en riktning skulle vi då kunna gå i en annan riktning och kanske
              jobba fram alternativ i den medicinfria delen? Hur ser Maria Lundqvist-Brömster
              på det?
            </seg>
          </u>
          <note type="speaker" xml:id="i-537bf1e78c36c147-0">
            Anf. 102 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-0530cdd7a5f2a6f1-1">
            <seg xml:id="i-72116aa27dc87094-0">
              Herr talman! Jag tror att det är absolut nödvändigt att vi går
              i den andra riktningen. När vi talar om assisterad läkemedelsbehandling
              ser jag att den medicinfria behandlingen är ett komplement till
              denna. Man kan inte tala om antingen eller, utan dessa båda måste
              komplettera varandra. Det finns absolut anledning att hitta metoder
              att utveckla denna del.
            </seg>
          </u>
          <note type="speaker" xml:id="i-1881f282ae765184-0">
            Anf. 103 RICKARD NORDIN (C):
          </note>
          <u who="lise_nordin_4160b2" next="cont" xml:id="i-d1ba7edc420c10af-1"/>
          <note xml:id="i-a596d9c1bbb50f4f-0">
            Herr talman! Jag skulle vilja börja med att yrka bifall till
            förslaget i betänkandet och avslag på reservationerna.
          </note>
          <u who="lise_nordin_4160b2" prev="cont" xml:id="i-b69d712ed960e941-1">
            <seg xml:id="i-19bbd2a747512caa-0">
              Vi hade debatt här i kammaren för inte så länge sedan som handlade
              om ANDT-strategin. I den finns sju långsiktiga mål som är ständigt
              aktuella. I dag är det mål nummer 5 som avhandlas specifikt genom
              en proposition på området. I mål nummer 5 uttalas: Personer med
              missbruk eller beroende ska ha ökad tillgänglighet till vård och
              stöd av god kvalitet.
            </seg>
            <seg xml:id="i-998b6ee3ed120c9d-0">
              Det är därför glädjande att regeringen nu kommer med en proposition
              baserad på Gerhard Larssons missbruksutredning. Jag som centerpartist
              hade givetvis gärna gått längre i vissa avseenden, men vi kommer
              åtminstone en bra bit på vägen tack vare Alliansens ansträngningar.
            </seg>
            <seg xml:id="i-4c1599a4bc55957f-0">
              Sanningen är att vi i Sverige i dag ofta har en moraliserande
              syn på drogproblematiken. I stället för att behandla detta som
              den sjukdom det är behandlas det som något en individ har utsatt
              sig för frivilligt och ska ta sig ur på egen hand. Men på samma
              sätt som en kroniskt sjuk hjärtpatient alltid kommer att behöva
              ta viss medicinering livet ut har det för många drogmissbrukare
              gått så långt att det kan handla om att man behöver en livslång
              medicinering med olika substitutionspreparat för att man ska kunna
              fungera i samhället. Det betyder inte att alla ska erbjudas substitutionspreparat.
              Vi talade tidigare här även om drogfri behandling. Vi måste kunna
              ha en bredd på de insatser som samhället gör.
            </seg>
            <seg xml:id="i-1fae619041421828-0">
              Samhället och sjukvården ska behandla individer likvärdigt. Ingen
              ifrågasätter de verksamma behandlingar som finns på andra områden,
              exempelvis för dem som har drabbats av lungcancer efter tobaksmissbruk.
              Vi debatterar inte heller olika cancerläkemedels effektivitet
              eller om vissa hjärtbehandlingar ska erbjudas eller inte. Det
              överlåter vi på professionen. Självfallet bör samma sak gälla
              här. Jag tänker därför inte argumentera för enskilda behandlingar
              utan för en effektiv evidensbaserad vård även på detta område.
            </seg>
            <seg xml:id="i-ea40a4eb423465ec-0">
              Det är viktigt att inte sammanblanda olika legaliseringskrav
              med kraven på en human och rättvis behandling av missbrukare.
              Varken jag eller Centerpartiet är för någon avkriminalisering
              eller legalisering av olika droger. Det betyder dock inte att
              vi kan blunda för de problem som vi har främst kring de tunga
              missbrukarna. Beprövade metoder med medicinskt verkningsfulla
              och samhällsekonomiskt effektiva resultat ska givetvis användas
              inom missbruksvården, precis som inom all annan vård. Substitutionsbehandlingar
              och sprututbytesprogram borde inte vara politiskt heta ämnen.
              Lungcancerbehandlingar och levertransplantationer är det ju inte.
            </seg>
            <seg xml:id="i-c08d40555e320711-0">
              Det är också viktigt att minimera andra typer av skador och sjukdomar
              som missbruket för med sig, exempelvis olika typer av blodsmitta.
              Sjukvården är till för att bota och lindra, inte döma kring hur
              skadorna uppstått eller hur situationen har blivit. Ett kraftfullt
              förebyggande arbete är däremot givetvis viktigt för att så få
              som möjligt ska hamna i missbruk.
            </seg>
            <seg xml:id="i-6e881e4c313b5632-0">
              Här gör också regeringen en hel del förebyggande insatser inom
              ramen för ANDT-strategin, särskilt i storstadsregionerna, men
              det görs även betydande insatser av Folkhälsoinstitutet.
            </seg>
            <seg xml:id="i-4f6e7cfb1fab49c6-0">
              Ett förebyggande arbete måste också göras för att läckaget från
              substitutionsbehandlingar ska minska. Det har också kommit nya
              och effektivare läkemedel som dessutom är betydligt mindre intressanta
              på andrahandsmarknaden. De behöver få genomslag i hela landet.
            </seg>
            <seg xml:id="i-85147d84e04202ec-0">
              Därför är det också glädjande att Socialstyrelsen äntligen har
              fått upp ögonen för frågan och utreder uteslutningen när det gäller
              substitutionsbehandlingen. Uteslutningen bör inte baseras på annat
              än medicinska skäl. Det spelar ingen roll vad vi här i riksdagen
              tycker om människors sjukdomar och hur bra eller dåligt de själva
              hanterar dem. Det måste vi faktiskt överlåta till sjukvården att
              hantera. Jag ser därför fram emot den delredovisning av uppdraget
              som kommer redan i oktober i år.
            </seg>
            <seg xml:id="i-b17f15b045559d62-0">
              Alla missbruks- och beroendefrågor hanteras inte heller bara
              av socialutskottet. Kulturutskottet har en hel del ansvar för
              spelfrågorna, där spelberoendet spiller över på socialutskottet.
              Jag ser fram emot att i juni få höra Peter Norman när han kommer
              till kulturutskottet, där jag också är ersättare, för att berätta
              om hur regeringen förväntas gå vidare med en samlad spelpolitik.
              Att spelmissbruk skrivs in i socialtjänstlagen ligger högt på
              min önskelista för att de utsatta personerna ska ha samma möjligheter
              till stöd från samhället som de som missbrukar andra beroendeframkallande
              saker.
            </seg>
            <seg xml:id="i-789ecea4c24c038d-0">
              En samverkan mellan kommuner och landsting är central inom missbruksvården.
              Många av de drabbade har flera olika diagnoser och ofta något
              underliggande problem som orsakar missbruket. Det är ytterligare
              en anledning att inte moraliskt döma personer som fastnat i narkotikamissbruk.
              Det är självfallet viktigt att ställa full diagnos och behandla
              även de bakomliggande orsakerna till missbruket.
            </seg>
            <seg xml:id="i-2e0c0adbd06ea98b-0">
              Samtidigt behöver de drabbade ofta en annan typ av hjälp också.
              En del saknar bostad, och utan det är det svårt att bygga ett
              nytt liv. Andra behöver stöd och hjälp och kanske en trygg anställning
              för att få en ny grund att stå på med sociala kontakter och arbetskamrater.
              Det är inget som sjukvården ska stå till tjänst med, utan här
              måste kommunerna vara mer aktiva i helhetsarbetet.
            </seg>
            <seg xml:id="i-adabc935ce98bef1-0">
              Herr talman! Det är dags att vi släpper de moraliska skygglapparna
              och börja tackla narkotikaproblematiken utifrån de drabbades bästa
              och inte utifrån politiskt tyckande.
            </seg>
          </u>
          <note type="speaker" xml:id="i-5530d970184eae2e-0">
            Anf. 104 EVA OLOFSSON (V) replik:
          </note>
          <u who="eva_olofsson_993bb0" xml:id="i-ef5fa6595d589fd5-3">
            <seg xml:id="i-5ca5f7c79296b68d-0">
              Herr talman! Det finns en hel del av det som Rickard Nordin sade
              som jag kan hålla med om, men det gäller inte förflyttandet av
              huvudmannaskapet. Jag undrar hur mycket Rickard Nordin egentligen
              håller med om när det gäller regeringens proposition.
            </seg>
            <seg xml:id="i-05294b65fbc2afbd-0">
              Du har varit aktiv i narkotikadebatten i medierna, Rickard Nordin.
              För ett halvår sedan skrev du en artikel på SvD Opinion tillsammans
              med Berne Stålenkrantz från Svenska Brukarföreningen, Arvin Yarollahi
              och en annan centerpartist, och rubriken var Narkotikapolitiken
              är ett misslyckande. Ni satte kanske inte den, men innehållet
              är mycket kritiskt. Ni säger att vi inte har en fungerande narkotikapolitik,
              att dödligheten ligger lika högt som i EU och att vi borde lära
              mer av andra länder. Här säger du egentligen att man skulle ta
              sitt ansvar och genomdriva förslagen från Missbruksutredningen.
            </seg>
            <seg xml:id="i-25f70210eb864e05-0">
              Nu har man egentligen bara lagt fram förslaget om ett samverkansavtal
              från Missbruksutredningen. Då undrar jag: Var står du och Centerpartiet
              när det gäller förslaget om vårdgarantin? Var står ni när det
              gäller en förändrad lagstiftning när det gäller sprututbyte så
              att vi får sprututbyte på fler håll än i Skåne och Helsingfors?
            </seg>
            <seg xml:id="i-705727269e05700a-0">
              Jag tycker att det är mycket bra att man tittar på spärregeln.
              Jag tycker att det finns frågor som vi ska ta upp politiskt även
              om vi ska ha stor respekt för att det är professionen som ska
              bestämma. Det har funnits tider när homosexualitet var en sjukdom.
              Det var kanske bra att politiskt ifrågasätta det.
            </seg>
            <seg xml:id="i-9bab10dd5b66d3fb-0">
              Jag skulle vilja höra var du står egentligen. Har regeringen
              gjort vad den ska när det gäller Missbruksutredningens förslag?
              Vad ska hända med sprututbytet, vårdgarantin och andra förslag
              som jag tycker är viktiga för att nå den målsättning som du pratar
              om i den här artikeln som är mycket kritisk mot regeringens politik?
            </seg>
          </u>
          <note type="speaker" xml:id="i-ec359d06bc6edabe-0">
            Anf. 105 RICKARD NORDIN (C) replik:
          </note>
          <u who="lise_nordin_4160b2" xml:id="i-7b2b1f7e6199a900-0">
            <seg xml:id="i-f11369a93f89ad29-0">
              Herr talman! Eva Olofsson undrar var jag egentligen står. Jag
              står självfallet bakom den proposition som regeringen lägger fram.
              Det är ett gott steg på vägen. Vi hörde också statsrådet Maria
              Larsson prata om att allting inte behöver ske lagstiftningsvägen
              via riksdagen, utan att man har påbörjat en hel del arbete också.
              Det är någonting som vi i Centerpartiet är glada för.
            </seg>
            <seg xml:id="i-fc986ec7e4fa27ea-0">
              Vi i Centerpartiet var tidigt ute på banan och tog ställning
              för en hel del av huvuddragen i Missbruksutredningens förslag.
              De frågor som inte finns med i den här propositionen är självfallet
              något som vi kommer att fortsätta att driva inom regeringen. Det
              är så det fungerar i ett regeringsarbete mellan fyra partier.
              Hade Centerpartiet haft 50 procent här i riksdagen, vilket vi
              förhoppningsvis får 2014 eller 2018, hade säkert missbrukspolitiken
              sett något annorlunda ut. Det är den situation vi lever i.
            </seg>
            <seg xml:id="i-4e1f3fd5de419143-0">
              Vi tycker att det förslag som vi nu lägger fram är ett bra steg
              på vägen. Det kommer förhoppningsvis att göra skillnad. Det är
              den vägen vi får gå. Vi tar ett första steg, och sedan kommer
              vi i Centerpartiet att jobba vidare för att få med oss de andra
              partierna för att ta ytterligare steg.
            </seg>
          </u>
          <note type="speaker" xml:id="i-78a273a1591cff4d-0">
            Anf. 106 EVA OLOFSSON (V) replik:
          </note>
          <u who="eva_olofsson_993bb0" xml:id="i-ef5fa6595d589fd5-4">
            <seg xml:id="i-dd638d4c9513d747-0">
              Herr talman! En del är obotliga optimister när det gäller nästa
              val.
            </seg>
            <seg xml:id="i-c5e72ec76ac77974-0">
              Jag skulle vilja ha lite fler konkreta besked. Jag vet att du
              har varit aktiv i debatten, Rickard Nordin. Det tycker jag är
              bra. Det behövs en debatt om frågorna. Men det är mycket svårt
              att förstå att du skriver en artikel där du är oerhört kritisk
              och sedan säger du att du är mycket nöjd när man egentligen bara
              har tagit med ett förslag som vi alla kan ställa oss bakom. Jag
              kan också ställa mig bakom propositionen, men jag är kritisk till
              att det inte har lagts fram fler förslag.
            </seg>
            <seg xml:id="i-e70b848bc06c5240-0">
              Därför undrar jag: Vill du och Centerpartiet ha en lagstiftningsändring
              när det gäller sprututbytesprogrammet, eller ska det hanka sig
              fram som det gör nu? Är ni nöjda med förslaget om vårdgarantin,
              eller vill ni ha en skarpare sådan på missbruksområdet? Det är
              två konkreta förslag där jag gärna vill veta var ni står. Eller
              är du helt enkelt nöjd med den proposition som har lagts fram?
              Det är inte svårt att ställa sig bakom den, men frågan är om man
              tycker att det finns alldeles för få och för tama förslag som
              inte höjer ambitionsnivån tillräckligt.
            </seg>
          </u>
          <note type="speaker" xml:id="i-bf74e2ffbd0a7f2e-0">
            Anf. 107 RICKARD NORDIN (C) replik:
          </note>
          <u who="lise_nordin_4160b2" xml:id="i-7b2b1f7e6199a900-1">
            <seg xml:id="i-dfb1a7ab32013be4-0">
              Herr talman! Vi ser gärna att fler landsting inför sprututbyten.
              Det är upp till politikerna i respektive landsting att fatta beslut
              om det. Det är kanske olyckligt i sig att det är politiker som
              fattar beslut om medicinska åtgärder, precis som jag sade. Jag
              tycker att det kanske är grundproblematiken i det hela, det vill
              säga att vi ska besluta om vad man ska göra eller inte göra.
            </seg>
            <seg xml:id="i-3a93fd20ac4a03b5-0">
              Vi har hört i debatten tidigare och från flera remissinstanser
              att den vårdgaranti som förs fram som en idé är någonting som
              man redan i dag till stor del tillgodoser. Det finns också möjligheter
              att, om man så skulle vilja, så småningom skärpa den vi redan
              har ytterligare på riksnivå eller skriva in detta i de lokala
              överenskommelserna. På den punkten tror jag att vi kan tillgodose
              behovet på ett annat sätt än lagstiftningsvägen.
            </seg>
            <seg xml:id="i-0252ea8f1f81a27d-0">
              Vi kommer att fortsätta att kämpa vidare i de här frågorna. Det
              är också därför vi debatterar detta utanför den här kammaren.
              Vi tycker att det är viktiga frågor som vi också måste hantera.
            </seg>
          </u>
          <note type="speaker" xml:id="i-1a86676760685199-0">
            Anf. 108 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-7">
            <seg xml:id="i-644e036478d51a04-0">
              Herr talman! Om jag citerar Rickard Nordin rätt sade han i det
              anförande som han höll för en liten stund sedan: Varken jag eller
              Centerpartiet är för en legalisering av droger.
            </seg>
            <seg xml:id="i-8db3639598aa697b-0">
              Men de som förespråkar detta är ju inte vilka som helst, utan
              det är faktiskt Centerpartiets ungdomsförbund. Precis som jag
              en gång började i SSU och nu har hamnat i riksdagen, har väl många
              av dem som nu är aktiva i Centerns ungdomsförbund ambitionen att
              komma in i den politiska världen i övrigt, i kommunfullmäktigeförsamlingar,
              landstingsfullmäktigeförsamlingar, i riksdagen och kanske i regeringen
              också. Sådana här åsikter tvättar man inte bara bort, och därför
              blir jag lite orolig när de så tydligt kommer fram. Förbundsordföranden
              för CUF, alltså Centerpartiets Ungdomsförbund som har blivit avbokade
              från IOGT:s kursgård i Nacka på grund av det här med legaliseringen
              säger: Vi vill också göra oss av med Systembolaget, sänka åldersgränsen
              och sänka alkoholskatten.
            </seg>
            <seg xml:id="i-479f75ff8c29f265-0">
              Det gör mig lite bekymrad att framtidens centerpolitiker, som
              nu står i dörrposten till den politiska arenan, går ut så tydligt
              med sådant här. Det är tryggt att höra Rickard Nordin säga: Jag
              är inte för en legalisering. Men hur tänker Rickard Nordin kring
              detta när det faktiskt är det egna ungdomsförbundet som så tydligt
              för fram de här åsikterna?
            </seg>
          </u>
          <note type="speaker" xml:id="i-d2b9bc9c7727ddbb-0">
            Anf. 109 RICKARD NORDIN (C) replik:
          </note>
          <u who="lise_nordin_4160b2" xml:id="i-7b2b1f7e6199a900-2">
            <seg xml:id="i-0dcc5751e595e9cf-0">
              Herr talman! Jag misstänkte nästan att någon skulle nappa på
              det där. Jag sade faktiskt precis samma mening när vi hanterade
              narkotikafrågor förra gången i kammaren, men då var ingen intresserad.
              Centerpartiets Ungdomsförbund är en fristående organisation som
              har full rätt att uttrycka sig på det sätt som man själv önskar.
              Det betyder inte att Centerpartiet är för det här på något sätt.
              Vi hade ett stämmobeslut 2011 på vår partistämma i Åre då det
              var en överväldigande majoritet som tog ställning mot legalisering
              eller avkriminalisering.
            </seg>
            <seg xml:id="i-d935cf175c422c7b-0">
              Jag tycker också att det är lite ohederligt att göra så här.
              Jag ställer inte Christer Engelhardt till svars för att SSU vill
              ha ett stämmobeslut på ett globalt skatteutjämningssystem och
              skolplikt från tre år eller för att man har fuskat till sig ett
              antal miljoner i felaktiga bidrag, och jag tycker inte att det
              är rättvist att man från Socialdemokraternas håll ställer Centerpartiet
              till svars för att Centerpartiets Ungdomsförbund med ganska knapp
              majoritet har tagit ett stämmobeslut.
            </seg>
            <seg xml:id="i-5b3830c2ef1ab951-0">
              Jag tycker att vi ska försöka hålla oss till den politik som
              vi faktiskt för här i kammaren.
            </seg>
          </u>
          <note type="speaker" xml:id="i-807e4c3f14c28ec5-0">
            Anf. 110 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-935dea0d30486325-8">
            <seg xml:id="i-70f64d9609673c61-0">
              Herr talman! Jag ställer inte Centerpartiet till svars för någonting.
              Jag är fullt medveten om att Centerpartiets Ungdomsförbund är
              en fristående organisation. Jag var bara intresserad av vad Centerpartiet
              egentligen tycker om liberaliseringsfrågorna som ändå drivs inom
              det egna ungdomsförbundet av, som jag också sade, framtidens politiker
              som kan ta steget in på den politiska arenan. Jag var bara intresserad
              av att få ett tydligt besked från Rickard Nordin och Centerpartiet
              om var man faktiskt står, eftersom ungdomsförbundet även på andra
              områden, som Systembolaget och alkoholskatterna, har en annan
              uppfattning. Det är viktigt, tycker jag, att få besked från moderpartiet
              var man står i de här frågorna.
            </seg>
            <seg xml:id="i-6b17cd5d34c5be9a-0">
              Sedan skulle jag vilja gå in på en annan fråga. När det gäller
              spelberoende och socialtjänstlagstiftningen sade Rickard Nordin
              att det står högt på hans dagordning att få in detta i lagstiftningen.
              Vi delar synpunkterna på detta och anser att det behöver regleras
              i lagstiftningen. Om det sedan är i socialtjänstlagstiftningen,
              hälso- och sjukvårdslagstiftningen eller någon annanstans som
              det bäst hör hemma får man väl se.
            </seg>
            <seg xml:id="i-9633aa0b2240a8c2-0">
              Jag skulle vilja fråga: Vad tycker Rickard Nordin om förslaget
              som vi lägger fram om att det behövs mer forskning på det här
              området? Vi har ett förslag där vi bland annat lyfter in det här
              med att de outhämtade vinsterna i Svenska Spel skulle kunna gå
              in i en forskningsfond för att ha mer forskning på det här området.
              Det är ett viktigt område som vi behöver skaffa oss mer kunskap
              om.
            </seg>
            <seg xml:id="i-5edf542415e6fe22-0">
              Rickard Nordin är ersättare i kulturutskottet, och när nu Peter
              Norman ska komma dit och prata om den framtida spelpolitiken kanske
              det här är något som Rickard Nordin kan bära med sig och lyfta
              fram i det sammanhanget.
            </seg>
          </u>
          <note type="speaker" xml:id="i-d5cd1b6e2fef81c1-0">
            Anf. 111 RICKARD NORDIN (C) replik:
          </note>
          <u who="lise_nordin_4160b2" xml:id="i-7b2b1f7e6199a900-3">
            <seg xml:id="i-381fb753c4d38908-0">
              Herr talman! Om jag återigen ska upprepa vad vi egentligen tycker,
              som Christer Engelhardt uttrycker det, säger jag: Varken jag eller
              Centerpartiet är för någon avkriminalisering eller legalisering
              av olika droger. Det är tredje gången som jag säger det i den
              här kammaren.
            </seg>
            <seg xml:id="i-abc1d693038817cd-0">
              Jag håller med Christer Engelhardt om att det behövs mer forskning
              när det gäller spelberoendet. Där är vi helt överens. Jag är inte
              säker på att just Svenska Spel och deras fond för outhämtade vinster
              är rätt finansiering, för det riskerar ju att fluktuera ganska
              mycket över tid beroende på hur mycket man får ut. Med de spelkort
              som nu finns blir det dessutom mycket lättare att hitta dem som
              har outhämtade vinster, vilket gör att man har bättre koll på
              spelarna och att spelandet begränsas på ett bra sätt. Det gör
              att mindre hamnar i den här fonden, vilket jag tycker är tråkigt.
              Jag tror att det är bättre med en mer stabil finansiering.
            </seg>
            <seg xml:id="i-c06098facc074d4b-0">
              Jag ska definitivt ta med mig till Peter Norman att vi behöver
              bättre och mer forskning. Det är vi också ganska överens om inom
              hela Alliansen, så där tror jag säkert att vi kan hitta en överenskommelse
              som alla är nöjda med.
            </seg>
          </u>
          <note type="speaker" xml:id="i-2468c9d0a547f002-0">
            Anf. 112 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-dbe45399fc5a6d4e-0">
            <seg xml:id="i-b913c24ed42d49d7-0">
              Herr talman! Jag vill börja med att yrka bifall till utskottets
              förslag till beslut.
            </seg>
            <seg xml:id="i-1579fae921f5b1b4-0">
              När man är långt ned på talarlistan är en hel del redan sagt,
              så jag ber om ursäkt om en del av det som jag säger redan har
              berörts. Det blir ofrånkomligen så.
            </seg>
            <seg xml:id="i-071c9385652704d3-0">
              I Sverige finns i storleksordningen en halv miljon personer som
              missbrukar antingen alkohol, narkotika, läkemedel eller dopningspreparat.
              Det är alltså ett omfattande problem vi talar om. När vi också
              i beräkningen tar med personerna i den missbrukandes närmaste
              omgivning talar vi om närmare en miljon personer.
            </seg>
            <seg xml:id="i-3b18a6a6e853c5c2-0">
              Det är en angelägen proposition vi behandlar i dag. God kvalitet
              och ökad tillgänglighet måste gå som en röd tråd genom all vård
              och så naturligtvis även inom missbruks- och beroendevården. Det
              handlar om personer som är speciellt utsatta och ofta stigmatiserade
              av sin omgivning. Ett missbruk sätter spår på många olika sätt
              fysiskt, psykiskt, socialt och ekonomiskt. Här är det verkligen
              på sin plats att tala om ett utanförskap. Att vända utanförskapet
              till att i stället innebära delaktighet i samhället är det som
              vården måste syfta till. Vägen dit kan vara lång och svår, men
              med den proposition som vi har på bordet i dag är det min innerliga
              förhoppning att vägen tillbaka ska bli både kortare och lättare.
            </seg>
            <seg xml:id="i-aaa8c9ea3594fb65-0">
              Herr talman! Jag tänkte uppehålla mig vid tre punkter. Den första
              är huvudmannaskapet. Det har vi redan hört en del om.
            </seg>
            <seg xml:id="i-08d403328b8bb818-0">
              Det delade ansvaret mellan kommuner och landsting kan ses som
              ett problem, men missbruk och beroende leder till skadeverkningar
              som är av såväl social som psykisk och somatisk karaktär. Den
              vård som är aktuell omfattar därför ett brett spektrum av vård
              och stödinsatser, vilka faller inom både det sociala och det medicinska
              området. Inte minst gäller det de personer som har den svåraste
              missbruksproblematiken. De behöver mer insatser än vad sjukvården
              kan erbjuda. De behöver rehabilitering som möjliggör för dem att
              komma tillbaka in ett sammanhang och bli delaktiga igen. Här har
              både socialtjänsten och sjukvården viktiga uppgifter. Inte minst
              vill jag betona det för de här grupperna så viktiga uppsökande
              arbetet, som ofta kombineras med socialt stöd till de närstående.
              Därför kan det inte nog tydligt framhållas att såväl socialtjänsten
              som hälso- och sjukvården har viktiga roller som ska värderas
              lika och samordnas utifrån individens olika behov. Dess värre
              inträffar det att samordningen brister, vilket naturligtvis riskerar
              att drabba den vårdbehövande. Därför är det viktigt att det nu
              införs bestämmelser om att kommuner och landsting ska ingå överenskommelser
              om samarbete med varandra i fråga om dem som missbrukar.
            </seg>
            <seg xml:id="i-e62c70da5ff85676-0">
              En skyldighet att ingå överenskommelser tydliggör och förstärker
              huvudmännens ansvar utan att i detalj föreskriva hur det ska genomföras.
              Den dogmatiskt sinnade kan möjligen hävda att det är en inskränkning
              i det kommunala självstyret, men den är i så fall av ganska ringa
              omfattning.
            </seg>
            <seg xml:id="i-af05fb2eab6dfc71-0">
              I detta sammanhang vill jag nämna att ett antal län och kommuner
              redan har insett vikten av ett formaliserat samarbete och ingått
              överenskommelser enligt de intentioner som nu föreslås bli lagfästa.
            </seg>
            <seg xml:id="i-69e1a65d0f042ae7-0">
              Sedan 2010 har landsting och kommuner en lagstadgad skyldighet
              att ingå överenskommelser kring personer med psykisk funktionsnedsättning.
              Bestämmelserna som nu är aktuella bör kunna utformas på ett motsvarande
              sätt.
            </seg>
            <seg xml:id="i-149e06839ff9a979-0">
              Den andra punkten är bemötande. Personer med missbruk eller beroendeproblem
              har rätt till ett lika bra bemötande som andra patientgrupper.
              Det borde vara så självklart att det knappt skulle behöva påpekas.
              Denna rätt finns inskriven i såväl socialtjänstlagen som hälso-
              och sjukvårdslagen.
            </seg>
            <seg xml:id="i-502ac43cb45293df-0">
              Samtidigt är det knepigt att lagstifta om bemötande eftersom
              människor är olika. Det som jag betraktar som bra bemötande kan
              mycket väl upplevas som dåligt för en annan. Därför ställer det
              krav på vårdpersonalens känsla att kunna anpassa sig och veta
              hur man ska hantera varje enskild person. Det är verkligen svårt
              att juridiskt kräva ett bra bemötande, för det handlar i hög grad
              om värderingar och upplevelser.
            </seg>
            <seg xml:id="i-6b761f0ae9e5cdca-0">
              I propositionen betonas att alla som kommer i kontakt med socialtjänsten
              eller hälso- och sjukvården har rätt till ett respektfullt och
              professionellt förhållningssätt. Ett moraliserande, okunnigt eller
              kränkande sätt är inte godtagbart enligt gällande lagstiftning.
              Därför menar jag att ett gott bemötande redan i dag regleras i
              nuvarande lagstiftning.
            </seg>
            <seg xml:id="i-f8698c99cdc15249-0">
              Den tredje punkten är vårdgarantin. Den utredning, herr talman,
              som föregick propositionen föreslog en speciell vårdgaranti. Remissinstanserna
              förhöll sig i ungefär lika delar positiva som negativa till detta
              förslag. Justitieombudsmannen yttrade att förslaget föreföll innebära
              en försämring jämfört med det som den enskilde har i de nu gällande
              bestämmelserna enligt socialtjänstlagen.
            </seg>
            <seg xml:id="i-59fe15737cdfd300-0">
              Andra har pekat på svårigheten att säkerställa den typen av garanti
              eftersom det inte finns någon möjlighet att överklaga en insats
              som den enskilde anser sig behöva men som vårdgivaren inte anser
              är skälig.
            </seg>
            <seg xml:id="i-54d6fd053fffc51d-0">
              Åter andra menar att en särskild vårdgaranti skulle motverka
              sitt syfte genom att riskera ett urholkande av kvaliteten, färre
              besök och bristande kontinuitet samt att det i första hand skulle
              gynna dem som aktivt söker hjälp och inte dem som bäst skulle
              behöva det, nämligen de som har en komplex problematik och bristande
              motivation.
            </seg>
            <seg xml:id="i-29ea182a86004d14-0">
              Det här är alltså inte mina bedömningar, utan de kommer från
              dem som har avsevärt bättre kunskap än vad jag har i de här frågorna.
            </seg>
            <seg xml:id="i-d136fd8138e9ff83-0">
              Personer med missbruk omfattas av hälso- och sjukvårdens vårdgaranti,
              där det uttryckligen står att varje patient snarast ska ges en
              medicinsk bedömning. Tidsgränserna regleras i förordningen om
              vårdgaranti. Enligt socialtjänstlagen ska socialtjänsten utan
              dröjsmål inleda utredning om vad som kommer till dess kännedom.
            </seg>
            <seg xml:id="i-3ad1ebe7023d8a71-0">
              Herr talman! Med detta anser regeringen, och jag instämmer i
              den bedömningen, att en särskild vårdgaranti inte självklart skulle
              leda till några positiva effekter för dem som är i störst behov
              av den.
            </seg>
            <seg xml:id="i-f969555c235c7d95-0">
              (Applåder)
            </seg>
          </u>
          <note xml:id="i-536b9b038ff0b0fa-7">
            Överläggningen var härmed avslutad.
          </note>
          <note xml:id="i-691319d099e208f2-0">
            17 § Kompletterande bestämmelser till EU-förordningen om kosmetiska
            produkter
          </note>
          <note xml:id="i-1041065fd7e75de8-11">
            Föredrogs
          </note>
          <note xml:id="i-88d3f29737db4985-2">
            Talmannen konstaterade att ingen talare var anmäld.
          </note>
          <note xml:id="i-c38a64bc4d3ead69-0">
            18 § Vissa frågor om Försvarsmaktens personal
          </note>
          <note xml:id="i-1041065fd7e75de8-12">
            Föredrogs
          </note>
          <note type="speaker" xml:id="i-7e0702bd57bed912-0">
            Anf. 113 PETER HULTQVIST (S):
          </note>
          <u who="peter_hultqvist_bd16a0" next="cont" xml:id="i-3c32675b547b929f-0"/>
          <note xml:id="i-9fc8238e2294118b-0">
            Herr talman! Jag vill inledningsvis yrka bifall till reservation
            1 och 2. I övrigt yrkar jag bifall till förslaget i betänkandet.
          </note>
          <u who="peter_hultqvist_bd16a0" prev="cont" xml:id="i-579e2b9972ef5231-0">
            <seg xml:id="i-8e114e2d1fbbbb98-0">
              Värnplikten gjordes vilande efter ett beslut som togs med knapp
              majoritet i Sveriges riksdag, detta trots att det nya personalförsörjningssystem
              som infördes inte var fullt utrett och att det fanns en rad brister
              när det gäller lagar och regler för det nya systemet. Bland annat
              levererade Lagrådet omfattande kritik mot systemets utformning
              och att den utredning som låg till grund för beslutet blev klar
              först efter att beslut hade fattats.
            </seg>
            <seg xml:id="i-32af220b3a343cd4-0">
              Att bygga ett nationellt försvar som fungerar och är hållfast
              över tid är ett långsiktigt projekt. Det arbetet måste präglas
              av stabilitet. Om de grundläggande utvecklingsfrågorna bör det
              därför råda en bred enighet, eller åtminstone en bred majoritet,
              i Sveriges riksdag. Därför bör inte sådana frågor hanteras så
              att de röstas igenom med en knapp majoritet och bristfälliga underlag
              som grund. Det skapar en instabilitet inom Försvarsmakten, är
              en felaktig signal till omvärlden och ger medborgarna intrycket
              att försvarsfrågorna inte är av någon särskilt stor nationell
              betydelse.
            </seg>
            <seg xml:id="i-a9c3270bc59d7119-0">
              Det beslut som riksdagen tog förändrade i grunden hela det svenska
              försvaret. Totalförsvarsplikten, kompletterad med en omfattande
              verksamhet i frivilligorganisationer, skapade en bred kompetens
              hos det svenska folket om kris- och konflikthantering. Plikten
              skapade också en sammanhållning kring uppgiften att försvara Sverige
              och att det var ett medborgerligt ansvar att medverka i samband
              med olika typer av kriser och konflikter.
            </seg>
            <seg xml:id="i-a84654ecdf3db149-0">
              I sin tur skapade detta en bred folklig förankring för det svenska
              försvaret. Totalförsvarsplikten var en av de komponenter som svetsade
              samman Sverige och stärkte den nationella identiteten. Den var
              också en garant för att demokratiska värderingar skulle prägla
              Försvarsmakten. Från integrationssynpunkt fungerade den mycket
              bra. Folkförsvarstanken omfattade mycket stora delar av det svenska
              samhället.
            </seg>
            <seg xml:id="i-584f6524acbc33b9-0">
              Förutom denna breda, principiella plattform som också framfördes
              som en kritik när riksdagen fattade sitt beslut fanns det också
              en rad formella och utredningsmässiga brister, risk för för tidiga
              avgångar och ekonomiska underskott. Det här pekade vi socialdemokrater
              konsekvent på i våra reservationer. Det handlade helt enkelt om
              en bedömning att den nya personalförsörjningen, yrkesförsvaret,
              inte skulle ha rätt hållfasthet.
            </seg>
            <seg xml:id="i-31920c7e1b1c7f03-0">
              Farhågorna har infriats av verkligheten, och vi kan nu se i det
              närmaste 20-procentiga avhopp bland soldaterna. I Försvarsmaktens
              budgetunderlag kan vi läsa: Den långsiktiga tillväxten av GSS/K
              alltså kontinuerligt anställda yrkessoldater berörs i dagsläget
              främst av frågor kring förtida avgångar under tjänstgöring och
              kortare anställningstider än planerat.
            </seg>
            <seg xml:id="i-b1d3ee9fc7815bc9-0">
              Det är alltså vad Försvarsmakten i sitt budgetunderlag här presenterar
              som viktiga och stora problem som måste lösas.
            </seg>
            <seg xml:id="i-3779271e9d2e2ba5-0">
              När det gäller GSS/T, de tillfälligt anställda soldaterna, har
              verklighetens svårigheter när det gäller rekrytering gjort att
              man flyttat fram måluppfyllelsen på 9 500 soldater från 2019 till
              2023. Detta innebär i praktiken att insatsorganisationen inte
              kommer att vara genomförd 2019, vilket var en av förutsättningarna
              när riksdagen med knapp majoritet beslutade om att göra värnplikten
              vilande. När det gäller de 5 100 specialistofficerarna har målbilden
              flyttats fram till 2020.
            </seg>
            <seg xml:id="i-6f2ac30144402a05-0">
              Kan vi lita på att det räcker med dessa justeringar i planeringen?
              Eller kommer det fler överraskningar? När kommer insatsorganisationen
              att vara fullt utbyggd?
            </seg>
            <seg xml:id="i-f04d5ec3ea76e7b1-0">
              När det gäller den ekonomiska utvecklingen har FOI pekat på ett
              behov av ytterligare 1 ½ miljard för att finansiera den nya personalförsörjningen.
              Från första stund har osäkerheten kring ekonomin varit tydlig,
              även om det förnekats av regeringen. Men verkligheten har kommit
              i kapp, och för de flesta har det blivit alltmer uppenbart att
              de ursprungliga ramarna inte håller.
            </seg>
            <seg xml:id="i-6eb11b72849b1fe8-0">
              Från socialdemokratiskt håll har vi under en längre tid krävt
              en översyn av personalförsörjningen. Vi har ställt de här kraven
              år för år, men man har från allianssidan inte velat ta till sig
              detta utan avslagit förslaget. Vi har drivit det här utifrån att
              vi har kunnat se bristande stabilitet i systemet, strukturella
              ekonomiska underskott och en risk för att annat inom Försvarsmakten
              får stå tillbaka. Därför har vi ansett att det är nödvändigt med
              en översyn.
            </seg>
            <seg xml:id="i-d7774841d33640b4-0">
              Därför är det bra att vi nu kan konstatera en överenskommelse
              i utskottet där vi menar att regeringen måste ta initiativ till
              att utreda hur personalförsörjningen kan bli långsiktigt hållbar,
              och regeringen ska nu ta ett sådant initiativ. Det handlar även
              om åtgärder mot soldatavhopp, ökad totalförsvarsinformation, utvecklat
              mönstringsinstrument, frivilligorganisationernas framtida roll
              och hur den folkliga förankringen ska breddas.
            </seg>
            <seg xml:id="i-f41c647e98f88744-0">
              Jag tycker att det är bra att vi har kommit så här långt. Man
              föreslår också här nu det är vi överens om att den socialdemokratiska
              motionen delvis ska bifallas. Det är bra.
            </seg>
            <seg xml:id="i-d08e6a1efcadc339-0">
              Däremot avslås ett socialdemokratiskt krav på att se över möjligheterna
              att erbjuda GMU-utbildning på fler platser och över hela landet.
              Det menar vi skulle vara ett sätt att stärka försvarets regionala
              förankring och kopplingen till de nationella skyddsstyrkorna.
              Vi kommer att återkomma med det kravet i olika sammanhang, då
              vi tror att hemvärnet med de nationella skyddsstyrkorna måste
              ges en starkare roll i framtiden. Lokal hemvärnsutbildning har
              varit mycket framgångsrik.
            </seg>
            <seg xml:id="i-783074d33cdac80b-0">
              Den uppgörelse som vi har gjort i utskottet om att utreda den
              nya personalförsörjningen tolkar jag som att en insikt nu har
              börjat växa fram på regeringssidan om att den ensidiga propagandan
              att den nya personalförsörjningen har fungerat felfritt och att
              det mesta har varit i det närmaste perfekt har varit felaktig.
              I den här talarstolen i riksdagen har det stått många ministrar
              och pratat om hur perfekt detta har fungerat, hur solen har skinit
              varje dag från en blå himmel och att det inte har varit några
              problem alls. Man har inte velat ta till sig de sakliga punkter
              som vi har pekat på inte har fungerat.
            </seg>
            <seg xml:id="i-2f1f8b6c7b5fff28-0">
              Nu har man kommit till en punkt där det här inte tål konfrontationen
              med verkligheten längre. Efter den uppgörelse som nu har nåtts
              är det rimligt att regeringsföreträdarna lägger all skönmålning
              av det slag som man hittills har sysslat med åt sidan. Det finns
              ingen grund för att fortsätta med den.
            </seg>
            <seg xml:id="i-b6ddc912b3e71312-0">
              Ur det utredningsarbete som nu ska inledas finns det en möjlighet
              att leverera förslag som kan ge Försvarsberedningen nya idéer
              och nya infallsvinklar. Jag tycker att det är bra att man nu kan
              göra ett jobb som kan leverera lite ny input i det här. Men innan
              en utredare är tillsatt och innan arbetet över huvud taget har
              startat eller lett till några konkreta resultat finns det inte
              anledning att ta ut några som helst segrar i förskott. Vi är överens
              om att det ska göras en översyn. Sedan får vi se vad som händer.
              Men det är ett första steg i rätt riktning, och det är ett erkännande
              av att personalförsörjningen är behäftad med problem som på något
              sätt måste åtgärdas.
            </seg>
          </u>
          <note type="speaker" xml:id="i-e832a04be832aa11-0">
            Anf. 114 PETER RÅDBERG (MP):
          </note>
          <u who="peter_radberg_0b0188" xml:id="i-c0e08e693b9a5a11-0">
            <seg xml:id="i-eb2ebb2d016ab105-0">
              Herr talman! Förutsättningarna för internationell säkerhet har
              förändrats i grunden. Det betyder inte att världen är farligare,
              men den har blivit mindre stabil och samtidigt mer oförutsägbar.
              Det är svårare i dag att skilja på nationell och internationell
              säkerhet. De traditionella maktkonstellationerna har förändrats
              inbördes och i förhållande till varandra, och fortsatta förändringar
              är att förutse.
            </seg>
            <seg xml:id="i-5ca778a85a2fac4a-0">
              Oförutsägbarheten och den gemensamma sårbarheten gör att de gränsöverskridande
              hoten alltmer sammanfaller med de nationella. Sveriges internationella
              agerande för att möta de globala utmaningarna och riskerna är
              därför viktigt för landets säkerhet. Därför är massarméns tid
              med en typ av pliktsystem förbi. Därför var det helt logiskt att
              Sverige tog steget att gå från ett pliktsystem till en frivillighet.
              Tittar vi ut i världen kan vi se att de flesta länderna i vår
              närhet har ett personalsystem som inte är grundat på plikt.
            </seg>
            <seg xml:id="i-68e143291a4228ef-0">
              När detta är sagt måste man samtidigt medge att personalkostnader
              generellt sett är mycket höga. Det var just på den punkten som
              Miljöpartiet också kritiserade regeringen när vi införde den så
              kallade vilande pliktlagen. Alla bitar var inte på plats då och
              är inte det i dag heller.
            </seg>
            <seg xml:id="i-8e75b1d7fbfc0bd2-0">
              Regeringen konstaterar nu också att den högre ambitionen avseende
              bland annat insatsorganisationens tillgänglighet kommer att leda
              till ökade kostnader inom främst förbandsverksamheten, men framför
              allt också i fråga om löner för anställd militär personal och
              övningsverksamhet. Försvarsmakten står inför en rad stora utmaningar,
              både organisatoriska och framtida säkerhetspolitiska utmaningar.
              Risken för skenande ekonomiska kostnader för både personalförsörjning
              och materiel är stor.
            </seg>
            <seg xml:id="i-ec6763fd190767c2-0">
              Vi har också noterat att regeringens underlag till riksdagen
              är och har varit undermåligt och att det finns stora risker att
              soldatlönerna tränger ut till exempel materielbudgeten. Riksdagen
              har även i år fått väldigt lite information om just ekonomin kring
              det nya personalförsörjningssystemet. Därför tycker vi att det
              är ett rimligt krav att regeringen nu presenterar en översyn över
              personalförsörjningen för att just kartlägga behovet och därmed
              kostnadsbilden framöver.
            </seg>
          </u>
          <note xml:id="i-be9739df6303bd4c-0">
            Därmed, herr talman, yrkar jag bifall till reservation 1.
          </note>
          <note type="speaker" xml:id="i-46aeab3d98a56fc9-0">
            Anf. 115 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-8758cbf151b9e1c3-0">
            <seg xml:id="i-da3d506ee27863f9-0">
              Herr talman! Vi ska nu debattera lite grann när det gäller försörjning
              av personal till Försvarsmakten. Det har varit en rätt het fråga
              ett tag, och vi har diskuterat olika delar av den under en tid.
              Det är naturligtvis mot bakgrund av att det har varit stora problem
              med både rekrytering och avhopp från Försvarsmakten.
            </seg>
            <seg xml:id="i-0591618d6561b8e3-0">
              Jag ska börja med att yrka bifall till reservationerna 1 och
              3.
            </seg>
            <seg xml:id="i-173f02a416d68694-0">
              Vi har från Vänsterpartiet i det här betänkandet ett särskilt
              yttrande och två reservationer, som jag nämnde. I det särskilda
              yttrandet beskriver vi vad vi egentligen tycker är de viktiga
              frågorna när det gäller personalförsörjningen. Oavsett vem som
              regerar och hur det ser ut är det viktigt att vi har ett personalförsörjningssystem
              som är dimensionerat för att klara av att förse Försvarsmakten
              med den personal som behövs. Det måste vara anpassat efter det.
              Vi menar att det inte är så i dag. Vi måste ha en hög kvalitet.
              Vi måste ha en säkerhetspolitisk och ekonomisk syn som funkar.
              Oavsett konjunktur i landet måste man alltså kunna förse Försvarsmakten
              med personal. Så är det inte i dag.
            </seg>
            <seg xml:id="i-4ca4b8d11d7ba860-0">
              Även Försvarsmakten har redovisat ett antal osäkerheter och svårigheter
              i det system som har genomförts av regeringen. Vi från Vänsterpartiet
              tycker att det system som vi har i dag riskerar att medföra inte
              bara en rätt kraftig kostnadsökning, utan det kan också innebära
              ett antal vakanser inom Försvarsmakten som måste fyllas hela tiden.
              Det är en sak som vi definitivt tycker är rätt riskabel för Försvarsmaktens
              förmåga att försvara landet.
            </seg>
            <seg xml:id="i-e0f710fa6d6bc370-0">
              Vi tror alltså att det nya system med yrkessoldater som finns
              i dag innebär betydande risker för att man blir mer konjunkturkänslig,
              att man till slut får rusande personalkostnader och att man har
              svårigheter att nå rätt kompetenser, att rekrytera rätt människor.
              Med de osäkerheter som finns i dag tror jag att vi definitivt
              behöver diskutera det som har öppnats upp lite grann av vissa
              av Alliansens företrädare, nämligen att återinföra värnplikt,
              åtminstone till viss del till att börja med.
            </seg>
            <seg xml:id="i-f4ec86d46d085e24-0">
              När det gäller Vänsterpartiets syn på personalförsörjningen är
              vi rätt tydliga med att vi definitivt föredrar en sakta återgång
              till ett värnpliktssystem, där man försörjer försvarets förband
              med värnpliktiga. Det här har varit ett stort dilemma hela tiden,
              från det att man tog beslutet om att genomföra förändringen, som
              jag vill påstå att regeringen gjorde på egen hand mot bättre vetande.
              Det fanns inget stort stöd bakom det sätt man gjorde det på. Det
              har alltså gjort att man i dag inte har kommit fram till ett bra
              system. Som vanligt har alltså regeringen i det här fallet också
              gått fort fram, och det har blivit fel. Det är inte första gången,
              och det är tyvärr kanske inte sista gången heller som vi har sett
              det.
            </seg>
            <seg xml:id="i-da834f66288b61c7-0">
              Det som är problemet är naturligtvis att man ska ut på den så
              kallade öppna arbetsmarknaden och rekrytera soldater. Det är någonting
              som vi i Sverige är väldigt ovana vid. Det har inte förekommit
              att man gör på det sättet i Sverige för att rekrytera vare sig
              soldater eller sjömän. Det har också pedagogiskt varit ett dilemma
              att förklara hur man kommer in i det här systemet. Vi är vana
              vid att i grunden ha en värnplikt. Vi har i grunden en rekryteringsmyndighet,
              ett pliktverk, som plockar fram ett antal unga killar och tjejer.
              Man mönstrar dem och visar på vad de kan göra och hur de skulle
              kunna slussas in i systemet.
            </seg>
            <seg xml:id="i-8d0b724be63a7360-0">
              Det har varit ett bra system. Det har fungerat bra utifrån att
              man har haft en bra bild av vilka ungdomar det finns att tillgå
              och som man faktiskt har kunnat placera ut. Vi är inte rädda för
              att säga att plikten är en del. Somliga tycker att det är jättefarligt
              att ha en plikt, att göra någonting för samhället. Det tycker
              inte vi. Vi tycker att det är bra. Här visar vi också att det
              faktiskt är ett bättre sätt när det gäller att göra personalförsörjningssystemet
              mer robust.
            </seg>
            <seg xml:id="i-76a46db9b8d1dd1b-0">
              Det finns vissa farhågor att kostnaderna sticker i väg för dagens
              system. Rekryteringsmyndigheten har påpekat att det kan komma
              att krävas till exempel något slags premiesystem eller bonussystem
              för att locka till sig ungdomar och få dem att stanna kontraktstiden
              ut. Sex till åtta år är en lång tid att jobba med dessa uppgifter
              om man inte får något slags morot. Enligt FOI:s beräkningar från
              2011 finns det en fördyring av systemet med upp till 1 ½ miljard
              kronor jämfört med ett annat system. Det är något som vi tycker
              att man måste ta hänsyn till när man tittar på systemet.
            </seg>
            <seg xml:id="i-9e6b3ed2229b915f-0">
              Systemet har varit föremål för kritik eftersom det har varit
              svårt att få rätt information och tillräckligt bra information
              från regeringen och Försvarsmakten om hur det går. De har gärna
              målat upp en glättig bild av att det går bra. Vi har diskuterat
              olika sätt att rekrytera, till exempel man att går ut på gymnasieskolorna
              och målar upp en bild av att arbetet är lätt och bra att göra.
              Vi tycker inte att man ska göra så på den nivån.
            </seg>
            <seg xml:id="i-793fa50d6db8aef6-0">
              Vi i Vänsterpartiet är tydliga med att vi står bakom kritiken
              som har framförts här. Vi har själva ett förslag till lösning,
              nämligen att man på något sätt tar i beaktande möjligheten att
              återinföra en partiell värnplikt och så småningom återinföra värnplikten
              helt i förbanden.
            </seg>
          </u>
          <note type="speaker" xml:id="i-779e8600b01dc9fb-0">
            Anf. 116 ANNICKA ENGBLOM (M):
          </note>
          <u who="annicka_engblom_826311" next="cont" xml:id="i-183a81de614ca9be-0"/>
          <note xml:id="i-bef5dd6cb9482886-0">
            Herr talman! Jag börjar med att yrka bifall till förslaget i
            betänkande 7 från försvarsutskottet, som handlar om personalförsörjningen.
          </note>
          <u who="annicka_engblom_826311" prev="cont" xml:id="i-c49792edc5d242c2-0">
            <seg xml:id="i-9b015cee56d2c54b-0">
              Jag vill ta min ansats i årtalet 1987. År 1987 befann jag mig
              i Västerås och gick på fyraårig teknisk linje, maskinteknisk gren.
              Under vårkanten såg jag att jag hade en treveckors lucka under
              sommaren som jag inte hade fyllt med extraarbete. Ungefär vid
              den tidpunkten damp det ned ett reklamblad från frivilligorganisationen
              marinlottakåren om en grundläggande utbildning, som lyckades passa
              in på de tre veckorna.
            </seg>
            <seg xml:id="i-c479f655e503e562-0">
              Frivilligorganisationen var på inget sätt okänd för mig. Min
              mamma var sedan länge engagerad i bilkåristerna, och min pappa
              var sedan länge engagerad i hemvärnet. Jag tyckte självklart att
              det skulle bli spännande, och jag utbildade mig i marinlottakåren
              i några år. Tre år senare, 1990, när jag hade slutat gymnasiet,
              stod jag vid ett annat vägskäl. Jag stod inför vägvalet att bli
              lärare jag hade jobbat som lärarvikarie ta dykinstruktörsjobbet
              i Dominikanska republiken som väntade på mig eller göra värnplikten.
              Värnplikten var ingalunda heller särskilt obekant för mig. Förutom
              att jag hade träffat värnpliktiga inom marinlottakåren hade jag
              många killkompisar på ingenjörsutbildningen som skulle göra sin
              tjänst efter gymnasiet. Lo and behold! Jag valde att göra värnplikten
              och hamnade i Karlskrona.
            </seg>
            <seg xml:id="i-6888d8db1ae96455-0">
              Ombord på fartyget HMS Carlskrona, där jag sedermera gjorde min
              värnpliktstjänst 15 månader som radiosignalistplutonbefäl, träffade
              jag mina kamrater som först och främst var män. Jag var då frivillig,
              något som i dag alla är. Mina kamrater var både inkallade och
              tjänstgjorde motvilligt. Men under tiden det var en bra läroperiod
              väcktes intresset för att fortsätta inom Försvarsmakten och sedan
              tillsammans på Marinens officershögskola.
            </seg>
            <seg xml:id="i-a3bbc91ca42c29fb-0">
              Just den breda ansatsen, att väcka intresset hos dem som vi i
              dag inte normalt kommer i kontakt med via värnplikten, är en av
              de stora utmaningarna för Försvarsmakten. Till det återkommer
              jag strax.
            </seg>
            <seg xml:id="i-75e30d86ea99fac1-0">
              Redan då, herr talman, mitt under brinnande ubåtsjaktstider,
              märktes resultatet av ett värnpliktssystem med fluktuerande effekt
              på verksamheten. När vi sedermera muckade och en ny värnpliktsbesättning
              kom ombord sjönk effektiviteten för förbandet tills man hade arbetat
              upp sig igen. Det påverkade självklart arbetet som utfördes på
              förbandet.
            </seg>
            <seg xml:id="i-87380768c101e280-0">
              Det som var allra dyrast i verksamheten när vi pratar om kostnader
              var inte i första hand en fråga om kronor och ören utan den kompetens
              som tappades och som inte togs till vara. Efter många års omställningar
              inom försvaret under socialdemokratiska regeringar tog systemet
              inte heller till vara kompetensen med hjälp av repetitionsövningar
              och krigsförbandsövningar. Man arbetade upp kompetensen och släppte
              den. Det är oerhört dyrt.
            </seg>
            <seg xml:id="i-abff2862376c0d81-0">
              Herr talman! Det här är anledningen till att alliansregeringen,
              när vi tog över 2006, tog sig an utmaningen att titta på alla
              delar av den försvarsreform som var så nödvändig för att åstadkomma
              just det jag talar om, nämligen effektiviteten i försvarsförmågan.
              Den ska vara jämn, rörlig, flexibel och tillgänglig. Det var det
              som Försvarsberedningen 1 och 2, 2007 och 2008, utmynnade i.
            </seg>
            <seg xml:id="i-6bb2060706de038e-0">
              En del var den framtida personalförsörjningen för Försvarsmakten,
              som ingalunda var någon hastig process. Jag har, herr talman,
              inne på mitt kontor en tjock bibba av olika utredningar. Om någon
              i oppositionen saknar underlag är man välkommen att ta del av
              dem. Jag kan räkna upp de två försvarsberedningarna 2007 och 2008,
              Pliktutredningen 2009, om vilken vi var överens med Miljöpartiet,
              inriktningspropositionen 2009, sedermera utredningsvillkoren 2010
              och därmed den sista propositionen från regeringen 2011 i den
              delen, det vill säga den del som hanterar tidvis tjänstgörande
              personal. Det är en gedigen bakgrund till varför vi har landat
              där vi är i dag.
            </seg>
            <seg xml:id="i-67ce322d444ba4b1-0">
              Vad är bakgrunden till reformen? Vi har i dag en frivillighet
              där Försvarsmakten är en del av den reguljära arbetsmarknaden,
              vilket man tidigare inte har varit. Här ligger utmaningen för
              samhället att vara Försvarsmakten behjälplig i denna stora samhällsreform.
              Det är kanske den viktigaste frågan i inriktningen av det nya
              försvaret. Det innebär ett oerhört viktigt fokus för oss som sitter
              och bevakar frågan, framför allt i utskottet. Därom är vi fullkomligt
              överens.
            </seg>
            <seg xml:id="i-b02cbdfe9d8c6a8f-0">
              I arbetet behöver Försvarsmakten bli bättre på sitt inre arbete,
              sina attityder till förändrade anställningsförhållanden för sina
              gruppbefäl, soldater, sjömän och civilanställda, att vara synlig
              på annat sätt där man tidigare har haft förband men inte längre
              har det och även i skolor och utbildning. Jag kan passa på att
              rikta ett ord till landets skolor att öppna dörren för Försvarsmakten,
              liksom skolorna gör för polismyndigheterna, att hålla presentationer
              och föra samtal om försvars- och säkerhetspolitik.
            </seg>
            <seg xml:id="i-688ec0f1da7370db-0">
              Sedan har vi frågan om att vara synlig på ställen där många människor
              rör sig. Senast i måndags sprang jag på Malmö Centralstation på
              två representanter från Försvarsmakten som tillsammans med representanter
              från Arbetsförmedlingen pratade med några ungdomar. Jag passade
              på att prata med dem och med ungdomarna, och jag rekommenderade
              ungdomarna att ta tillfället i akt och göra GMU något de aldrig
              kommer att ångra. Precis detta arbete måste utvecklas och bli
              bättre.
            </seg>
            <seg xml:id="i-9bc85a0d2df0799c-0">
              Herr talman! Var befinner vi oss i dag? Vad gäller rekryteringen
              ser det i nuläget både bra och bekymmersamt ut. Det är inte så
              konstigt eftersom det är fråga om en stor reform. Det råder ett
              högt söktryck. Senast i går fick jag siffrorna att det är elva
              sökande per plats. Men det visar självklart inte hela bilden.
              Många söker, men hur många är lämpade, fullföljer och stannar
              kvar? Det är de gemensamma utmaningarna.
            </seg>
            <seg xml:id="i-c535667b0d42ed5c-0">
              Vad gäller de kontinuerligt anställda, det vill säga de fast
              anställda soldaterna, sjömännen och gruppbefälen, meddelar Försvarsmakten
              att man är i fas. Däremot är det många avhopp, som tidigare har
              sagts.
            </seg>
            <seg xml:id="i-48f795d9d9682cde-0">
              I detta arbete är det många som tittar på hur man skulle kunna
              förbättra arbetet. Det har nämnts en del här i talarstolen. Riksrevisionen
              har tittat på det och kom senast med en rapport i oktober. Totalförsvarets
              forskningsinstitut tittar på det. Försvarshögskolan producerar
              ett antal rapporter. Försvarsministern redovisade detta inför
              utskottet. Försvarsmakten har också fått i uppdrag att utveckla
              extra både sin årsredovisning och sitt budgetunderlag i personalförsörjningsfrågan,
              och det förbättrar man ytterligare.
            </seg>
            <seg xml:id="i-31bb7386f5b65294-0">
              Vad det gäller betänkandet, herr talman, kan man självklart ägna
              sig åt att knäppa varandra på näsan om utvecklingen hittills.
              Jag tycker att den här överenskommelsen är mycket viktigare än
              så, och jag tänker inte ägna mig åt det.
            </seg>
            <seg xml:id="i-c53f3a91adb1adeb-0">
              Jag tycker att det är oerhört viktigt jag vill understryka detta
              att vi har en gemensam och bred överenskommelse i detta betänkande,
              en gemensam förflyttning mot att ta nästa steg, att ta ett helhetsgrepp,
              att peka på viktiga beståndsdelar i vad Försvarsmakten behöver
              utveckla, i breddad rekrytering och i folkförankring, och att
              ta till vara frivilligorganisationen på ett bättre sätt. Trots
              att vi har hållit på att diskutera den här frågan sedan 2007 skulle
              jag vilja påstå att vi fortfarande bara har påbörjat resan och
              att vi behöver justera längs vägen.
            </seg>
            <seg xml:id="i-491b56e855623dcc-0">
              Jag tycker som sagt att det är viktigt. Ledorden i vårt framtida
              arbete, och det utredningsuppdrag som utskottet riktar till regeringen,
              träffar just de problemställningar som vi har, för vi behöver
              vara behjälpliga. Det kan vi också vara som enskilda ledamöter,
              genom att engagera det omgivande samhället i rekryteringsarbetet,
              bland annat i de försvarsmaktsråd som växer fram runt om i landet.
              Det gäller också i den södra regionen, där jag och min socialdemokratiske
              kollega Peter Jeppsson verkar och har en bakgrund och ett nätverk.
              Här har vi ett gemensamt ansvar och ett gemensamt arbete, och
              därför är det självklart mycket glädjande att vi i stället för
              att knäppa varandra på näsan krokar arm i detta arbete framöver.
            </seg>
            <seg xml:id="i-a2ccbd30b7b68099-0">
              Återupptagna förhandlingar
            </seg>
            <seg xml:id="i-6a98841c1d0ea740-0">
              minst tre fjärdedelar
            </seg>
          </u>
          <note xml:id="i-2d7827d89843af92-0">
            Jag yrkar bifall till förslaget i försvarsutskottets betänkande
            nr 7.
          </note>
          <note xml:id="i-cc7013097b61d115-0">
            I detta anförande instämde Abdirizak Waberi (M).
          </note>
          <note xml:id="i-d6106d61b12cb9ba-0">
            Ajournering
          </note>
          <note xml:id="i-14d625ea9e87e96a-0">
            Kammaren beslutade kl. 15.52 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-c86890ff4aa535a1-0">
            Förhandlingarna återupptogs kl. 16.00.
          </note>
          <note xml:id="i-9b8fc5dff7a4b898-0">
            19 § Beslut om ärenden som slutdebatterats den 2 maj
          </note>
          <note xml:id="i-2e44954e3547b23f-0">
            Punkt 1
          </note>
          <note xml:id="i-1d97e4837c764b43-0">
            Punkt 2
          </note>
          <note xml:id="i-fc249b8387df6374-0">
            Punkt 4
          </note>
          <note xml:id="i-dea095636b9441b2-0">
            Punkt 5
          </note>
          <note xml:id="i-db1de1eb8bbcf3f5-0">
            Punkt 6
          </note>
          <note xml:id="i-211621a2ae12526c-0">
            Punkt 7
          </note>
          <note xml:id="i-c8ab3733a05f4831-0">
            Punkt 8
          </note>
          <note xml:id="i-1a3a362ff32c8f4a-0">
            Punkt 9
          </note>
          <note xml:id="i-bb11eeea59ef445c-0">
            Övriga punkter
          </note>
          <note xml:id="i-1d97e4837c764b43-1">
            Punkt 2
          </note>
          <note xml:id="i-db1de1eb8bbcf3f5-1">
            Punkt 6
          </note>
          <note xml:id="i-211621a2ae12526c-1">
            Punkt 7
          </note>
          <note xml:id="i-bb11eeea59ef445c-1">
            Övriga punkter
          </note>
          <note xml:id="i-2e44954e3547b23f-1">
            Punkt 1
          </note>
          <note xml:id="i-2750df0ee896300f-0">
            Punkterna 2 och 3
          </note>
          <note xml:id="i-1d97e4837c764b43-2">
            Punkt 2
          </note>
          <note xml:id="i-bb11eeea59ef445c-2">
            Övriga punkter
          </note>
          <note xml:id="i-2e44954e3547b23f-2">
            Punkt 1
          </note>
          <note xml:id="i-1d97e4837c764b43-3">
            Punkt 2
          </note>
          <note xml:id="i-44b6987874b91a27-0">
            Punkt 3
          </note>
          <note xml:id="i-b29d0f9563c3aa2d-0">
            20 § Beslut om ärenden som slutdebatterats vid dagens sammanträde
          </note>
          <note xml:id="i-2e44954e3547b23f-3">
            Punkt 1
          </note>
          <note xml:id="i-44b6987874b91a27-1">
            Punkt 3
          </note>
          <note xml:id="i-bb11eeea59ef445c-3">
            Övriga punkter
          </note>
          <note xml:id="i-2e44954e3547b23f-4">
            Punkt 1
          </note>
          <note xml:id="i-1d97e4837c764b43-4">
            Punkt 2
          </note>
          <note xml:id="i-dea095636b9441b2-1">
            Punkt 5
          </note>
          <note xml:id="i-211621a2ae12526c-2">
            Punkt 7
          </note>
          <note xml:id="i-bb11eeea59ef445c-4">
            Övriga punkter
          </note>
          <note xml:id="i-2e44954e3547b23f-5">
            Punkt 1
          </note>
          <note xml:id="i-1d97e4837c764b43-5">
            Punkt 2
          </note>
          <note xml:id="i-fc249b8387df6374-1">
            Punkt 4
          </note>
          <note xml:id="i-db1de1eb8bbcf3f5-2">
            Punkt 6
          </note>
          <note xml:id="i-c8ab3733a05f4831-1">
            Punkt 8
          </note>
          <note xml:id="i-a33c9c5e74ad713f-0">
            Punkt 14
          </note>
          <note xml:id="i-a224b99562cfcc45-0">
            Punkt 15
          </note>
          <note xml:id="i-162e4db24178b604-0">
            Punkt 17
          </note>
          <note xml:id="i-bb11eeea59ef445c-5">
            Övriga punkter
          </note>
          <note xml:id="i-ad00343768751819-0">
            21 § (forts. från 18 §) Vissa frågor om Försvarsmaktens personal
            (forts. FöU7)
          </note>
          <note type="speaker" xml:id="i-efca5dc4af6a4026-0">
            Anf. 117 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-7c059a4530ca1745-0">
            <seg xml:id="i-fb618b3d24e769c4-0">
              Herr talman! När det gäller personalförsörjningen förhåller vi
              oss från vår sida till en reform som vi aldrig har ställt upp
              på. Vi är alltså i grunden motståndare till denna reform.
            </seg>
            <seg xml:id="i-54e2b523222e1136-0">
              Men nu är detta ett faktum, och det existerar. Då måste man förhålla
              sig till det. Då försöker vi bidra konstruktivt på olika sätt,
              dels med uppgörelsen om reglerna för soldatanställningar där vi
              fick med en lång rad punkter om olika saker som man skulle se
              över när det gäller premier, löner, försäkringar och så vidare,
              dels med denna uppgörelse. Jag tycker därför att vi tar ett stort
              ansvar för en reform som vi egentligen inte står bakom. Så är
              det.
            </seg>
            <seg xml:id="i-a65a8f4e91c5503f-0">
              Annicka Engblom beskriver detta som den största samhällsreformen
              och den kanske viktigaste. Sedan har vi en statsminister som säger
              att försvaret är ett särintresse. Sedan spelas allt så att säga
              ned, som sker inom Försvarsmakten. Detta är ett särintresse.
            </seg>
            <seg xml:id="i-63581443a39406bf-0">
              Är detta en uppfattning som du delar? Är detta ett särintresse,
              och i vilket perspektiv ska man betrakta att detta är en så oerhört
              stor samhällsreform? Jag delar uppfattningen att detta är en genomgripande
              förändring. Min syn är att försvaret är en nationell angelägenhet.
              Det är ett nationellt intresse av det mest grundläggande slag.
              Men det blir på något vis en obalans i retoriken när moderatföreträdarna
              i ena stunden säger att detta är den största reformen, och i nästa
              stund spelar statsministern så att säga ned allt genom att säga
              att försvaret är ett särintresse. Delar du statsministerns uppfattning,
              eller hur ska man förhålla sig till dessa olika synsätt och sätten
              att betrakta det som händer?
            </seg>
          </u>
          <note type="speaker" xml:id="i-4229baafc26b84fb-0">
            Anf. 118 ANNICKA ENGBLOM (M) replik:
          </note>
          <u who="annicka_engblom_826311" xml:id="i-ec0b2141c548bd4a-0">
            <seg xml:id="i-4307afa59556afae-0">
              Herr talman! Jag tänker vara snäll i dag och inte ge mig in i
              sådana krumbukter eftersom jag tycker att detta är betydligt viktigare
              än att, som jag tidigare sade från talarstolen, vi står och knäpper
              varandra på näsan. Jag tycker att det är viktigare att faktiskt
              understryka att vi har kommit närmare varandra i dessa frågor
              och tycker att det är mycket positivt att vi faktiskt tar gemensamma
              tag i fråga om denna stora utmaning.
            </seg>
            <seg xml:id="i-4c80c791d3b05c3c-0">
              Denna reform som gäller personalförsörjningen är inte bara tagen
              ur luften. Den är väl utredd och genomarbetad. Om jag är rätt
              underrättad är även den socialdemokratiska gruppen i försvarsutskottet
              mycket flitig med att besöka förband, ofta nere i Blekinge och
              inte bara på Kockums utan också inom marina förband och flygförband.
              Där torde väl ändå även Peter Hultqvist ha snappat upp Försvarsmaktens
              önskan om att detta faktiskt fungerar så mycket bättre eftersom
              personalförsörjningen är nödvändig för att upprätthålla försvarsförmågan,
              en försvarsförmåga som länge låg i träda efter ett antal olika
              försvarsbeslut tagna av den tidigare regeringen utan att man hade
              gjort de grundläggande analyserna. Det är därifrån vi kommer,
              om vi nu ska ägna oss åt att titta över axeln.
            </seg>
            <seg xml:id="i-109e4140e6b85c43-0">
              Herr talman! Frågan är om man ska ägna sig åt att bara ösa mer
              vatten från ett tidigare läckande skepp eller om man ska ägna
              sig åt att proppa i de riktiga hålen som läcker i detta skepp
              så att det faktiskt flyter och vi får en fungerande försvarsmakt.
              Jag väljer att se till den överenskommelse som vi har gjort om
              att utreda hela personalförsörjningsreformen i sin helhet. Sedan
              arbetar vi tillsammans framåt för att få detta att fungera bättre
              i framtiden.
            </seg>
          </u>
          <note type="speaker" xml:id="i-df37a1e4b78cdf7f-0">
            Anf. 119 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-7c059a4530ca1745-1">
            <seg xml:id="i-dabf199f99720787-0">
              Herr talman! Det är bra att det har blivit en förändrad attityd
              på så sätt att det under en lång period var bara skönmålning som
              gällde i fråga om hur personalförsörjningen fungerar. Det var
              oavbrutna framsteg varje dag. Det var nästan så att man funderade
              på om talen var skrivna i gamla Sovjetunionen eller något sådant
              land eftersom det inte fanns en spricka i muren. Nu är vi i det
              läget att verkligheten har kommit i kapp och man inte kan gå ifrån
              detta längre utan man ser problemen med ekonomin, man ser problemen
              med avhoppen, och man ser en lång rad andra saker som inte fungerar
              som de ska. Då börjar vi titta på detta. Så långt är det bra att
              vi ska göra det nu. Det är en politisk framgång. Detta har vi
              från vår sida krävt länge.
            </seg>
            <seg xml:id="i-544b074f69d6dc8c-0">
              Men man grundade så dåligt i fråga om detta. Man grundade med
              att köra över halva riksdagen i fråga om detta. Ni har alltså
              sått en dålig matta från början när det gäller detta.
            </seg>
            <seg xml:id="i-c5fa5c2e91f30ca4-0">
              Nu gör vi upp om lite olika småsaker i detta och försöker gå
              vidare. Och vi försöker förhålla oss konstruktivt till detta.
              Men ni gjorde alltså ett grundfel som inte är så lätt att komma
              ifrån.
            </seg>
            <seg xml:id="i-4f4ed582a41ad22c-0">
              Sedan är det klart att jag förstår att Annicka inte vill diskutera
              Reinfeldts uttalande. Det är mest pinsamt i sammanhanget.
            </seg>
            <seg xml:id="i-9ec51752f932d398-0">
              En konkret fråga som man så att säga skulle kunna växla in i
              detta är att Försvarsmakten nu pekar på att man inte kommer att
              klara måluppfyllelsen när det gäller GSS/T 9 500 soldater ska
              vara rekryterade till 2023 i stället för till 2019. Detta visar
              att det är svajigt i systemet. Insatsorganisationen kommer inte
              att vara genomförd på det sätt som riksdagen har sagt. Jag bedömer
              detta som rätt så allvarligt. Jag bedömer att detta är ett problem
              när det gäller försvarsförmågan. Detta visar en allvarlig svikt
              i detta problem. Vad är din uppfattning om vad vi bör göra för
              att närma oss någonting som liknar en lösning? Hur bör man agera
              när vi befinner oss i en sådan situation med fyra års fördröjning
              och kanske ännu mer?
            </seg>
          </u>
          <note type="speaker" xml:id="i-18ebb52fc40b7a70-0">
            Anf. 120 ANNICKA ENGBLOM (M) replik:
          </note>
          <u who="annicka_engblom_826311" xml:id="i-ec0b2141c548bd4a-1">
            <seg xml:id="i-df52f62e8ccc9356-0">
              Herr talman! Om vi nu ska prata historia kanske vi kan ägna en
              stund åt den försköning som har gjorts av de tidigare försvarsbesluten
              som har tagits och också de överenskommelser som har gjorts av
              Socialdemokraterna.
            </seg>
            <seg xml:id="i-2746bf21ff0cf079-0">
              Låt mig ändå säga, påpeka och understryka återigen vad gäller
              de överenskommelser som har slutits tidigare att det vare en enig
              försvarsberedning, inklusive Socialdemokraterna med dåvarande
              representanten Håkan Juholt, som underströk att denna utveckling
              är nödvändig. Ett halvår senare vänder Socialdemokraterna. Nu
              har man vänt igen, och vi är jätteglada för det. Här har vi nämligen
              både ett ansvar och en utmaning att vara Försvarsmakten behjälplig
              för att få detta fungera. Det är precis de frågor som vi också
              ställer gemensamt i den utredning som regeringen har tillsatt
              och som undersöker detta. Detta är inte några småsaker. Det är
              en stor reform, och den kan vi göra gemensamt. Det kan också Peter
              Hultqvist bidra till i Dalarna genom att man tillsammans i dessa
              orter lyfter fram det samarbete med det civila samhället som Försvarsmakten
              så väl behöver. Nu när Försvarsmakten inte heller är så närvarande
              vad gäller förband i Dalarna som man var i spåren av de tidigare
              förbandsbesluten kan vi göra det här på ett annat sätt.
            </seg>
            <seg xml:id="i-dbfe228203af6fd1-0">
              Jag hoppas att vi i spåren av denna ändå positiva utveckling
              jag hoppas att den består inom socialdemokratin och att man inte
              vänder igen kan hitta gemensamma vägar till att bredda rekryteringen,
              hjälpa till med folkförankringen och stå fast vid att det är precis
              det här som är nödvändigt för att försvarsförmågan ska vara fortsatt
              hög i det här landet.
            </seg>
          </u>
          <note type="speaker" xml:id="i-81fd26c80fc99e84-0">
            Anf. 121 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-8758cbf151b9e1c3-1">
            <seg xml:id="i-34f3bf1795fdd15c-0">
              Herr talman! Annicka Engblom talar gärna om hur bra saker och
              ting kan vara. Om vi till exempel talar om underlag beskriver
              hon hur mycket papper det naturligtvis har funnits till underlaget.
            </seg>
            <seg xml:id="i-4a30e434f14f0ea2-0">
              Med facit i hand och när man ser hur problemen hopar sig för
              det är faktiskt så att problemen hopar sig undrar jag dock varför
              man inte kan erkänna att det här är någonting som är problematiskt,
              att man måste hantera det på ett sådant sätt att det blir bättre
              och att man faktiskt gjorde ett misstag som inte ansträngde sig
              mer för att verkligen förankra det i ett riksdagsbeslut. Det gäller
              oavsett tidigare hantering av detta från olika partier. Vänsterpartiet
              har alltid varit för att behålla värnplikten och se till att det
              på något sätt blir bra, oavsett försvarsberedningar tidigare.
              Det var alltså inte en enig försvarsberedning i det här, utan
              Vänsterpartiet ställde sig utanför. Jag vill bara påminna om det.
            </seg>
            <seg xml:id="i-46e4b57f31b23f8c-0">
              Man har problem framför allt när det gäller kostnaderna. Vi har
              en ovanlig situation i Sverige med den här rekryteringen. Så är
              det. Vi är inte alls vana vid att gå ut och rekrytera yrkessoldater
              i Sverige, vilket egentligen är det stora dilemmat. Vi har ett
              system som jag tror blir konjunkturkänsligt i dag om man tittar
              på dem som söker och dem som sedan blir kvar ser man att ett stort
              söktryck inte beror på att det är så jätteintressant. På många
              sätt söker man i stället för att man har behov av att ha ett jobb.
              Vi har i dag en hög arbetslöshet regeringen har sett till att
              den är på 2425 procent för ungdomar vilket gör att många söker.
              Vad man sedan får tag på om man får tag på rätt och kan rekrytera
              rätt blir kontentan av att man inte gör det.
            </seg>
            <seg xml:id="i-788a098fd5e07ebf-0">
              Jag menar också att just problemet med att man inte har ett bra
              mönstringsförfarande är ytterligare en sak som påverkar. Det innebär
              också att man kanske gör fel när det gäller rekryteringsbiten
              till exempel på gymnasieskolan. Det kan jag återkomma till.
            </seg>
          </u>
          <note type="speaker" xml:id="i-43a219d931eae9a0-0">
            Anf. 122 ANNICKA ENGBLOM (M) replik:
          </note>
          <u who="annicka_engblom_826311" xml:id="i-ec0b2141c548bd4a-2">
            <seg xml:id="i-084b938d58f0cd40-0">
              Herr talman! Jag respekterar Vänsterpartiet i den delen att man
              åtminstone har varit konsekvent i sina ställningstaganden.
            </seg>
            <seg xml:id="i-79025f57c2e2d52a-0">
              Det är väldigt intressant att just Vänsterpartiet lyfter fram
              det här med kostnader. Där är det också en konsekvent linje; man
              föreslår en betydligt lägre ram än vad regeringen har gjort sedan
              2006. Det är därför jag tycker att det steg Socialdemokraterna
              har tagit är positivt. Den första fråga Socialdemokraterna kom
              överens med V och MP om inför 2010 var faktiskt en minskning på
              försvarsanslagen med 2 miljarder per år. Om man nu lyfter fram
              kostnaden som ett problem i ena delen och i andra delen föreslår
              minskade ramar för Försvarsmakten är det åtminstone med min enkla
              skolmatematik någonting som inte går ihop. Återigen: Det är bra
              att Socialdemokraterna närmar sig oss i det här och nu ligger
              på samma ram som regeringen föreslår.
            </seg>
            <seg xml:id="i-204c410f45a23ee6-0">
              Sedan, herr talman, delar jag absolut inte Torbjörn Björlunds
              slutsats att man söker sig till Försvarsmakten för att man saknar
              ett jobb. Det är inte vad jag ser bland de ungdomar som mönstrar,
              genomgår GMU och sedermera genomgår sin yrkesutbildning och tar
              anställning i Försvarsmakten. Jag har förmånen att ha följt dem
              under lång tid nere i Karlskrona eftersom marinen ju var försöksförband
              vad gäller att anställa sina sjömän sedan flera år tillbaka. Några
              mer välmotiverade och goda ambassadörer som också levererar med
              kvalitet får man faktiskt leta efter. Ungdomar söker sig till
              Försvarsmakten därför att det är en bra arbetsgivare med viktiga
              uppgifter och för att det är ett intressant yrke.
            </seg>
          </u>
          <note type="speaker" xml:id="i-9db064c91b360e61-0">
            Anf. 123 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-8758cbf151b9e1c3-2">
            <seg xml:id="i-eb4e05878f0e1db8-0">
              Herr talman! Det är intressant det här med kostnader. Man kan
              lägga upp en försvarsbudget på många olika sätt. Man kan i en
              stor statsbudget dra ned intäkterna genom att ha en väldig massa
              skattelättnader, jobbskatteavdrag och sådant, men man kan lägga
              på för att till exempel köpa in Gripen. Det finns alltså olika
              sätt att hantera det här. Det gör vi i Vänsterpartiet också, och
              vi gör det på ett väldigt bra sätt vi sparar pengar genom att
              göra andra saker än vad regeringen gör. Det är det första vi gör.
              Vi ser också till att det finns pengar i statskassan.
            </seg>
            <seg xml:id="i-a425804649099aab-0">
              Det som är oroande är dock att man inte ser att just det system
              med yrkessoldater vi har enligt vissa faktiskt befaras bli dyrare
              än värnpliktssystemet. Det är det som är kärnan i vår kritik också.
              Tittar man på det Rekryteringsmyndigheten har tagit fram ser man
              att de befarar att vi kanske måste lägga in bonusar och sådana
              saker för att få dem att stanna kvar under de åtta åren. Det kommer
              att driva på kostnaderna. Likadant är det när FOI lägger fram
              sin undersökning. Den visar att det här är någonting som kommer
              att drivas på, för det krävs en omsättning av personal. Man måste
              ta hänsyn också till den biten. Gjorde man inte det innan man
              tog det här beslutet? Det är en fråga som är rätt intressant.
            </seg>
            <seg xml:id="i-fe1310744775faab-0">
              När det gäller rekrytering av ungdomar tycker jag också att det
              är klokt att man berömmer dem som tar anställning och gör ett
              bra jobb. Så är det nämligen; vi har alltid haft bra kompetens
              i det svenska försvaret, vill jag påstå, oavsett om det har varit
              värnpliktiga eller yrkesanställda officerare. Rekryteringen i
              dag blir dock helt annorlunda; till exempel har man inte ett underlag
              från en mönstring som gör att man faktiskt kan plocka. Det är
              en sådan sak vi har lyft fram i debatten. Hur gör man för att
              få tag på dem som verkligen skulle kunna göra en insats, och hur
              får man dem att komma in?
            </seg>
            <seg xml:id="i-6901b378f517b50f-0">
              Kritiken som har framförts när det gäller gymnasieskolorna är
              att man har förskönat själva uppdraget, vilket sedan kan leda
              till att man hoppar av. Jag menar att det ändå finns en risk att
              just konjunkturkänsligheten påverkar det här. Får vi mängder med
              jobb som ungdomar erbjuds blir det här mindre attraktivt om man
              inte lägger på en massa pengar. Det är där vi har dilemmat i slutändan,
              och jag skulle vilja veta hur man löser det. Lägger man på pengar,
              eller gör man något annat för att få dem att stanna kvar, till
              exempel?
            </seg>
          </u>
          <note type="speaker" xml:id="i-0762ac6c04c31bad-0">
            Anf. 124 ANNICKA ENGBLOM (M) replik:
          </note>
          <u who="annicka_engblom_826311" xml:id="i-ec0b2141c548bd4a-3">
            <seg xml:id="i-ef97670f9415c8aa-0">
              Herr talman! Jag hoppas att både Rekryteringsmyndigheten och
              Försvarsmaktens HR-avdelning sitter och tittar lite grann på såväl
              det här replikskiftet som den här debatten. Många av de frågetecken
              och frågeställningar och utmaningar, skulle jag vilja säga som
              Torbjörn Björlund har lyft fram här delar jag nämligen absolut.
              Det är också det vi gemensamt vill ha belyst i det betänkande
              flera partier har anslutit sig till att föra fram i den här utredningen,
              där man också ger handfasta tips på vad vi behöver ha en uppföljning
              på.
            </seg>
            <seg xml:id="i-7569e130f623a2f0-0">
              Vad gäller kostnaderna står det faktiskt också i betänkandet
              att regeringen i budgetpropositionen både 2012 och 2013 har meddelat
              att förstärkningar eventuellt behöver komma till men att man behöver
              ha ett ordentligt underlag. Man har också gett i uppdrag till
              både Försvarsmakten och FOI att titta extra på hur man kan vässa
              rekryteringsinstrumenten, eftersom det är så pass viktigt. Det
              är nämligen en attityd- och kulturförändring också inom Försvarsmakten,
              som är vana att så att säga få sig kompetens tillsänd och kunna
              sålla. Nu måste man ändra sig och också kunna tala om hur duktig
              man är.
            </seg>
            <seg xml:id="i-1363e8350fef030b-0">
              Jag tycker ändå inte att vi ska förringa det höga söktryck som
              är, men vi ska definitivt lyfta fram också de utmaningar som finns
              längs vägen och även uthållighet i tid. Det är nämligen mycket
              såväl tid som kompetens och resurser som investeras i varje anställd
              i dag. Då är det också meningsfulla arbetsuppgifter som ligger
              bakom, och det finns det en räcka av i Försvarsmakten.
            </seg>
            <seg xml:id="i-a4d0b473aaae1415-0">
              Jag ser alltså fram emot att kunna göra vad jag kan för att bidra
              till att det här ska fungera bättre, men jag tycker också att
              debatten ska lyfta fram det som fungerar väldigt bra. Det tycker
              jag nämligen är övervägande i Försvarsmakten i dag.
            </seg>
          </u>
          <note type="speaker" xml:id="i-ec93c6e9e7732a2e-0">
            Anf. 125 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-2913877c13ec8844-0">
            <seg xml:id="i-3343c83188064912-0">
              Herr talman! Vi diskuterar nu försvarsutskottets betänkande 7
              som behandlar motioner om Försvarsmaktens personalförsörjning
              väckta under den allmänna motionstiden 2011 och 2012. Försvarsmaktens
              personalförsörjning är ett lite krångligt ord för någonting som
              är mycket viktigt, nämligen hur Sveriges försvarsmakt ska rekrytera
              soldater, officerare och även civilanställda. Detta skedde under
              förra seklet genom den värnplikt på något år som alla män skulle
              fullgöra för att fylla rullorna i det invasionsförsvar som skulle
              försvara vårt land mot angrepp under det andra världskriget och
              under det långa kalla kriget därefter.
            </seg>
            <seg xml:id="i-54ca4938898ed5df-0">
              Nu har Sverige, vilket Peter Rådberg beskrev i sitt inlägg, likt
              de allra flesta länder lämnat invasionsförsvaret till förmån för
              ett rörligt och flexibelt insatsförsvar. Vi är brett överens om
              att försvaret ska bestå av både män och kvinnor, och det finns
              faktiskt en bred uppslutning i riksdagen om att rekryteringen
              ska ske på frivillig grund.
            </seg>
            <seg xml:id="i-e42138136a55ff90-0">
              Försvarsberedningen banade, som Annicka Engblom sade, väg för
              detta, och efter Pliktutredningens genomförande tog riksdagen
              flera successiva beslut. Det var helt visst så att Socialdemokraterna
              då ville ha en viss plikt kopplad till mönstringen och kanske
              till den första tremånaders grundläggande militära utbildningen.
              Det rådde dock en bred enighet om att huvudutbildningen därefter
              skulle genomföras efter ett frivilligt beslut av den enskilda
              mannen eller kvinnan.
            </seg>
            <seg xml:id="i-a613d897e7c57265-0">
              Motiven för frivillighet är flera. Det är bättre med motivation
              än med tvång, och antalet värnpliktiga ur en årskull på kanske
              110 000 var på slutet inte mer än ca 5 000. Att rekrytera bara
              5 procent ur en årskull genom plikt är i längden knappast hållbart,
              och det är en kraft i sig att framtidens svenska soldater frivilligt
              väljer detta viktiga uppdrag.
            </seg>
            <seg xml:id="i-7d7e95344c318f22-0">
              Nu rekryterar vi på frivillig grund till försvaret sedan flera
              år, och intresset är glädjande nog riktigt bra. Det finns dock
              utmaningar; till exempel slutar alltför många i förtid. Försvarsmakten
              arbetar intensivt på att göra sitt erbjudande till blivande soldater
              och officerare så attraktivt som möjligt, och jag tycker att de
              förtjänar stort beröm för det jobb som de gör med att försöka
              landa en stor reform som har många utmaningar. Samarbetet med
              arbetsgivare, kommuner, myndigheter och organisationer utvecklas
              alltmer. Det är helt klart att Försvarsmakten inte klarar det
              här på egen hand. Det behövs en uppslutning från hela samhället,
              och det är desto bättre ju starkare uppslutning och förankring
              man har i sitt arbete från oss i Sveriges riksdag.
            </seg>
            <seg xml:id="i-a5c3ba5674a53cfd-0">
              Därför är det bra att ett enigt utskott understryker vikten av
              långsiktighet och förutsägbarhet vad avser Försvarsmaktens nya
              personalförsörjning, liksom att utskottet slår fast vikten av
              att utveckla denna i enlighet med de av riksdagen fattade besluten.
              Jag välkomnar, liksom Annicka Engblom, styrkan i att vi är så
              pass överens om det hela, oavsett hur mycket vatten som har runnit
              under broarna.
            </seg>
            <seg xml:id="i-a888e61723911668-0">
              Insikten om att det är en komplicerad och svår uppgift att gå
              från värnplikt till frivillighet och att det hela tiden måste
              finnas en beredskap att lösa uppkommande svårigheter har funnits
              hela tiden. Riksdagen slog fast, vilket vi skriver i betänkandet,
              att uppföljningen kommer att bli en central uppgift.
            </seg>
            <seg xml:id="i-e2def979188aa6c8-0">
              Grundat i en motion från Socialdemokraterna tillkännager nu en
              enig riksdag som sin mening att regeringen bör utreda en breddad
              rekryteringsbas och en stärkt folkförankring. Vi exemplifierar
              med viktiga delområden som bör tas upp.
            </seg>
            <seg xml:id="i-94844d4e65a803e7-0">
              Jag och Centerpartiet ser ett stort värde i en bred samsyn om
              försvarets inriktning och personalförsörjning, och vi ser det
              positivt att så är fallet liksom att förbättringar i personalförsörjningen
              ska utredas.
            </seg>
          </u>
          <note xml:id="i-e19ffae4390be985-0">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note xml:id="i-3b1b0c6fe0e4c04e-0">
            I detta anförande instämde Annicka Engblom (M).
          </note>
          <note type="speaker" xml:id="i-7d523a2052833dae-0">
            Anf. 126 MIKAEL JANSSON (SD):
          </note>
          <u who="mikael_jansson_78d74b" next="cont" xml:id="i-48d1c08629dcd607-0"/>
          <note xml:id="i-91fc65ef01df5559-0">
            Herr talman! Jag yrkar bifall till utskottets förslag på samtliga
            punkter.
          </note>
          <u who="mikael_jansson_78d74b" prev="cont" xml:id="i-9968ea5ddf6b9213-0">
            <seg xml:id="i-e3ed11e56b9ab0b5-0">
              Den av riksdagen beslutade Insatsorganisationen 2014 har som
              mål att markförsvaret ska bestå av tolv manöverbataljoner. Redan
              detta är enligt vår mening för lite, men det är en annan diskussion.
              Insatsorganisation 14 intas inte år 2014 utan planeras nu att
              förhoppningsvis intas år 2023. Den begränsade förmåga till territoriellt
              försvar som IO 14 eventuellt kommer att ha har vi alltså inte
              ännu. När vi väl har intagit IO 14, ja, då och först då kommer
              vi att ha tillräcklig förmåga att försvara en del av landet i
              en vecka, om en potentiell fiende är snäll nog att säga till i
              tid först förstås så att vi kan mobilisera våra styrkor och förflytta
              dem i lugn och ro.
            </seg>
            <seg xml:id="i-cf8b95d1ce4fcb9b-0">
              I det tidigare försvaret med fördelningar och brigader hade markstridskrafterna
              sammanlagt mellan 150 och 200 bataljoner, hemvärnet oräknat. Det
              fanns då stora personalreserver. Det säger sig självt att det
              är extra viktigt att personalen nu är fulltalig när försvaret
              är så bantat som det är nu. Riksrevisionen har kunnat konstatera
              att det tyvärr föreligger svåra problem.
            </seg>
            <seg xml:id="i-b5c5982afb5aecb6-0">
              Sett över alla försvarsgrenarna saknas det redundans för personalen
              så att vi ibland är tvungna att skära ned på nyttjandetiden för
              dyra materielsystem, vilket ofta får direkt negativ inverkan på
              beredskapen. Det är inte utan att man kan se en koppling mellan
              denna typ av problem å ena sidan och det faktiska utfallet av
              situationer likt den som nyligen uppstod med ryska plan som övade
              i närheten av svenskt territorium under den så kallade ryska påsken
              å den andra. Om vi hade haft en bättre redundans, om vi annorlunda
              uttryckt hade haft ytterligare markpersonal och piloter tillgängliga
              för att tjänstgöra under denna helg, hade vi då kunnat hantera
              denna situation på ett bättre sätt? Jag misstänker att svaret
              är ja på den frågan.
            </seg>
            <seg xml:id="i-7d73feff9ce4913d-0">
              Herr talman! På armésidan har det varit svårt att över tid teckna
              nödvändiga kontrakt för dem som temporärt ska tjänstgöra, de så
              kallade GSS/T. Det gäller att komma ihåg att det inte enbart räcker
              med att uppfylla målen för intresseanmälningar och tecknade kontrakt,
              utan det är också viktigt att de som anställs stannar kvar i organisationen
              tillräckligt länge. Om detta inte sker håller inte beräkningarna
              för den nya organisationens personalförsörjning.
            </seg>
            <seg xml:id="i-b630a767bf69a1a6-0">
              Det har sparats på försvaret länge med både tårtspadar och osthyvlar.
              Till sist blir kvarvarande förmåga på många olika sätt urholkad.
              Personalpolitiken är ett område som tyvärr kan sägas ha urholkats
              på detta sätt.
            </seg>
            <seg xml:id="i-0e3a8b8ef9cebc2c-0">
              Till att börja med är soldaternas löner ett problem. Varför ska
              unga duktiga killar och tjejer behöva uthärda löner på städarnivå
              trots att de är skyldiga att tjänstgöra till och med i krig utomlands?
              Varför ska de betala för sin mat i fält? Varför ska de betala
              hyra för sina logement?
            </seg>
            <seg xml:id="i-4c4c5c8597135787-0">
              Naturligtvis bottnar detta i grunden i Sveriges ekonomi och riksdagens
              budgetprioriteringar. Att höja löner generellt för hela kategorier
              av människor är inte billigt eller lätt att räkna hem. Men vi
              måste se och förstå dessa problem och på sikt försöka rätta till
              dem. Vi har inte råd att vara naiva.
            </seg>
            <seg xml:id="i-b0c857031981fe7c-0">
              Herr talman! Totalförsvarsplikten är nu enbart ett verktyg vid
              höjd beredskap. Normalt ska vårt försvar bemannas med anställd
              frivillig personal. När frågan om villkor och lagstöd för de nya
              kontraktsformerna GSS/K och GSS/T, alltså kontinuerliga respektive
              tidvisa kontrakt, lades fram för beslut i riksdagen röstade Sverigedemokraterna
              för förslaget detta för att det aktuella systemet ska fungera.
              Men det är ingen hemlighet att vi vill att värnplikten återtas
              även i fred och normal beredskap för att fylla ut och utöka antalet
              förband.
            </seg>
            <seg xml:id="i-7edc88f66dcf1d86-0">
              Socialdemokraterna påpekar ofta att det var med en mycket knapp
              majoritet som riksdagen beslöt om det nya personalförsörjningssystemet.
              Det stämmer. Vi sverigedemokrater var dock inte med; det var före
              vårt inträde i riksdagen.
            </seg>
            <seg xml:id="i-a40fcc7d11f508d1-0">
              Frågan är hur majoriteten ser ut i dag. Många talar i alla fall
              med värme om värnpliktsutbildning. Kanske hade vi i denna kammare
              med kammarens nuvarande sammansättning kunnat besluta om någon
              form av värnpliktsutbildning, även inom ramen för regeringens
              budget nåväl.
            </seg>
            <seg xml:id="i-df694b3777ee0649-0">
              I detta betänkande samsas 13 motioner specificerade i fyra punkter.
              Under punkt 1 biträder vi Hultqvists motion 228 yrkande 11. Varför
              gör vi detta? Jo, därför att i yrkandet föreslås en översyn av
              befintligt personalförsörjningssystem. Vi finner detta lämpligt.
              De brister som tycks finnas bör verifieras om vi politiker ska
              kunna föreslå konkreta förbättringar.
            </seg>
            <seg xml:id="i-8df0989293590c6c-0">
              Åtgärder för att åter folkförankra försvaret bör vidtas.
            </seg>
            <seg xml:id="i-8248dbe04e0f35d9-0">
              Samtidigt med dessa ambitioner måste vi veta att personalkostnader
              och förbättringar inte kan finansieras av den nuvarande materielbudgeten,
              där det redan saknas tiotals miljarder för att kunna nå fram till
              de krav som ställs för IO 14.
            </seg>
            <seg xml:id="i-1bb23635582cecda-0">
              Anslagen till försvaret har ramlat ned till lägsta tänkbara nivå.
              Försvarets anslag måste öka, och äntligen har vi hört att statsministern
              vaknat i frågan. Tyvärr är det svårt att fästa särskilt stor tilltro
              till uttalandena från statsministern, med tanke på den historia
              som finns av Moderaternas och borgerlighetens tidigare tal om
              satsningar på försvaret. Budgetförstärkningar tycks betyda något
              helt annat för Moderaterna än vad de gör för resten av världen.
            </seg>
            <seg xml:id="i-1953a11fce5c8171-0">
              Vi är alla redo för debatten om hur mycket försvarets anslag
              måste öka fram till 2023 som ett planmål för insatsorganisationen.
            </seg>
            <seg xml:id="i-970290cb81e42c79-0">
              När vi sedan i Nordefco söker vidga det nordiska försvarssamarbetet
              följer frågan: Kan de svenska soldaterna på sikt tjäna väsentligt
              mindre än sina nordiska kollegor? Är det verkligen rimligt?
            </seg>
            <seg xml:id="i-432f375297de43ec-0">
              Esabelle Dingizian
            </seg>
            <seg xml:id="i-358aea70496828b6-0">
              Ardalan Shekarabi
            </seg>
          </u>
          <note xml:id="i-536b9b038ff0b0fa-8">
            Överläggningen var härmed avslutad.
          </note>
          <note xml:id="i-0285d49e06eda287-0">
            22 § Bordläggning
          </note>
          <note xml:id="i-35b4fb3602c6fe92-0">
            Anmäldes och bordlades
          </note>
          <note xml:id="i-43b511485a17b160-0">
            23 § Anmälan om interpellationer
          </note>
          <note xml:id="i-1be6a9da7979c4b2-0">
            Anmäldes att följande interpellationer framställts
          </note>
          <note xml:id="i-672f88b721ac9956-0">
            den 15 maj
          </note>
          <note xml:id="i-8dc2abf460782c25-0">
            Patrik Björck
          </note>
          <note xml:id="i-8dc2abf460782c25-1">
            Patrik Björck
          </note>
          <note xml:id="i-497a9b93cf3363e0-0">
            Isak From
          </note>
          <note xml:id="i-7fb466353b3af925-0">
            Jan-Olof Larsson
          </note>
          <note xml:id="i-4ab89456693011c4-0">
            Jens Holm
          </note>
          <note xml:id="i-75dabfdd1dda52de-0">
            Lars Johansson
          </note>
          <note xml:id="i-3f21be80f465147c-0">
            Interpellationerna redovisas i bilaga som fogats till riksdagens
            snabbprotokoll tisdagen den 21 maj.
          </note>
          <note xml:id="i-e6b0df7b75c4f727-0">
            24 § Anmälan om frågor för skriftliga svar
          </note>
          <note xml:id="i-c17b3ffeb3c7f022-0">
            Anmäldes att följande frågor för skriftliga svar framställts
          </note>
          <note xml:id="i-e6ea213931789425-0">
            den 14 maj
          </note>
          <note xml:id="i-16625d4636f82e6b-0">
            Hans Linde
          </note>
          <note xml:id="i-4ab89456693011c4-1">
            Jens Holm
          </note>
          <note xml:id="i-aeb72f25f2ae0c75-0">
            Amineh Kakabaveh
          </note>
          <note xml:id="i-672f88b721ac9956-1">
            den 15 maj
          </note>
          <note xml:id="i-96ace8cc004df408-0">
            Allan Widman
          </note>
          <note xml:id="i-87b78c8c6fe12c7b-0">
            Gunnar Andrén
          </note>
          <note xml:id="i-8bf3efa2fc358696-0">
            Frågorna redovisas i bilaga som fogats till riksdagens snabbprotokoll
            tisdagen den 21 maj.
          </note>
          <note xml:id="i-29b3e4fe4d121266-0">
            25 § Anmälan om skriftliga svar på frågor
          </note>
          <note xml:id="i-35aec70946ca1e2e-0">
            Anmäldes att skriftliga svar på följande frågor inkommit
          </note>
          <note xml:id="i-672f88b721ac9956-2">
            den 15 maj
          </note>
          <note xml:id="i-9887f4e5ca040c69-0">
            Valter Mutt
          </note>
          <note xml:id="i-cf3a06d3be24350e-0">
            Marie Granlund
          </note>
          <note xml:id="i-8a9849ec8592ce7b-0">
            Carina Adolfsson Elgestam
          </note>
          <note xml:id="i-06ca25364c639185-0">
            Helena Leander
          </note>
          <note xml:id="i-aeb72f25f2ae0c75-1">
            Amineh Kakabaveh
          </note>
          <note xml:id="i-36e0eaa7da33a437-0">
            Per Svedberg
          </note>
          <note xml:id="i-d2659b279f956ce7-0">
            Svaren redovisas i bilaga som fogats till riksdagens snabbprotokoll
            tisdagen den 21 maj.
          </note>
          <note xml:id="i-d6478e80b6270877-0">
            26 § Kammaren åtskildes kl. 17.01.
          </note>
          <note xml:id="i-3d14c89ff8f972ea-0">
            Förhandlingarna leddes
          </note>
          <note xml:id="i-78ffbeb94603bb60-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
