<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--102</head>
          <docDate when="2012-05-03">2012-05-03</docDate>
        </div>
      </front>
      <body>
        <div>
          <note xml:id="i-bebe05c5b174252f-0">
            ﻿
          </note>
          <note xml:id="i-d8e9916c6a3b728f-0">
            Riksdagens protokoll
          </note>
          <note xml:id="i-07b98ced5076f1ee-0">
            2012/13:102
          </note>
          <note xml:id="i-9c2d38abfc566257-0" type="date">
            Fredagen den 3 maj
          </note>
          <note xml:id="i-227f4bebf63c7e27-0">
            Kl. 09:00 - 12:25
          </note>
          <note xml:id="i-3751ff8e53ce19e3-0">
            1 § Justering av protokoll
          </note>
          <note xml:id="i-fa1184cc364912d5-0">
            Justerades protokollet för den 26 april.
          </note>
          <note xml:id="i-1aa28ee53028fcad-0">
            2 § Anmälan om kompletteringsval
          </note>
          <note xml:id="i-2535baa8bd1a12f8-0">
            Talmannen meddelade att Sverigedemokraternas riksdagsgrupp anmält
            Adam Marttinen som suppleant i socialutskottet och kulturutskottet
            under Margareta Larssons ledighet.
          </note>
          <note xml:id="i-f738a796cf94f38b-0">
            Talmannen förklarade vald under tiden den 3 maj26 juni till
          </note>
          <note xml:id="i-b731c32134f91572-0">
            suppleant i socialutskottet
          </note>
          <note xml:id="i-659cb9b82e79a2aa-0">
            suppleant i kulturutskottet
          </note>
          <note xml:id="i-7101915c8bc6a470-0">
            3 § Anmälan om fördröjda svar på interpellationer
          </note>
          <note xml:id="i-edde8791fbe58ccb-0">
            Till riksdagen hade inkommit följande skrivelser:
          </note>
          <note xml:id="i-12b09e9749115c26-0">
            Interpellation 2012/13:389
          </note>
          <note xml:id="i-8c321a242b82ee0f-0">
            Interpellation 2012/13:389 Offentlig mat
          </note>
          <note xml:id="i-d5e6c0068e3d4286-0">
            Interpellationen kommer att besvaras tisdagen den 21 maj 2013.
          </note>
          <note xml:id="i-a8a94afdb1090b39-0">
            Skälet till dröjsmålet är tjänsteresor i Sverige och utlandet.
          </note>
          <note xml:id="i-19e9f4525dbf180b-0">
            Mats Wiberg
          </note>
          <note xml:id="i-fbdd497432f4b201-0">
            Interpellation 2012/13:390
          </note>
          <note xml:id="i-c9dba48c6e9ecd29-0">
            Interpellation 2012/13:390 Samernas ställning som ursprungsbefolkning
          </note>
          <note xml:id="i-d5e6c0068e3d4286-1">
            Interpellationen kommer att besvaras tisdagen den 21 maj 2013.
          </note>
          <note xml:id="i-a8a94afdb1090b39-1">
            Skälet till dröjsmålet är tjänsteresor i Sverige och utlandet.
          </note>
          <note xml:id="i-19e9f4525dbf180b-1">
            Mats Wiberg
          </note>
          <note xml:id="i-2aa9b763c931c705-0">
            Interpellation 2012/13:391
          </note>
          <note xml:id="i-b8f4d14ce8a6fbfb-0">
            Interpellation 2012/13:391 Trängselskatten i Göteborg
          </note>
          <note xml:id="i-6ef7dde54b6c277d-0">
            Interpellationen kommer att besvaras fredagen den 17 maj 2013.
          </note>
          <note xml:id="i-09db0b229d29fbbd-0">
            Skälet till dröjsmålet är tidigare inbokade resor och arrangemang.
          </note>
          <note xml:id="i-75fc5e8a4f31b07a-0">
            Fredrik Ahlén
          </note>
          <note xml:id="i-1e407b9870ded9bb-0">
            4 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-7ac7f88a76e98e59-0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note xml:id="i-cafdd84aafd50798-0">
            KOM(2013) 150
          </note>
          <note xml:id="i-fc15679c4e5451c5-0">
            KOM(2013) 161, KOM(2013) 162
          </note>
          <note xml:id="i-ef15fafaee7b8e04-0">
            KOM(2013) 160
          </note>
          <note xml:id="i-bcfe8498991950d2-0">
            KOM(2013) 172, KOM(2013) 173
          </note>
          <note xml:id="i-8e23308172732ae4-0">
            5 § Hänvisning av ärenden till utskott
          </note>
          <note xml:id="i-996c648be10e9dfa-0">
            Föredrogs och hänvisades
          </note>
          <note xml:id="i-3a6410ba8ff4d34e-0">
            den 25 juni
          </note>
          <note xml:id="i-29625b0a6ee6fde6-0">
            den 24 juni
          </note>
          <note xml:id="i-f8372911637a71e8-0">
            6 § Svar på interpellation 2012/13:382 om allt sämre resultat
            i skolan
          </note>
          <note type="speaker" xml:id="i-f80a74df96d56641-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-63482fecf6155c68-0">
            <seg xml:id="i-ec093df58411a1fc-0">
              Herr talman! Monica Green har frågat mig vad jag avser att göra
              för att höja resultaten i skolan och för att satsa mer på lärarna.
            </seg>
            <seg xml:id="i-e6ce1b7a2c5cefd2-0">
              Regeringen har tagit initiativ till flera stora skolreformer
              i syfte att förbättra resultaten i skolan. Exempelvis har uppföljningen
              av elevernas kunskaper stärkts, och därmed förutsättningarna för
              att tidigt upptäcka elever i behov av särskilt stöd, genom att
              nationella prov har införts i årskurs 3 i svenska och matematik
              samt att betyg har införts från årskurs 6 i grundskolan. Därutöver
              har regeringen bland annat infört fler nationella prov i årskurs
              6 och 9 i grundskolan, nya läroplaner med tydliga kursplaner för
              den obligatoriska skolan och en ny betygsskala med fler betygssteg.
            </seg>
            <seg xml:id="i-221be2480baae0e0-0">
              Enligt regeringens mening är lärarna den viktigaste faktorn för
              elevernas studieresultat, och ett antal reformer har genomförts
              i syfte att höja skolans kvalitet genom satsningar på lärarna
              och på att göra läraryrket mer attraktivt. Exempelvis kan flera
              mycket omfattande kompetensutvecklingsinsatser för lärare nämnas,
              såsom lärarlyften. Fokus har varit fortbildning i ämnen och ämnesdidaktik,
              behörighetsgivande kurser samt särskilda insatser för lärare som
              undervisar i matte i grundskolan och gymnasieskolan. Nya lärarutbildningar
              med en tydligare struktur och som är mer specificerade mot skolformer,
              årskurser och ämnen infördes 2011. En ny speciallärarutbildning
              har också skapats.
            </seg>
            <seg xml:id="i-d5f8c8ee0918493b-0">
              För att säkra en skola av hög kvalitet måste läraryrket också
              göras mer attraktivt genom att särskilt skickliga lärare ges bättre
              möjligheter att utveckla sin professionalism och göra karriär
              inom yrket utan att behöva lämna undervisningen. Mot denna bakgrund
              satsar regeringen från hösten 2013 på karriärvägar för lärare.
              Det innebär att skolhuvudmännen ska sträva efter att inrätta karriärtjänsterna
              förstelärare och lektor för särskilt yrkesskickliga lärare. Redan
              från hösten 2013 avsätts 187 miljoner för ett statsbidrag till
              huvudmän som inrättar karriärsteg. För kommande år beräknar regeringen
              upp till 880 miljoner kronor per år, vilket beräknas omfatta ungefär
              10 000 karriärtjänster för duktiga lärare. Därutöver fortsätter
              regeringen att satsa på forskarskolor för lärare och förskollärare.
            </seg>
            <seg xml:id="i-06ea479d3e94187e-0">
              Avslutningsvis, herr talman, menar jag att alla insatser och
              reformer som regeringen har tagit initiativ till på skolområdet
              syftar till att öka elevernas kunskapsresultat. Jag anser dock
              att ytterligare insatser behöver göras för att förbättra resultaten
              i skolan och har därför för avsikt att återkomma med fler förslag
              till riksdagen om ytterligare insatser.
            </seg>
          </u>
          <note type="speaker" xml:id="i-73a64bdd6c37783d-0">
            Anf. 2 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-0">
            <seg xml:id="i-8300d842241de7ce-0">
              Herr talman! Tack, skolministern, för svaret! Jag har skrivit
              den här interpellationen just med tanke på den jämförelse som
              Unicef, alltså FN:s Unicef, gjorde mellan 29 länder. Det var i
              ämnena läsning, matematik och naturvetenskap. Där hamnade Sverige
              på en förnedrande 18:e plats bland de här 29 länderna. Det var
              upphovet till min interpellation.
            </seg>
            <seg xml:id="i-db4a76364c2a3367-0">
              Men sedan finns det fler anledningar att diskutera de här frågorna,
              för detta är vidare än så.
            </seg>
            <seg xml:id="i-c2f5d48b042cf0ae-0">
              Jag inser att även Björklund är orolig för de sjunkande skolresultaten.
              De sjunker för varje år i takt med att Björklund är skolminister.
              Det blir nästan lite löjeväckande när skolministern är så desperat
              att han beställer en egen statlig utredning som ska bekräfta att
              det tar lång tid att förändra i skolan. Jag undrar om ministern
              möjligtvis har hört talas om uttrycket: Som man ropar i skogen
              får man svar.
            </seg>
            <seg xml:id="i-b13d971b9dcfe0ca-0">
              Man kan säga till några utredare: Kan inte ni berätta för alla
              andra att det tar lång tid att förändra skolan.
            </seg>
            <seg xml:id="i-0a9b356dec89eb6d-0">
              Då gör de väl det det tror jag.
            </seg>
            <seg xml:id="i-0b28c5cb4b9164d5-0">
              I stället för att utreda varför det tar lång tid kanske man ska
              ägna sig åt att se till att skolan får det lugn och den ro den
              behöver och se till att man faktiskt satsar på skolan, inte bara
              säger att man gör det, genom bland annat pengar. För skolan behöver
              pengar.
            </seg>
            <seg xml:id="i-4d3693505d4c4372-0">
              Nu har kommunernas ekonomi undergrävts just med tanke på att
              vi har en massarbetslöshet, som har ökat i takt med att vi har
              en borgerlig regering. Skolresultaten sjunker, och massarbetslösheten
              ökar. Detta gör att kommunernas ekonomi undergrävs på grund av
              att de då får betala ut socialbidrag i stället för att satsa på
              skolan som de skulle vilja göra.
            </seg>
            <seg xml:id="i-c1a725d2e2257f6c-0">
              Ett annat exempel är att ni bara satsar på kommunerna när det
              är valår. En gång har ni höjt anslagen, när det var just valår.
              Sedan var det inte aktuellt igen. Nu får kommunerna klara sig
              själva, och de har svårare och svårare att få det att gå ihop.
              Många kommuner står nu inför skattehöjningar om de ska klara sina
              åtaganden.
            </seg>
            <seg xml:id="i-7937f0c39b11f6ab-0">
              Sedan är det en sak till med skolministern. Jag förstår att han
              är desperat när det gäller att vi måste se resultat. Varför vänder
              det aldrig? Björklund beskriver här för mig en massa stora reformer
              och nationella prov. Det är mer och mer betyg, och man ändrar
              i läroplanerna.
            </seg>
            <seg xml:id="i-71a173c849e13396-0">
              Kanske är det så att det är just den här desperationen hos Björklund
              som har gjort att skolan inte får det lugn och den ro som den
              behöver. Det ska testas och hela tiden läggas på mer och mer krav,
              så att lärarna inte får möjlighet att undervisa, det som de faktiskt
              är allra bäst på. Det handlar om att få utveckla lärarnas möjligheter,
              det som de är allra bäst på, den pedagogiska kunskapen.
            </seg>
            <seg xml:id="i-a6bc02d4d668b6cc-0">
              Jag inser att Björklund är desperat. Vi socialdemokrater är också
              väldigt oroade för skolan och skolans resultat i framtiden. Vi
              vill satsa på mindre klasser. Vi vill satsa på fler lärare. Vi
              vill se till att vi investerar i lärarnas kompetensutveckling.
              Det handlar också om att man får ett utbyte mellan lärarna. Var
              har det varit bra? Och hur ska vi göra för att andra skolor ska
              lära sig att ta efter de goda exemplen?
            </seg>
            <seg xml:id="i-14bbc1ef8900a030-0">
              Det finns mycket man kan göra. Jag tror att man framför allt
              ska se till att kommunerna får ekonomi för att satsa men också
              att skolan får lugn och ro.
            </seg>
          </u>
          <note type="speaker" xml:id="i-1cee79e26a74cf91-0">
            Anf. 3 EVA-LENA JANSSON (S):
          </note>
          <u who="eva-lena_jansson_c25f33" xml:id="i-9699d870e61f1e92-0">
            <seg xml:id="i-6791a6daeffbb8a1-0">
              Herr talman! Tack, Monica Green, för en bra interpellation! Jag
              skulle vilja ställa några frågor till utbildningsminister Jan
              Björklund med anledning av den fråga som Monica Green lyfter upp
              men också den rapport som vi kunde se i går, som kommer från Skolverket
              och som visar på de ökade skillnaderna mellan skolorna, alltså
              den minskade likvärdigheten.
            </seg>
            <seg xml:id="i-97b2d6f545c0d6fd-0">
              För mig, och jag tror att det borde vara det även för Jan Björklund,
              är det ett bekymmer när vi ser att skillnaderna i skolorna ökar,
              för eleverna men också mellan eleverna. En del elever får gå i
              en bra skola, och en del elever får tydligen gå i en dålig skola
              eller i alla fall en mindre bra skola.
            </seg>
            <seg xml:id="i-705c2b7672c5e820-0">
              Vad tänker regeringen att man måste göra för att minska den här
              segregationen? Vi har haft en likvärdig skola och har sett att
              det har gett ett bra resultat i samhället. Nu när vi får ökade
              skillnader i skolan måste ändå Jan Björklund som har varit utbildningsminister
              i snart sju år dra några slutsatser.
            </seg>
            <seg xml:id="i-91920366a4e26d50-0">
              Jag vet inte, herr talman. Kanske kommer han att säga att det
              är sossarnas fel. Men vi har i alla fall inte suttit vid regeringsmakten
              de senaste sex åren, så det vore väl önskvärt om utbildningsministern
              kunde vara framåtsyftande och säga någonting om hur han tänker
              när det gäller den minskade likvärdigheten och just den rapport
              som kom från Skolverket i går.
            </seg>
          </u>
          <note type="speaker" xml:id="i-e0668b53f9c97959-0">
            Anf. 4 Utbildningsminister JAN BJÖRKLUND (FP):
          </note>
          <u who="unknown" xml:id="i-63482fecf6155c68-1">
            <seg xml:id="i-16538243f86f70f8-0">
              Herr talman! Det finns ett par olika typer av kritik som riktas
              mot regeringens utbildningspolitik i debatten. Det ena är att
              det förändras för lite, och det andra är att det förändras för
              mycket. Det ena är att förändringarna går för fort, och det andra
              är att resultaten kommer för långsamt.
            </seg>
            <seg xml:id="i-e72384af87fd36e9-0">
              Det är den typen av kritik som Monica Green riktar samtidigt,
              och det går inte ihop. Ni har röstat emot nästan alla de stora
              skolreformer som nu genomförs. Ändå klagar ni nu på att resultaten
              dröjer. Hade ni styrt hade ju inga reformer alls genomförts. Det
              är det som är sanningen, i alla fall om man stöder sig på hur
              ni har röstat i denna riksdag under de här sju åren. I princip
              alla större lärar- och skolreformer har Socialdemokraterna, Vänstern
              och Miljöpartiet röstat emot helt eller delvis.
            </seg>
            <seg xml:id="i-1e49c1b479281bc6-0">
              Jag förstår inte kritiken mot att regeringen beställer en forskningssammanställning
              där man utvärderar de utbildningsreformer som nu pågår. Varför
              skulle det vara fel? Ska vi inte stödja oss på forskning när vi
              gör reformerna? Professor Per Thullberg, som ju utnämndes till
              generaldirektör för Skolverket av den förra, socialdemokratiska
              regeringen och som numera är pensionär, har gjort den här sammanställningen.
              Han har mycket gediget gått igenom reform för reform och finner
              att det finns stöd i forskningen för reformerna men betonar att
              vi måste ha tålamod innan de ger resultat.
            </seg>
            <seg xml:id="i-b85120765521b914-0">
              Det tålamodet har varken Monica Green eller jag, utan vi vill
              göra ännu fler reformer. Det behövs. Det kommer att ta tid innan
              de här reformerna, de stora läroplansreformerna, betygsreformerna
              och lärarutbildningsreformerna, ger resultat. Men reformerna har
              rätt inriktning, och det var ju det som var det viktiga, centrala
              budskapet i professor Thullbergs besked i utredningen i går.
            </seg>
            <seg xml:id="i-02e9d7cb2771d584-0">
              Varför är det fel att bygga på forskningsstöd? Det får Monica
              Green gärna utveckla i nästa inlägg.
            </seg>
            <seg xml:id="i-772c1b465352686b-0">
              Staten satsar mer resurser på skolväsendet i dag än vad staten
              gjorde 2006 när Socialdemokraterna styrde. Monica Green påstod
              att när det inte är valår så drar vi undan pengarna. Så är det
              inte. Staten satsar mer på skolan i dag än vad staten gjorde 2006.
              Statsbidragen till kommunerna är högre i dag än vad de var 2006,
              bara så att vi är överens om det som utgångspunkt. Det är inte
              så att alliansregeringen har dragit ned på statsbidragen till
              kommunerna eller på statens anslag till skolan under sin regeringstid
              jämfört med hur det var ni själva styrde. Det har ökat på båda
              punkterna.
            </seg>
            <seg xml:id="i-19fef594280dcf5c-0">
              Resultaten har inte sjunkit de senaste sex åren. De har sjunkit
              de senaste tjugo åren. Det är bakgrunden till utbildningspolitiken.
              Det är därför vi lägger om hela den svenska utbildningspolitiken
              och gör alla dessa reformer som nu görs och som Monica Green har
              röstat emot men som hon nu kritiserar mig för att inte ge resultat
              snabbt nog.
            </seg>
            <seg xml:id="i-056527f359b8337e-0">
              Vi behöver göra mer. Det vi gör räcker inte. Vi behöver göra
              mer, och jag är naturligtvis också bekymrad över det som båda
              debattörerna tar upp om bristande likvärdighet. Där menar jag
              att det finns tre faktorer som påverkar likvärdigheten och som
              vi måste våga se.
            </seg>
            <seg xml:id="i-f048f271c2ad54ae-0">
              Det första har inte så mycket med utbildningspolitiken att göra,
              utan det är bostadssegregationen. När det påstås här att skolan
              alltid har varit likvärdig förut är det inte sant. Den har alltid
              varit väldigt olika. Miljonprogramsområden med många lågutbildade
              och en hög invandrartäthet med nyanlända har alltid haft lägre
              resultat än till exempel den svenska medelklassens villaområden.
              Så har det alltid varit. Det som är synligt nu är att vi mäter
              detta mycket mer med nationella prov och betyg, och så får vi
              oftare en debatt kring det.
            </seg>
            <seg xml:id="i-3c2c103dc7953db2-0">
              Sedan tror jag att det är korrekt att säga att skillnaderna har
              ökat, även om vi i grunden alltid har haft skillnader. Där finns
              ett par faktorer. Några kan vi påverka, andra är svårare att påverka.
              Men några faktorer vi kan påverka, och det är att vi måste återgå
              till mer traditionell katederundervisning. Detta att eleverna
              själva ska söka sina kunskaper leder till att en del är mycket
              motiverade och mogna och får pushning hemifrån att göra det medan
              andra inte får det. Jag tycker också att vi behöver en mer socioekonomisk
              fördelning av resurserna ute i kommunerna så att skolor med svåra
              förutsättningar får mer pengar än andra skolor.
            </seg>
            <seg xml:id="i-5ad4aba8e127d406-0">
              Det är alltså ett par förändringar som vi bör komma till beslut
              om i denna kammare under mandatperioden. Men påståendena som säger
              att vi inte satsar på skolan i dag eller att vi har dragit ned
              jämfört med den socialdemokratiska regeringstiden, det är helt
              och sant en bluff.
            </seg>
          </u>
          <note type="speaker" xml:id="i-611750a84647533f-0">
            Anf. 5 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-1">
            <seg xml:id="i-7f1b013a3dff767e-0">
              Herr talman! Björklund får beställa precis vilka utredningar
              han vill. Det är okej för mig, och jag ska inte kritisera att
              forskare tar fram att det tar lång tid. Jag tycker bara att det
              är lite halvlöjligt att ta fram en utredning som ska bekräfta
              Björklunds desperation över att det inte händer någonting. Men
              visst, forskare får gärna stödja det. Jag ser det själv med egna
              ögon, utan att fråga forskare, men jag har inget emot att även
              forskarna bekräftar att skolresultaten sjunker.
            </seg>
            <seg xml:id="i-af443d5ef72ec8e1-0">
              Jag skulle i det sammanhanget vilja ta fram det som Björklund
              också tar fasta på, nämligen att vi inte har en likvärdig skola.
              Jag själv ser också att det blir så splittrat med satsningar på
              skolan.
            </seg>
            <seg xml:id="i-172e974d0749c925-0">
              När Björklund säger att det alltid har varit skillnader mellan
              skolor så stämmer det, men nu ökar skillnaderna. Varför ökar skillnaderna
              mellan skolorna? Det finns många anledningar till det. En är att
              vi har ökade klyftor i samhället. Den borgerliga regeringen sätter
              ju en ära i att politiker inte ska lägga sig i någonting. Allt
              ska skötas av marknaden själv eller vid det så kallade köksbordet.
              Politiker ska inte lägga sig i.
            </seg>
            <seg xml:id="i-d9ac3d829649bcdd-0">
              Men när skillnaderna ökar och vi politiker inte vågar lägga oss
              i, då går det mycket snabbare. När vi inte vågar satsa på de mest
              utsatta grupperna utan säger att vi sänker skatterna för dem som
              redan har, för då löser det sig nog den typen av politik vill
              inte jag ha. Det är en oansvarig politik som jag tycker att den
              borgerliga regeringen bedriver när vi ser med öppna ögon att den
              politiken ökar klyftorna i samhället.
            </seg>
            <seg xml:id="i-5d1a99c5ccffdf03-0">
              Jag vill ha en ansvarstagande politik som vågar säga det som
              Björklund nu säger men som han inte har sagt tidigare: att skillnaderna
              ökar mellan skolorna mer än vad de har gjort tidigare. Och då
              kanske man också ska våga se vad som pågår i samhället med de
              stora skillnaderna och att ni faktiskt satsar på dem som redan
              har.
            </seg>
            <seg xml:id="i-954c4db79cf6bbc4-0">
              Vi socialdemokrater vill investera i mindre skolklasser. Vi vill
              satsa på fler utbildningar. Vi vill satsa på skickliga lärare,
              obligatoriska förskoleklasser och kostnadsfri läxhjälp för alla
              barn, inte bara för dem som är rika nog att ha ett RUT-avdrag.
              Det ökar nämligen också skillnaderna i samhället.
            </seg>
            <seg xml:id="i-b0b0468a00fb0827-0">
              Vi har alltså en rad förslag som vi har lagt fram och som de
              borgerliga ledamöterna här i riksdagen har röstat emot. Det stämmer
              som Björklund säger att vi har röstat emot de borgerliga förslagen
              de förslag som går ut på mer betyg i lägre och lägre åldrar och
              mer nationella prov som bara ska bekräfta det lilla barnets misslyckande
              i stället för att hjälpa det lilla barnet. Det kan faktiskt vara
              så att barn i 79-årsåldern inte är mogna nog att ta till sig den
              negativa informationen som ett betyg kan vara och att man stämplar
              ett barn för tidigt i pannan med ett misslyckande i stället för
              att hjälpa barnet så tidigt som möjligt och sätta in resurser
              där det behövs mest.
            </seg>
            <seg xml:id="i-1701f7c318ce77b0-0">
              Vi tycker att man ska försöka utjämna skillnaderna i stället
              för att öka dem som den borgerliga regeringen gör.
            </seg>
          </u>
          <note type="speaker" xml:id="i-faaebb24099a0a54-0">
            Anf. 6 EVA-LENA JANSSON (S):
          </note>
          <u who="eva-lena_jansson_c25f33" xml:id="i-9699d870e61f1e92-1">
            <seg xml:id="i-7f85ba8c8ad68f70-0">
              Herr talman! Jag hade egentligen bara en fråga till utbildningsministern.
              Det var om han precis som jag var bekymrad över, och nu ska jag
              citera Skolverkets generaldirektör, att Sverige utmärker sig internationellt
              som ett land där man minskar i likvärdighet och resultat.
            </seg>
            <seg xml:id="i-5f9a67c44af0f2d2-0">
              Sverige minskar i likvärdighet och resultat, säger Anna Ekström,
              generaldirektör för Skolverket. Det sade hon i går.
            </seg>
            <seg xml:id="i-b546d494d7c83c57-0">
              Att Sverige minskar i likvärdighet betyder att skolan blir sämre
              för en del och bättre för andra. Vi har en skola som segregerar,
              och dessutom skapar det sämre resultat. Då frågade jag om Jan
              Björklund var bekymrad och vad han tänkte att man skulle göra
              åt det här.
            </seg>
            <seg xml:id="i-6efda91cef6ce71b-0">
              I går var det några unga elever som blev intervjuade. De sade
              så här: Det känns som om vi är en experimentverkstad. Deras upplevelse
              av att gå i skolan i dag var att det hela tiden sker snabba förändringar,
              betygen som ska förändras från den ena skalan till den andra och
              att det händer olika saker. Det här är en upplevelse som de har.
            </seg>
            <seg xml:id="i-8e9939e417b91bb5-0">
              I Skolverkets rapport, även i den andra delen som Jan Björklund
              också har tittat på, pekar man ut det fria skolvalet som en av
              de bidragande orsakerna till den minskade likvärdigheten. Det
              infördes 1992, så det har ju gått ett tag. Då borde man kunna
              fundera på om man borde göra en utvärdering av de negativa effekterna
              och sedan dra slutsatser för att kunna göra någonting åt det här.
              Det finns ingen quick fix, säger Jan Björklund, men några idéer
              måste han ju ändå ha för att öka likvärdigheten i den svenska
              skolan oavsett var man bor.
            </seg>
            <seg xml:id="i-e0bac1b0188e3b59-0">
              Att dra några snabba slutsatser om den utbildningsnivå som människor
              som bor i olika stadsdelar runt om i Sverige har vill jag säga
              är att göra det väldigt enkelt för sig.
            </seg>
          </u>
          <note type="speaker" xml:id="i-85fdfac64ea4b45f-0">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-63482fecf6155c68-2">
            <seg xml:id="i-2f99bec2cd4ea0aa-0">
              Herr talman! Professor Thullbergs utredning som kom i går visar
              att just nationella prov under årskurs 3 är ett av de mest centrala
              instrumenten, en tidig utvärdering för att faktiskt åstadkomma
              högre resultat i skolan. Jag har inte uppfattat att Socialdemokraterna
              vill avskaffa dem, men om Monica Green nu säger det får vi väl
              tro på att de ska avskaffas därför att det är en för tidig prövning.
            </seg>
            <seg xml:id="i-835d3c8ff8847c40-0">
              Jag tror att man är elak mot barn om man inte testar deras kunskaper
              utan skickar dem vidare i skolsystemet år efter år utan att ge
              dem tillräcklig hjälp för att klara av detta, låtsas att alla
              har nått målen när de inte har gjort det. Förr eller senare går
              de in i väggen. Det är bättre att utvärdera tidigt och sätta in
              stödet tidigt, i stället för den gamla politiken där all hjälp
              skulle sättas in på gymnasiets individuella program. Då var det
              ofta redan för sent, för eleverna hade fullständigt tappat lusten
              att gå i skolan.
            </seg>
            <seg xml:id="i-b8c3a2bdb83afe6d-0">
              Sätt in hjälpen tidigt! Men det kräver utvärderingar, därför
              är nationella prov i trean ett helt centralt beslut. Det var det
              som utredaren visade med sin forskningssammanställning i går.
              Det är det enskilt viktigaste av alla viktiga beslut som vi har
              fattat. Nu säger Monica Green att det är fel. Det är intressant.
            </seg>
            <seg xml:id="i-31202b15a22abf7d-0">
              Jag sade det redan i mitt förra inlägg, Eva-Lena Jansson, men
              jag kan säga det en gång till: Jag är bekymrad över bristande
              likvärdighet i svensk skola. Dock vill jag säga direkt att jag
              inte är beredd att avskaffa det fria skolvalet, och jag uppfattar
              inte att Socialdemokraterna är det heller. Då har vi ungefär samma
              utmaning framför oss, att vi vill behålla det fria skolvalet men
              att vi genom andra beslut måste kompensera för de eventuella negativa
              effekter som det fria skolvalet har.
            </seg>
            <seg xml:id="i-56c6017de50890b1-0">
              Det fria skolvalet har stora positiva effekter, men det finns
              också en baksida. Då måste vi kompensera för det. Såvida vi inte
              ska göra som Vänsterpartiet föreslår, förbjuda det fria skolvalet.
              Alla ska gå i den skola som kommunalrådet bestämmer. Om det är
              det ni vill, berätta det! Om det inte är det måste vi gemensamt
              hantera detta. Det fria skolvalet har fördelar som vi vill behålla,
              men det finns också avigsidor som vi måste möta med andra åtgärder.
              Det är vi beredda att göra.
            </seg>
            <seg xml:id="i-4bfb0934c8b9383d-0">
              Jag tror då att den centrala åtgärden i grunden är att över huvud
              taget se till att den svenska skolan presterar mer: bättre lärarutbildning,
              generella åtgärder med betygssystem, tydliga läroplaner och så
              vidare. Utöver det är jag beredd att vidta särskilda åtgärder
              för de skolor som har de allra tuffaste utmaningarna.
            </seg>
            <seg xml:id="i-2142fffc1c50fddf-0">
              Det första är naturligtvis att kommunen måste se till att omfördela
              resurser så att de skolor som har de största utmaningarna får
              mer resurser. Det är en självklarhet. Då kan jag säga att det
              är en väldig skillnad. Jag kan se att Helsingforss kommun, som
              är borgerligt styrd, har en väldigt långtgående omfördelning.
              Lärartätheten i Rinkeby är ungefär dubbelt så hög som lärartätheten
              på Östermalm. Det är en väldigt långtgående omfördelning det är
              faktor 2 medan de flesta socialdemokratiskt styrda kommuner har
              mycket lägre omfördelning. Jag tycker att man måste ha omfördelning.
              Jag är beredd att lagstifta på den punkten, att skriva in i lagen
              att kommunerna ska ha en omfördelning av resurser på socioekonomiska
              grunder. Det är det ena.
            </seg>
            <seg xml:id="i-1cdfa78781e24d98-0">
              Det andra är att jag tycker att man då bör kunna erbjuda extra
              attraktiva lärartjänster på de utsatta skolorna för att där locka
              till sig ett söktryck av lärare så att man kan välja och vraka
              och ta de bästa, till exempel genom att utnyttja förstelärarsystemet.
              Staten subventionerar nu lärartjänster genom att gå in och betala
              högre löner på de här skolorna.
            </seg>
            <seg xml:id="i-ca3c4d1db6e4ab09-0">
              Det är två konkreta åtgärder. Jag är absolut beredd att lyssna
              på flera åtgärder för just de här skolorna. Jag är dock inte beredd
              att avskaffa det fria skolvalet, att föräldrar bestämmer i vilken
              skola barnen ska gå i stället för att kommunalråden bestämmer
              det. Den reformen menar jag har kommit för att stanna.
            </seg>
          </u>
          <note type="speaker" xml:id="i-b4c23e7630c0ff24-0">
            Anf. 8 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-2">
            <seg xml:id="i-e59f902d2faafa53-0">
              Herr talman! Jan Björklund låter lite förvirrad. I sitt första
              inlägg säger han: Ni sossar är emot allting. Sedan säger han:
              Ni är ju inte emot de nationella proven. Tycker Monica Green något
              annat? Först säger han att vi är emot allt, sedan säger han att
              vi inte alls är emot. Det talar nog sitt tydliga språk. Björklund
              är den som viftar med pekpinnen och pekar med hela handen att
              nu måste ni se till så att det blir resultat i skolan; den där
              desperationen som jag ser hos skolministern.
            </seg>
            <seg xml:id="i-4017c0c53564115b-0">
              Jag förstår att skolministern är orolig. Det är vi socialdemokrater
              också. Hade jag varit skolminister skulle jag också ha varit väldigt
              orolig för de sjunkande resultaten. Då skulle jag som socialdemokrat
              ha försökt att utjämna skillnaderna i samhället i stort, inte
              öka på som ni vill göra och som ni faktiskt gör med berått mod.
              Det är det ena.
            </seg>
            <seg xml:id="i-13023e9781c729b7-0">
              Det andra är att man också försöker utjämna mellan skolorna.
              Det är Björklund numera inne på. Det är ju vackert så. Vi försökte
              alltid göra det när vi styrde. Vi försökte se till att uppmana
              till att man satsar på de skolor som behöver mest. Nu ser vi att
              trenden har varit att kommunerna inte gör så, antagligen för att
              det är den trenden i samhället, alltså ökade skillnader, satsa
              på dig själv, elittänkandet och att man inte bryr sig så mycket
              om samhällen utanför centrum och så vidare. Jag ser ju den trenden
              över huvud taget.
            </seg>
            <seg xml:id="i-efbf7601c9939310-0">
              Vi vill satsa på skolan på riktigt. Vi vill satsa på lärarna.
              Vi vill ha mindre klasser. Vi vill ha en förskola för alla. Vi
              vill ha läxhjälp för alla, inte bara för dem som har råd att göra
              avdrag för en RUT-läxhjälp. Och vi vill se till så att vi får
              lugn och ro så att vi kan satsa både på eleverna och på lärarna.
              Jag hoppas att Björklund också vill det.
            </seg>
          </u>
          <note type="speaker" xml:id="i-85733465077ebebf-0">
            Anf. 9 Utbildningsminister JAN BJÖRKLUND (FP):
          </note>
          <u who="unknown" xml:id="i-63482fecf6155c68-3">
            <seg xml:id="i-565b90f37fd5a469-0">
              Herr talman! De åtgärder som Monica Green räknade upp på slutet
              kan jag skriva under på allihop. Det är verkligen inga revolutionerande
              förändringar. Jag är för dem, och de kommer förmodligen att finnas
              till beslut i denna riksdag. Det är ju de åtgärder som Monica
              Green har hört att vi också talar om. Ni har dem i era motioner.
              Vi ska väl gemensamt fatta de besluten. Det är alldeles utmärkt.
            </seg>
            <seg xml:id="i-a2ee64fc2b7406aa-0">
              När det däremot gäller det här samhället i stort får vi väl ta
              en jobb- och skattedebatt i ett annat sammanhang. Att höja skatterna
              på ungdomsjobb med 25 miljarder kommer inte att minska klyftorna.
              Det kommer att öka ungdomsarbetslösheten ganska kraftigt i Sverige.
              Men det är en annan debatt. Den får vi ta vid ett annat tillfälle.
            </seg>
            <seg xml:id="i-ab80da2dc6761a36-0">
              Resultaten har sjunkit i den svenska skolan i 20 års tid, kanske
              ännu längre. Det är 20 år vi kan mäta, för det är under den tiden
              Sverige har deltagit i internationella undersökningar.
            </seg>
            <seg xml:id="i-b0f750f96667c5c9-0">
              Läraryrkets attraktionskraft har sedan kommunaliseringen för
              23 år sedan bara sjunkit. Kommunaliseringen menar jag är en mycket
              stor bov i dramat när det gäller läraryrkets status och attraktionskraft.
              Det minskade intresset för att bli lärare går att direkt avläsa
              när kommunerna tog över skolan. Där har Socialdemokraterna ett
              mycket stort ansvar.
            </seg>
            <seg xml:id="i-d28cf143705c2446-0">
              De reformer vi nu gör kommer att vända utvecklingen. På en del
              punkter tar det tid, på andra ger det redan effekt. De senaste
              två åren har söktrycket till lärarutbildningen gått upp väldigt
              kraftigt. Det är faktiskt en av de viktigaste effekterna av vår
              utbildningspolitik. I år gick söktrycket upp med 15 procent. Det
              är en väldigt kraftig ökning i sådana sammanhang. Det beror ju
              på alla de reformer vi nu gör inom läraryrket: ny utbildning,
              karriärtjänster, högre löner och så vidare. Det är klart att det
              beror på de reformerna. Jag är glad om de har uppslutning här.
            </seg>
            <seg xml:id="i-69f3471d9ffed6d6-0">
              Jag är naturligtvis beredd att lyssna på alla goda förslag i
              framtiden också för att förbättra kvaliteten i den svenska skolan.
              Men det är en jätteomläggning som svensk utbildningspolitik nu
              är inne i. Den är central och avgörande för Sveriges framtid.
              Vi lämnar bakom oss en utbildningspolitik som hade misslyckats.
            </seg>
          </u>
          <note xml:id="i-238b4b58da921bb8-0">
            Överläggningen var härmed avslutad.
          </note>
          <note xml:id="i-a579ef79ba413cf7-0">
            7 § Svar på interpellation 2012/13:363 om vanvård av barn efter
            1980
          </note>
          <note type="speaker" xml:id="i-3fa4542eca3b8cb3-0">
            Anf. 10 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-0">
            <seg xml:id="i-229e3f43b9e93236-0">
              Herr talman! Hillevi Larsson har frågat mig vilka skäl som ligger
              till grund för ställningstagandet att de som vanvårdats efter
              1980 inte har rätt till ersättning, om jag kan tänka mig att ta
              initiativ till undantag i ersättningsreglerna för dem som vanvårdats
              efter 1980 och vars fall är preskriberade eller nedlagda samt
              om jag avser att ta initiativ till att hjälpa dem som vanvårdats
              efter 1980 på annat sätt.
            </seg>
            <seg xml:id="i-bc1c2baa786b869d-0">
              Bakgrunden till bestämmelsen om en tidsbegränsad ersättning finns
              i den överenskommelse som gjordes mellan Kristdemokraterna, Moderaterna,
              Folkpartiet, Centerpartiet, Socialdemokraterna, Vänsterpartiet
              och Miljöpartiet de gröna i september 2011 om ersättning till
              personer som utsatts för övergrepp eller försummelse av allvarlig
              art i social dygnsvård mellan åren 1920 och 1980. Det är en extraordinär
              möjlighet till ersättning som införts för dem som historiskt har
              varit utsatta för övergrepp eller försummelser i samhällsvården.
              Grunden för ersättning är enligt överenskommelsen övergrepp eller
              försummelse av allvarlig art som skett mellan 1920 och 1980, precis
              som beskrivs i propositionen.
            </seg>
            <seg xml:id="i-4ead4e989992c41d-0">
              Ersättningsmöjligheten är, som sagt, extraordinär och innebär
              stora avsteg från vad som normalt gäller. Som anförs i propositionen
              bör möjligheten till ersättning inte medföra ett system som kan
              tillämpas jämsides med gällande civilrättsliga och straffrättsliga
              principer om skadestånd och ansvar för brott.
            </seg>
            <seg xml:id="i-7540c20a3ec06dae-0">
              Om möjligheten till ersättning inte hade avgränsats till en viss
              tidsperiod skulle olika ersättningsslag och system vara tillämpliga
              samtidigt med helt olika bestämmelser vad gäller grund för ersättning,
              beviskrav och sannolika ersättningsbelopp.
            </seg>
            <seg xml:id="i-9805fdb536379a7d-0">
              Mot denna bakgrund har tidsgränsen satts så att så långt som
              möjligt inga icke preskriberade brott omfattas av möjligheten
              till ersättning. Flertalet remissinstanser samt riksdagen har
              ställt sig bakom detta. Regeringen har, med bakgrund i överenskommelsen,
              inte för avsikt att ta initiativ till undantag från det som beslutats.
            </seg>
            <seg xml:id="i-e632033e5c96fea4-0">
              Varje fall av vanvård är allvarligt och något som aldrig skulle
              ha fått ske. Med den utgångspunkten hölls därför en upprättelseceremoni
              i Stadshuset för samtliga personer som vanvårdats under sin barndom
              i samhällsvården. I samband med detta fick de vanvårdade en ursäkt
              å hela samhällets vägnar.
            </seg>
            <seg xml:id="i-64e473fab45999e2-0">
              Det finns dock ingenting som till fullo kan kompensera de utsatta
              för det de har tvingats uppleva. De personer som i dag mår dåligt
              som resultat av vanvård i samhällsvården, oavsett när denna har
              ägt rum, ska få det stöd och den vård de behöver. Det ska kommuner
              och landsting sörja för inom ramen för det tillämpliga systemet.
            </seg>
            <seg xml:id="i-424aa550e56b1b10-0">
              Regeringen har vidtagit ett stort antal åtgärder bland annat
              inom ramen för uppdraget Trygg och säker vård, för att trygga
              och säkra den sociala barn- och ungdomsvården. Flera av de vidtagna
              åtgärderna är resultat av de intervjuer som hölls med vanvårdade
              under den så kallade Vanvårdsutredningen. Intervjuerna har varit
              ett ovärderligt underlag i förbättringsarbetet. En viktig del
              i det paket av ny lagstiftning som regeringen lagt fram är att
              varje placerat barn ska ha en särskilt utsedd socialsekreterare,
              att socialnämnden har fått större ansvar för det placerade barnets
              hälsa och att kraven på socialnämndens uppföljning av placeringar
              har skärpts. Med dessa åtgärder anser jag att vi är på god väg
              mot en förstärkt socialtjänst där missförhållanden och vanvård
              av barn förebyggs på ett bättre sätt.
            </seg>
          </u>
          <note type="speaker" xml:id="i-806cb81f0689157c-0">
            Anf. 11 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-0">
            <seg xml:id="i-853622e24c4a5ddc-0">
              Herr talman! Det sägs att det är en extraordinär åtgärd att ge
              ersättning till dem som har vanvårdats, men det jag tycker är
              mest extraordinärt är hur många barn som har vanvårdats och hur
              grov vanvården har varit. Det som också är extraordinärt är att
              det samhälle som omhändertagit dessa barn de har inte haft något
              val själva tagit dem från deras hem där man har ansett att det
              finns missförhållanden och satt dem i så kallade hem där missförhållandena
              har varit långt mycket värre. Där har förekommit grov misshandel,
              sexuella övergrepp, trakasserier och total kärlekslöshet.
            </seg>
            <seg xml:id="i-a10ce2667ecae99b-0">
              Jag hänger upp mig på att dessa barn inte bara har utsatts för
              vanvård utan att det faktiskt också är samhällets ansvar att de
              har hamnat i hemmen och att man inte har satt stopp för vanvården.
              Även i de fall barnen har slagit larm har man inte fått stopp
              på vanvården. Det är inte extraordinärt att samhället faktiskt
              tar ansvar för vanvården, som man ändå ytterst har stått bakom
              genom dessa placeringar och den dåliga uppföljningen av placeringarna.
            </seg>
            <seg xml:id="i-1e9ff5779e2a946d-0">
              Vi kan jämföra med andra länder, exempelvis vårt grannland Norge.
              Där har ersättning getts till vanvårdade barn. Kraven har varit
              mildare. Det är bara för extrem vanvård som man kan få ersättning
              här. Det är inte några små exempel.
            </seg>
            <seg xml:id="i-f6355e772017efa0-0">
              Barnombudsman Fredrik Malmberg menar att det är fel att sätta
              tidsgränsen vid 1980. Det är många barn som hamnar mellan stolarna,
              som inte har någon chans till ersättning. Han vill göra en jämförelse
              inom skolans värld. Om en elev blir misshandlad av en person i
              skolan en vuxen kan eleven få ersättning från olika håll. Personen
              kan åtalas för misshandel, men även skolan och ytterst kommunen
              har ansvar för att skydda barnet. Om inte skolan och kommunen
              har tagit det ansvaret kan barnet få ersättning. Inte minst barn
              som har blivit mobbade har fått denna ersättning.
            </seg>
            <seg xml:id="i-bf2f6e8188add585-0">
              Barnombudsmannen gör jämförelsen med skolans värld. Barn har
              skolplikt. De har inte haft något val annat än att vara i den
              situationen. Om man inte har kunnat skydda barnen i denna situation
              är det inte bara en enskild person, den som till exempel har misshandlat
              ett barn, utan hela skolan och kommunen som är ansvariga.
            </seg>
            <seg xml:id="i-2b70c02f8cbeb2f6-0">
              Det är fråga om precis samma sak här, där barn har blivit vanvårdade
              när de har placerats av samhället och samhället inte har tagit
              sitt ansvar. Det är då det offentliga som har svikit. Det är viktigt
              att det offentliga tar ansvar för sveket, inte bara den som de
              facto har vanvårdat barnet i ett fosterhem eller i HVB.
            </seg>
            <seg xml:id="i-2fed99027afcaa14-0">
              Vi talar här om två olika system. Det är inte extraordinärt att
              samhället tar ansvar. Tvärtom är det vi hittills har saknat i
              rättssystemet att samhället inte har ställts till svars. Därför
              anser jag att 1980-gränsen är felaktig. Det finns barn som inte
              får del av ersättningen. Jag vill också se ett system där kommunerna
              ställs till svars för vanvård även i framtiden.
            </seg>
          </u>
          <note type="speaker" xml:id="i-fe6afc3fccaf7cf3-0">
            Anf. 12 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-1">
            <seg xml:id="i-a6ac20118d7e4fea-0">
              Herr talman! Jag håller med Hillevi Larsson om att det som har
              hänt historiskt är alldeles förfärligt. Det är därför som berättelserna
              i Vanvårdsutredningen är så viktiga, och de kommer även i fortsättningen
              att vara en viktig del av Sveriges historia.
            </seg>
            <seg xml:id="i-edc4a2bda36f4169-0">
              Sverige är ett av få länder som har vågat vända på stenarna och
              få vanvården upp i ljuset. Vi ska naturligtvis vara glada för
              att arbetet har gjorts, och vi ska sända ett stort tack till alla
              dem som har orkat berätta. Dessa frågor är centrala och ska inte
              gömmas undan. Jag skulle rekommendera fler länder att gräva. Vi
              vet att det var vanligt med omhändertagande av barn inte bara
              i vårt samhälle utan i flera andra samhällen också. Norge är ett
              av få länder som tillsammans med Sverige har gjort efterforskningsarbetet.
            </seg>
            <seg xml:id="i-ee0a19f396744d74-0">
              Det var, precis som Hillevi Larsson beskriver, många som såg.
              Ibland vågade barnen berätta. Ibland borde det offentliga ha sett
              och förstått. Ibland var det civilsamhället en granne som såg
              och ändå inte ingrep. Det här gör naturligtvis att många barn
              blir svikna många gånger av vuxenvärlden.
            </seg>
            <seg xml:id="i-57a71acf2c1fb42b-0">
              Omhändertagandena och placeringarna skedde ibland på mycket lösa
              grunder. Det som har hänt är oförsvarligt. Många barn har drabbats
              av en barndom som inte blev den trygga uppväxt som varje barn
              har rätt till.
            </seg>
            <seg xml:id="i-436452d44aa32fe9-0">
              Jag menar att barns rättsliga ställning i vårt land traditionellt
              genom historien har varit mycket svag. Vi arbetar för att förstärka
              barns ställning. Inte minst tillsättningen av en utredning som
              ska titta på inkorporeringen av barnkonventionen kan vara ett
              sådant viktigt inslag framöver.
            </seg>
            <seg xml:id="i-b534828e4810baeb-0">
              Det är viktigt att när ett undantag görs från de vanliga rättsliga
              principerna ska det finnas en tidsbegränsning. Det påpekar juristerna,
              och det är därför flertalet remissinstanser ställer sig bakom
              tidsgränsen. Lagrådet talar i sitt svar tydligt om vikten av att
              det är tidsbegränsat.
            </seg>
            <seg xml:id="i-853d2b7c9480c939-0">
              För övrigt är det också godkänt av riksdagen. Det var sju partier
              som gjorde denna avgränsning, och Hillevi Larsson var med i kammaren
              och röstade för förslaget när det togs i riksdagen. Därför förvånar
              det mig. Man kan uppenbarligen komma till olika slutsatser vid
              olika tillfällen, men det skulle vara intressant att höra hur
              Hillevi Larsson resonerade vid det tillfället.
            </seg>
            <seg xml:id="i-1a1199968f65a7f8-0">
              Att det är tidsbegränsat beror på att vi inte kan ha två parallella
              system samtidigt. Jag vill i första hand att det ska vara rättsliga
              processer när barn utsätts för övergrepp eller vanvård, att en
              förövare kan ställas till ansvar och dömas och att barnet ska
              få ett skadestånd. Det är ju det vi önskar. Det är därför som
              ett sådant här undantag där vi har lägre beviskrav och en högre
              ersättningsnivå måste vara tidsbegränsat och där vi måste komma
              tillbaka när brotten är preskriberade så att systemen inte riskerar
              att sammanfalla.
            </seg>
            <seg xml:id="i-1a2e1cd4c545d21d-0">
              Men det skulle, som sagt, vara intressant att höra hur Hillevi
              Larsson resonerade vid det tillfälle när hon satt i riksdagen
              och röstade för förslaget.
            </seg>
          </u>
          <note type="speaker" xml:id="i-ce0081db1ef4bc4b-0">
            Anf. 13 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-1">
            <seg xml:id="i-8a5584b188c2679c-0">
              Herr talman! Det som hände efter att Upprättelseutredningen kom,
              som ligger till grund för 1980-gränsen, var att regeringen avvisade
              förslaget att de vanvårdade skulle få ersättning. Inte en enda,
              inte heller de som hade vanvårdats mellan 1920 och 1980, skulle
              få ett enda öre i ersättning.
            </seg>
            <seg xml:id="i-a3ed38e79ab32ca7-0">
              Då blev det folkstorm, naturligtvis. Från oppositionen var vi
              också väldigt upprörda över det. Det som hände var att oppositionen
              såg till att vi fick en kompromiss, en uppgörelse med regeringen,
              för att åtminstone de som vanvårdats mellan 1920 och 1980 skulle
              få ersättning. Denna överenskommelse togs fram under kort tid,
              under bara ett par dagar, och i det sammanhanget var det ändå
              ett väldigt bra resultat jämfört med att ingen skulle få någon
              ersättning.
            </seg>
            <seg xml:id="i-8fd9af9ad389f1d9-0">
              Det var även organisationer, till exempel Samhällets Styvbarn
              där många vanvårdade är organiserade, som ställde sig bakom 1980-gränsen
              i det läget. Men de var tydliga med att vi måste kunna återkomma
              i ett senare skede och se över 1980-gränsen. Alternativet var
              att ingen skulle få ersättning, inte en enda av alla de tusentals
              fallen av vanvård, och då var det ändå bättre att göra denna kompromiss.
            </seg>
            <seg xml:id="i-611767a2694f5a50-0">
              Det som är intressant är att det inte är oppositionen eller någon
              annan som har fört fram 1980-gränsen, utan det är regeringen.
              Det som är så egendomligt är att redan 2006, alltså när vi hade
              socialdemokratisk regering, tillsattes en utredning just om vanvård
              av barn som leddes av Göran Johansson, som arbetade mellan 2006
              och 2011.
            </seg>
            <seg xml:id="i-8b86c7f68354f09e-0">
              Den nya regeringen tillsatte då en ny utredning som hette Upprättelseutredningen
              under ledning av Kerstin Wigzell. Denna utredning fick direktivet
              att det var bara barn som hade vanvårdats mellan 1920 och 1980
              som var aktuella. Samtidigt byggde förslagen i den senare utredningen
              på det utredningsarbete, alltså alla intervjuer med vanvårdade
              barn, som Göran Johansson hade utfört. Det var ett gediget utredningsarbete
              som han stod bakom mellan 2006 och 2011.
            </seg>
            <seg xml:id="i-e920406767f61b9f-0">
              Det var märkligt att regeringen kom med direktiv till en ny utredning
              innan den gamla utredningen lämnade sitt slutbetänkande, särskilt
              med tanke på att det var den här stora utredningen som Upprättelseutredningen
              byggde sina förslag på. Göran Johansson, som ledde Vanvårdsutredningen,
              alltså den stora utredningen Vanvård i social barnavård , är väldigt
              upprörd över utvecklingen. Hans utredningsdirektiv handlade aldrig
              om att sätta några tidsgränser, utan hans uppdrag var att de fall
              som var preskriberade kunde bli föremål för ersättning.
            </seg>
            <seg xml:id="i-7b3ffced35375b5e-0">
              1980-gränsen dök upp från ingenstans, utan någon som helst förhandling
              med oppositionen och utan någon motivering.
            </seg>
            <seg xml:id="i-791836211912b09c-0">
              När man tittar på remissinstanserna, som lämnade remissvar på
              Upprättelseutredningen, är det flera tunga remissinstanser som
              ställer sig kritiska till 1980-gränsen. Det är bland annat Socialstyrelsen,
              Barnombudsmannen och Justitiekanslern. Att tänka sig att Justitiekanslern
              inte kan juridik tycker jag är märkligt. Mårten Schultz, professor
              i civilrätt med inriktning på skadeståndsrätt, säger att det inte
              finns några juridiska skäl att neka barn efter 1980. Jag tycker
              därför inte alls att det är en självklarhet.
            </seg>
          </u>
          <note type="speaker" xml:id="i-fd08896c796ebfc8-0">
            Anf. 14 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-2">
            <seg xml:id="i-8d21ed95e271e9f4-0">
              Herr talman! Den historieskrivning som Hillevi Larsson lämnade
              var inte riktigt korrekt, men vi kanske inte ska fördjupa oss
              i den.
            </seg>
            <seg xml:id="i-74defee70e8eae52-0">
              Vanvårdsutredningen hade till uppgift att samla berättelser,
              och vi fann det angeläget att redan innan den var klar börja titta
              på hur en upprättelse skulle kunna se ut. Därför tillsatte vi
              den utredningen, eftersom vi hade fått förlänga Vanvårdsutredningen
              flera gånger med tanke på hur många som ville berätta sin berättelse.
              Vi hade också dialog med organisationerna, och de var angelägna
              om att vi började titta på upprättelsen.
            </seg>
            <seg xml:id="i-b373d0b1dac63340-0">
              Årtalet 1980 är valt därför att alla brott som kunde tänkas förekomma
              i samband med den här vården då är preskriberade. Det är jätteviktigt
              att hålla på preskriptionsgränsen. De remissinstanser som har
              föreslagit andra saker har i flertalet fall sagt att det behövs
              en tidsgräns, och att det var just 1980 har några ifrågasatt.
              Lagrådet har varit tydligt med att utan en tidsgräns skulle detta
              förslag varit helt omöjligt.
            </seg>
            <seg xml:id="i-aaf0030ee9b9ddd0-0">
              Det är en uppgörelse mellan sju partier att vi skulle välja denna
              inriktning för ersättningen, för att kunna göra det här över huvud
              taget. Vårt alternativ var ju att inte göra någonting alls.
            </seg>
            <seg xml:id="i-aa710064e39b34e4-0">
              Oavsett var man sätter tidsgränsen kommer några att hamna utanför
              om man inte ska ha två parallella system, vilket är en omöjlighet.
              Detta är någonting som är jättesvårt. Men vi har känt en moralisk
              plikt att göra något för så många som möjligt. Låt mig säga det.
              Alternativet hade ju varit att inte göra någonting alls, eftersom
              vi har inrättat ett system som inte är rättvist. Vi var medvetna
              om det, alla vi sju partier som gjorde uppgörelsen. Ändå kände
              vi oss förpliktade att göra något. Jag är glad för att många nu
              har möjligheten att söka ersättning.
            </seg>
            <seg xml:id="i-a85306451c86a9c0-0">
              Sedan kan vi aldrig ersätta en förlorad barndom. Det lidande
              som många av dessa barn har fått utstå går inte att ersätta med
              den största pengasumma i världen. De har fått leva ett helt liv
              med skador och med minnen som aldrig går bort de går inte att
              tvätta bort på något sätt.
            </seg>
            <seg xml:id="i-22dc9be2d16a0582-0">
              Då känner jag att alla barn som hade utsatts för vanvård inkluderades
              i ursäkten och att vi med upprättelseprocessen kunde erbjuda dem
              som fanns inom denna tidsgräns möjlighet att söka ersättning.
              Det var vad som var möjligt att göra. Och jag känner mig väldigt
              glad över att vi är sju partier som har stått bakom detta och
              möjliggjort det. Vi ser i dag ett högt söktryck på Ersättningsnämnden,
              vilket också är väldigt glädjande.
            </seg>
          </u>
          <note type="speaker" xml:id="i-9915e6708515c4ed-0">
            Anf. 15 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-2">
            <seg xml:id="i-7849380ac80192ea-0">
              Herr talman! Det hade varit fullt möjligt att följa Göran Johanssons
              förslag. Han är för övrigt väldigt upprörd över att hans förslag
              inte fanns med i det slutliga betänkandet trots att alltihop i
              grunden bygger på hans långa och gedigna utredning. Det hade alltså
              varit fullt möjligt att ta de fall som var preskriberade och helt
              enkelt låta det vara gränsen.
            </seg>
            <seg xml:id="i-97f7b1b1823346c9-0">
              Det som är illa är att vi nu har ett antal vanvårdade som inte
              har någon som helst chans att få ersättning och upprättelse. Det
              är barn som har utsatts för grova sexuella övergrepp, skendränkning,
              misshandel med järnrör, barn som har tvingats äta upp sina spyor
              och så vidare. Det är fruktansvärt.
            </seg>
            <seg xml:id="i-fd0dd62bf6252c2e-0">
              Men det som är ännu värre är: Vad händer med framtidens barn?
              Efter att ha gått igenom denna vanvård säger Göran Johansson:
              Visst är det fruktansvärda fall, groteska fall, men det allra
              värsta är att det är lika illa i dag som det var förr. Vanvården
              fortsätter alltså.
            </seg>
            <seg xml:id="i-590a3d4ae4083163-0">
              Då är frågan: Vad gör vi för att se till att detta inte händer
              igen, och vad gör vi för de barn som vanvårdas i dag?
            </seg>
            <seg xml:id="i-b7a74ec6ccfbb277-0">
              Kerstin Wigzell hade i sin upprättelseutredning ett förslag att
              man skulle kunna ställa kommunerna till svars på samma sätt som
              man kan göra inom skolans värld när barn blir mobbade eller misshandlade,
              där skolan faktiskt har ansvaret.
            </seg>
            <seg xml:id="i-a9bb979d861df01c-0">
              Varför har regeringen inte gått vidare med det förslaget? Det
              vore dessutom en signal till de kommuner som inte klarar av sina
              placeringar om de fick böta för det. Det är också pinsamt för
              dem.
            </seg>
            <seg xml:id="i-0031be92b3162f70-0">
              Sedan undrar jag varför regeringen inte slopar preskriptionstiden
              helt och hållet när det gäller våld, övergrepp och vanvård av
              barn. Ett av problemen är ju att när preskriptionstiden går ut
              har offren ingen chans till upprättelse. Det är ofta sent i livet
              som man orkar berätta om det som har hänt. Min fråga är alltså:
              Varför går man inte vidare med detta?
            </seg>
          </u>
          <note type="speaker" xml:id="i-f169b93e4634e3d8-0">
            Anf. 16 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-3">
            <seg xml:id="i-0326af8212f87369-0">
              Herr talman! Hillevi Larsson säger att man borde kunna sätta
              preskriptionstiden till nu. Men om vi gör det skulle vi behöva
              flytta den nästkommande år, för då finns det ytterligare brott
              som är preskriberade. Då skulle vi i princip ha två parallella
              system, vilket inte är möjligt.
            </seg>
            <seg xml:id="i-844f9884d663f06e-0">
              Den ersättningsnämnd som vi nu har tillsatt har i uppgift att
              pröva vanvården. De prövar inte brottet i sig, utan det är en
              vanlig domstol som har den uppgiften. Då skulle vi blanda två
              olika rättsordningar med varandra.
            </seg>
            <seg xml:id="i-8fbb85c3f15dfc80-0">
              Detta är noga genomgånget. Merparten av de jurister som har tittat
              på förslaget säger att en tidsgräns är nödvändig. Man måste göra
              detta som ett undantag. Vi har velat göra det därför att vi har
              känt oss moraliskt förpliktade.
            </seg>
            <seg xml:id="i-0319a096bb6ec6ed-0">
              Låt mig också säga att den sociala barn- och ungdomsvården har
              varit ett av mina prioriterade områden under hela min ministertid.
              Jag har arbetat jättemycket för att stärka deras situation med
              flera olika lagförslag. Jag håller inte med interpellanten om
              att det skulle vara lika illa i dag som det vi har fått beskrivet
              genom de samlade berättelserna i vanvården. Jag tycker att det
              är en långtgående kritik som inte äger relevans. Det kan finnas
              enstaka fall i dag, men den omfattning som det hade förut existerar
              inte i dag. Detta är viktigt att säga, för det är många som försöker
              göra ett mycket bra jobb.
            </seg>
            <seg xml:id="i-f7774178a278c441-0">
              När det gäller framtiden har vi lagt fram massor av olika förslag
              för att förbättra den sociala barn- och ungdomsvården. Vi får
              anledning att återkomma till detta i nästa interpellationsdebatt
              eftersom Hillevi Larsson har en interpellation om det. Då ska
              jag gärna berätta om det stora förbättringsarbete som regeringen
              har genomfört på det här området.
            </seg>
          </u>
          <note xml:id="i-238b4b58da921bb8-1">
            Överläggningen var härmed avslutad.
          </note>
          <note xml:id="i-d370cbeda46b9603-0">
            8 § Svar på interpellation 2012/13:366 om barn som far illa i
            HVB-hem
          </note>
          <note type="speaker" xml:id="i-55a250767ddbb350-0">
            Anf. 17 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-4">
            <seg xml:id="i-1780d664e598bb4e-0">
              Herr talman! Hillevi Larsson har frågat mig om jag har gjort
              det ställningstagandet att det är acceptabelt att barn på HVB-hem
              utsätts för inlåsning och misshandel samt att icke evidensbaserade
              metoder bör tillämpas i behandlingen av barn med neuropsykiatriska
              funktionshinder.
            </seg>
            <seg xml:id="i-182e16ed765a5a78-0">
              Hillevi Larsson har vidare frågat vad jag avser att göra för
              att förbättra regelverket så att barn inte utsätts för direkt
              kontraproduktiva behandlingsmetoder på HVB-hem samt vad jag avser
              att göra för att barn ska få komma till tals och att barnens egna
              upplevelser av misshandel och övergrepp får en större betydelse
              vid tillsynen av HVB-hem. Slutligen undrar Hillevi Larsson vad
              jag avser att göra för att se till att skattemedel inte används
              till vinst i verksamheter som gör mer skada än nytta för de barn
              som placeras där.
            </seg>
            <seg xml:id="i-fae019896a35dd98-0">
              Jag anser naturligtvis att det är fullständigt oacceptabelt att
              barn i HVB-hem utsätts för någon form av övergrepp. Samhället
              har ett stort ansvar för utsatta barn och unga. Detta ansvar är
              särskilt tydligt i fråga om barn och unga som befinner sig i samhällets
              vård. De barn som placeras på HVB har rätt till god omvårdnad
              och omsorg baserad på bästa möjliga kunskap. Socialnämnden ska
              se till att barn och unga växer upp under trygga och goda förhållanden
              och har ansvar för att de insatser man beslutar om är av god kvalitet,
              följs upp och är till barnets bästa.
            </seg>
            <seg xml:id="i-56b36be2dd3ee86e-0">
              Under de senaste åren har den sociala barn- och ungdomsvården
              genomgått stora förändringar, och arbetet genomsyras i dag av
              ett barnrättsperspektiv där barn och unga i högre utsträckning
              än tidigare har rätt att komma till tals och vara delaktiga. Den
              1 januari 2013 trädde de nya bestämmelserna i socialtjänstlagen
              i kraft som syftar till att stärka skydd och stöd för barn och
              unga. Bland annat ska socialnämnden utse en särskild socialsekreterare
              för barn som placeras utanför det egna hemmet. Den särskilda socialsekreteraren
              ska följa och ansvara för kontakterna med barnet.
            </seg>
            <seg xml:id="i-93a58a457f09ac17-0">
              Som Hillevi Larsson nämner har Socialstyrelsen ansvar för tillståndsprövning
              av HVB. Verksamheterna regleras av föreskrifter och allmänna råd.
              När samhället går in och övertar föräldraskapet ställer det stora
              krav på att detta sker på ett ansvarfullt och professionellt sätt.
              Socialstyrelsen har inom ramen för ett uppdrag om trygg och säker
              vård i familjehem och HVB tagit fram olika vägledningar för att
              underlätta socialsekreterarnas arbete med placerade barn. Regeringen
              har även träffat överenskommelser med Sveriges Kommuner och Landsting
              i syfte att utveckla vården så att den bättre överensstämmer med
              bästa tillgängliga kunskap.
            </seg>
            <seg xml:id="i-08882636315aec9b-0">
              När det gäller frågan om att skattemedel inte ska användas till
              vinst i verksamheter som gör mer skada än nytta antar jag att
              Hillevi Larsson menar att kommunen inte ska placera barn på HVB-hem
              av låg kvalitet. Det är kommunerna som upphandlar de HVB-hem som
              de använder och det är viktigt att kommunerna följer upp hur väl
              verksamheterna svarar mot de krav som ställts i samband med upphandlingen.
            </seg>
            <seg xml:id="i-e3314356fc6b7419-0">
              Tillsynen av den sociala barn- och ungdomsvården är viktig och
              har skärpts sedan den 1 januari 2010. Socialstyrelsen ska inspektera
              varje HVB-hem minst två gånger om året, varav ett besök ska vara
              oanmält. Vid inspektionen ska inspektörerna tala med de barn som
              vill detta om hur de upplever sin vistelse och får numera lov
              att göra detta utan medgivande från barnets vårdnadshavare. Vi
              har också gett Socialstyrelsen ett uppdrag att bedriva en försöksverksamhet
              med tillsynsombud.
            </seg>
            <seg xml:id="i-3808dcdae26b654c-0">
              Barnsamtalen är en viktig del av tillsynen. Under 2012 har Socialstyrelsen
              genomfört mer än 3 500 samtal med barn och unga. De flesta barn
              uttrycker att de trivs och är trygga. Men tillsynen visar fortfarande
              på brister, till exempel när det gäller personalens kompetens
              och begränsningsåtgärder vid HVB. Detta är förstås inte är acceptabelt
              och något vi måste komma till rätta med.
            </seg>
            <seg xml:id="i-5ee0364ac91d424e-0">
              Som ett led i regeringens strävan att kvalitetsutveckla den sociala
              barn- och ungdomsvården har regeringen tillsatt en särskild utredare
              som ska göra en översyn av bestämmelserna om tvångsvård enligt
              LVU. Syftet med utredningen är att ytterligare stärka barnrättsperspektivet
              och rättssäkerheten för barn och unga som tvångsvårdas enligt
              LVU. I utredarens uppdrag ingår att analysera om det ur ett barnrätts-
              och rättssäkerhetsperspektiv finns behov av att tydligare reglera
              verksamheten vid HVB samt att se över bestämmelserna om tillståndsgivning
              för HVB. Barns och ungas möjlighet att i högre utsträckning komma
              till tals ska beaktas. Vidare ska utredaren göra en översyn av
              de bestämmelser som reglerar Statens institutionsstyrelses verksamhet
              vid de särskilda ungdomshemmen, bland annat de särskilda befogenheterna.
              Uppdraget ska redovisas senast den 3 mars 2014.
            </seg>
            <seg xml:id="i-71ee79a58675ab98-0">
              Arbetet med att utveckla den sociala barn- och ungdomsvården
              är ett långsiktigt arbete och vi arbetar nu bland annat för att
              förbättra kompetensutvecklingen och bidra till en mer synlig och
              tillgänglig socialtjänst.
            </seg>
          </u>
          <note type="speaker" xml:id="i-a173bfc923bf5371-0">
            Anf. 18 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-3">
            <seg xml:id="i-f12704e227c0a14f-0">
              Herr talman! Bakgrunden till detta är ett av våra större HVB-hem
              alltså hem för vård och boende. Det handlar om barn med mycket
              svår problematik, psykisk ohälsa, neuropsykiatriska funktionsnedsättningar,
              till exempel adhd, Asperger, borderline och så vidare. Just på
              det här hemmet visade det sig att det fanns svåra missförhållanden
              redan 2005. Det var barn som berättade att de blev misshandlade
              och inlåsta. Trots detta hände ingenting. Man trodde helt enkelt
              inte på de här barnens berättelser.
            </seg>
            <seg xml:id="i-839c42058b6eb877-0">
              Först 2012 hände något. Det var dessutom i samband med att de
              här uppgifterna kom fram i ett tv-program.
            </seg>
            <seg xml:id="i-0177889842de9605-0">
              Jag tycker att det är allvarligt att missförhållanden kan få
              pågå under så lång tid utan att det händer något. Nu är detta
              bara ett exempel, men om man ser på den utvärdering som Socialstyrelsen
              har gjort under 2012 det är alltså i modern, färsk tid kan man
              se att drygt 30 procent av HVB-hemmen, antingen de är offentligt
              eller privat drivna, har anmärkningar på verksamheten. Det handlar
              om att man inte har ordentliga genomförandeplaner, om att de planer
              som finns inte följs upp, om att man inte har dokumentation av
              det som händer och av hur barnen utvecklas och om att barnen inte
              är delaktiga i behandlingen.
            </seg>
            <seg xml:id="i-73fbb7610a96101c-0">
              Det som är intressant med Socialstyrelsens uppföljning är att
              man inte har tagit hänsyn till kompetens och bemanning. Det är
              ju väldigt centralt att personalen, inte bara de som driver hemmen
              utan också de som faktiskt arbetar med barnen, har rätt utbildning
              och kompetens för det uppdraget liksom att bemanningen är tillräcklig
              för att fylla barnens behov. Där finns stora brister.
            </seg>
            <seg xml:id="i-1391874c96a5b9ab-0">
              Det är miljardbelopp som delas ut i ekonomisk ersättning till
              dessa hem. Det är inte det värsta, för hade dessa miljarder gjort
              nytta så att barnen mådde bättre och fick det bättre hade det
              varit värt det. Men med tanke på hur många ställen det finns missförhållanden
              på är det allvarligt.
            </seg>
            <seg xml:id="i-ff85be857c900cf0-0">
              Självklart finns det barn som trivs jättebra, och det finns hem
              som är kompetenta och engagerade. Det vill jag inte säga emot.
              Men för de barn som lever i HVB-hem med missförhållanden är det
              en klen tröst. Här måste vi göra mer.
            </seg>
            <seg xml:id="i-8b6385a5cf22a60e-0">
              Till ett av de större HVB-hemmen, där barnen blev misshandlade
              och inlåsta, utgick 5 000 kronor per barn och dygn för vården.
              Det blir rätt mycket om man räknar ut månadskostnaden. Då borde
              man kunna förvänta sig något tillbaka. Barnet och barnets vårdnadshavare
              har rätt att förvänta sig mer. Det gäller såklart även kommunerna,
              som har gett HVB-hemmen uppdraget. Man ska inte behöva förvänta
              sig att barnen mår ännu sämre genom kränkning och misshandel.
            </seg>
            <seg xml:id="i-591c5f4c9e32ba3b-0">
              Det är också allvarligt att man använder icke evidensbaserade
              metoder, det vill säga metoder som inte har vetenskapligt stöd.
              Ett exempel är något som kallas teckenekonomi. Det innebär att
              barnen deltar i ett belöningssystem. Om de uppför sig och följer
              reglerna till punkt och pricka får de belöningar. De kan få pengar,
              få delta i fritidssysselsättningar eller belönas på annat sätt.
              Men barnen har också drabbats av bestraffningar som får dem att
              må ännu sämre. Det är mycket illa.
            </seg>
          </u>
          <note type="speaker" xml:id="i-8939ddc8fed5d998-0">
            Anf. 19 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-5">
            <seg xml:id="i-04bba0861ab81a1d-0">
              Herr talman! Hillevi Larsson gör som vanligt. Hon tar ett exempel
              och gör det till en bild av en hel verksamhet.
            </seg>
            <seg xml:id="i-da9e319d5baf294d-0">
              Varje gång man på något sätt tillgriper tvångsmedel är man utanför
              lagens ram. Det ska inte vara möjligt. Det ska inte ske i HVB-hem.
              Men sker det ska det naturligtvis uppmärksammas och bestraffas.
              I dag har vi en tillsynsmyndighet som till och med kan stänga
              enheter om de inte håller måttet kvalitetsmässigt.
            </seg>
            <seg xml:id="i-2c6121c0a2b60000-0">
              Man kan dock inte låta ett enskilt exempel beskriva en hel verksamhet.
              Mycket har ändå blivit bättre, och det hoppas jag att Hillevi
              Larsson också kan bestyrka. I dag har vi en kunskap om dessa hem
              som vi inte hade tidigare. Från 2010 har vi förbättrat tillsynen.
              Tidigare kunde ett HVB-hem existera i fem tio år utan att få ett
              enda tillsynsbesök. I dag besöks de två gånger per år, och ett
              besök är oanmält.
            </seg>
            <seg xml:id="i-2c83aa80aa73016a-0">
              16 procent fick ett beslut från Socialstyrelsen vid den senaste
              tillsynen 2012, och 1 800 besök har gjorts i verksamheterna. För
              dessa 16 procent handlade det ofta om kompetens eller att man
              använde sig av metoder som inte hade evidens. Detta är ett av
              de två stora arbeten vi har försökt göra. Vi har försökt förstärka
              tillsynen på ett påtagligt sätt.
            </seg>
            <seg xml:id="i-0dd37e9b26f9c635-0">
              Man ska alltid tala med barnen, och de flesta barn uppger att
              de känner sig säkra och trygga och att tillvaron känns meningsfull.
              Detta hoppas jag att Hillevi Larsson också läste i Socialstyrelsens
              tillsynsrapport, eftersom hon uppenbarligen har läst den.
            </seg>
            <seg xml:id="i-e7128667a0bd5bf0-0">
              Det andra stora arbete som vi jobbar mycket med är att få denna
              verksamhet att använda sig av ett evidensbaserat arbetssätt. Vi
              har slutit ett avtal med Sveriges Kommuner och Landsting, SKL,
              för att kunna komma i kontakt med alla HVB-anordnare.
            </seg>
            <seg xml:id="i-4d0fb9061fd0a8eb-0">
              Kommunerna har det yttersta ansvaret för att följa upp verksamheterna.
              Socialstyrelsens tydligaste påpekande utifrån senaste tillsynsrapporten
              är att kommunerna brister i sitt uppföljningsansvar. Den nationella
              tillsynsmyndigheten med sina två besök per år kommer inte att
              se allt. Socialnämnden är skyldig att ha en kontinuerlig uppföljning,
              och här brister det mycket. De har också ansvar för att se till
              att det är evidensbaserade metoder som används, att tvångsåtgärder
              inte används och så vidare. Här finns det uppenbart en hel del
              kvar att göra för att få kommunerna att bättre ta sitt ansvar.
            </seg>
            <seg xml:id="i-e0c6df3229d0ff4d-0">
              Vår lösning har varit att kroka arm med SKL. Vi har utvecklingsledare
              i varje län som ska jobba mot kommunerna för att få dem att arbeta
              på ett evidensbaserat sätt. Detta har aldrig gjorts tidigare.
              Det är verksamheter som regeringen har startat och som inte har
              funnits historiskt. Vi är i ett förbättringsarbete som gör att
              vi har en helt annan situation i dag än för tio år sedan, och
              förhoppningsvis kommer vi att ha en ännu bättre situation om ytterligare
              fem år.
            </seg>
          </u>
          <note type="speaker" xml:id="i-adefa497e4ae41af-0">
            Anf. 20 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-4">
            <seg xml:id="i-34a1c97eebd7aed0-0">
              Herr talman! Om det vore så väl att det bara fanns ett exempel
              där det har gått snett, men tyvärr finns det fler. Som jag nämnde
              har drygt en tredjedel av hemmen fått allvarlig kritik av Socialstyrelsen,
              och då har man ändå inte granskat kompetens och bemanning.
            </seg>
            <seg xml:id="i-0b15a6fd0e1aa6b8-0">
              Låt mig ta ytterligare ett exempel. Nora hade självskadebeteende
              och blev våldtagen av polischef Lindberg. Ingen trodde henne.
              På HVB-hemmet uppmanade till och med personalen polisen att inte
              tro henne. De sade: Hon är inte trovärdig. Hon har inte blivit
              våldtagen.
            </seg>
            <seg xml:id="i-3101ae6dd11956cd-0">
              Det var mycket allvarligt. Medan de bodde på hemmet prostituerade
              sig Nora och de andra flickorna. Hon började använda droger och
              dricka. Personalen var medveten om delar av det som pågick men
              hänvisade till att de inte kunde använda tvång och lät det fortgå.
            </seg>
            <seg xml:id="i-538788f4994e52aa-0">
              Hemmet fortsatte dock att kassera in 4 800 kronor per dygn för
              att vårda Nora. I kostnaden ingick att Nora skulle få individuell
              psykoterapi och utbildning. Hon fick ingetdera. Det är en ganska
              hög kostnad för vård när det i princip inte förekommer någon vård
              över huvud taget och man inte ens skyddar barnen. Det finns alltså
              missförhållanden.
            </seg>
            <seg xml:id="i-346df0bf4bee16ab-0">
              Låt mig dock upprepa att det finns HVB-hem som sköter sig utmärkt.
              Det finns fantastisk personal runt om i landet som gör sitt bästa
              för dessa barn. Det finns barn som mår mycket bättre av den hjälp
              och den vård de får. Vi kan dock inte låta det bli en anledning
              att inte försöka hjälpa de barn som far illa. Vi måste höja kraven.
              Även Barnombudsmannen har som förslag att kraven på innehåll och
              kompetens i dessa hem måste höjas. Dessutom är kostnaden för att
              vårda barn där mycket hög, och då kan man begära mer utdelning.
            </seg>
            <seg xml:id="i-c71159428f7498f4-0">
              Vanvårdsutredningen, som vi har talat om tidigare i dag, återkommer
              hela tiden till slutsatsen att det inte räcker med lagar och regler
              utan sanktioner. Man måste kunna utkräva ansvar av någon om lagar
              och regler inte följs. I dag kan kommuner och verksamheter prickas
              för att de inte sköter sitt uppdrag att hjälpa barn, men i de
              flesta fall fortsätter de med samma verksamhet och inget händer.
              Det sker inget ansvarsutkrävande, och barnen får ingen upprättelse
              eller ersättning. Varken böter eller annan sanktion drabbar dem
              som är ansvariga för missförhållandena.
            </seg>
            <seg xml:id="i-06899fd31265465e-0">
              Det vore en viktig uppgift för regeringen att införa en möjlighet
              att utkräva ansvar. Det skulle också vara en drivkraft för att
              sköta sig bättre så att man slipper betala skadestånd till barn
              som drabbas, till exempel.
            </seg>
            <seg xml:id="i-1ab0ba7b7aaf1726-0">
              Tillståndsplikten för dessa hem måste också skärpas. Det är för
              släpphänt i dag. Även utvärderingen av hemmen måste bli bättre.
              Endast i 1 av 500 HVB-hem fanns det en ordentlig utvärdering,
              så de måste definitivt utvärderas mycket bättre.
            </seg>
            <seg xml:id="i-7173f5a72dc679c6-0">
              Vi har brist på socialsekreterare. Det måste bli bättre om barnen
              ska kunna få var sin socialsekreterare.
            </seg>
          </u>
          <note type="speaker" xml:id="i-04c2c19793ad3156-0">
            Anf. 21 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-6">
            <seg xml:id="i-06a68ce492359401-0">
              Herr talman! Varje fall av vanvård, misskötsel eller användning
              av tvångsåtgärder eller icke evidensbaserade metoder ska bort.
              Det är hela inriktningen för mitt arbete. Jag kan lova Hillevi
              Larsson att vi har lagt väldigt mycket kraft på att förbättra
              den sociala barn- och ungdomsvården.
            </seg>
            <seg xml:id="i-cfe154ed62393e27-0">
              Jag har själv gjort en barnresa till ett stort antal kommuner
              och träffat socialtjänsten, just för att samtala om den sociala
              barn- och ungdomsvården. Alla vittnar om ett stort förbättringsarbete.
              De bekräftar att detta tidigare har varit ett eftersatt område.
            </seg>
            <seg xml:id="i-eec42d7fc2f33361-0">
              Jag skulle vilja hävda att det ändå sker väldigt mycket just
              nu. Det gläder mig. Vi har ny lagstiftning på plats. Allt är inte
              undanröjt, utan det finns fortsatt missförhållanden låt mig säga
              det. Men vi finns generellt på en annan kvalitetsnivå i dag än
              för bara tio år sedan.
            </seg>
            <seg xml:id="i-0a90708d5a1ab7d3-0">
              Nu kommer vi att gå vidare. Vi kommer att arbeta vidare med bland
              annat en förstärkt tillsyn, där vi har en ny tillsynsorganisation
              från och med i sommar, med ytterligare mer kraftfulla muskler
              och fler kraftfulla verktyg. Tillsynen fyller en viktig funktion.
            </seg>
            <seg xml:id="i-a866bac65f7201a9-0">
              Men det jag tror är allra viktigast nu är att kommunerna verkligen
              tar sitt ansvar för den sociala barn- och ungdomsvården. Till
              sin hjälp har de utvecklingsledare i vartenda län som kan coacha
              och se till att man får kunskap om och utbildning i de metoder
              som har evidens, för vi ser att det fortfarande finns kompetensbrist
              på många håll.
            </seg>
            <seg xml:id="i-defc322c5eba5941-0">
              Ett stort utvecklingsarbete är gjort, inte minst ur ett barnrättsperspektiv.
              Vi har nu säkrat upp att varje placerat barn får ha en kontinuerlig
              kontakt med en egen socialsekreterare, där barnet kan berätta
              om missförhållanden för en vuxen som faktiskt har i uppdrag att
              lyssna, att ta med sig detta och att se till att omständigheterna
              förbättras.
            </seg>
            <seg xml:id="i-5c0610f5f0b5bec7-0">
              Det barn har haft för lite tillgång till är vuxna som lyssnar
              när barnet har varit placerat. Jag tror att den delen men också
              tillsynsombuden där det nu finns en försöksverksamhet inom tillsynen
              där man ska prata med barnen och hålla kontinuerlig kontakt är
              två viktiga förbättringsåtgärder som kommer barnen till del och
              stärker barnrättsperspektivet.
            </seg>
            <seg xml:id="i-a5865f54a9f63497-0">
              Det är en angelägen debatt att fortsätta att föra. Jag kommer
              att fortsätta att arbeta med den här frågan lika intensivt som
              vi har gjort hittills. De här barnen tillhör verkligen samhällets
              svagaste. Vi ska göra allt för att ett barn, när det omhändertas,
              ska få en så trygg och säker uppväxt som det bara är möjligt.
            </seg>
            <seg xml:id="i-643ef0664e8f970d-0">
              Tack för debatten!
            </seg>
          </u>
          <note type="speaker" xml:id="i-2b920902b632b36b-0">
            Anf. 22 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-5">
            <seg xml:id="i-a5d229c02f75727a-0">
              Herr talman! Jag trodde också att det var statsrådets sista inlägg,
              men jag är tacksam för ett inlägg till.
            </seg>
            <seg xml:id="i-c103e9bb96bb1220-0">
              Jag tror att det är viktigt att vi försöker se till att metoderna
              på HVB-hemmen är vetenskapligt baserade så långt det går. Jag
              kan ta ett exempel på något som förekommer en del: teckenekonomi,
              som jag var inne på tidigare. Där belönas barnen på olika sätt
              för att de sköter sig. Då blir det någon form av bestraffning,
              inte minst i form av uteblivna förmåner, om man inte sköter sig.
            </seg>
            <seg xml:id="i-6ea7c1e5eb099cd9-0">
              Det som framför allt är problemet med den metoden är att metoden
              inte är prövad på HVB-hem, det vill säga man har inte forskat
              kring hur detta faller ut på HVB-hem, men ändå använder man det.
              Det som särskilt är ett frågetecken gäller barn med neuropsykiatriska
              funktionsnedsättningar. Det kan handla om adhd, Asperger, Tourette
              och borderline det finns flera olika diagnoser som man använder
              detta på. Har man Tourette säger man fula ord utan att kunna hjälpa
              det, utan att kunna hindra sig själv. Man säger fula ord i situationer
              där det inte är accepterat.
            </seg>
            <seg xml:id="i-a8a3d74ec9689161-0">
              Om man då har ett sådant belöningssystem att barnen ska använda
              ett vårdat språk innebär det dubbelbestraffning för dem som har
              Tourette. Det har också barn som har Tourette vittnat om. Det
              är väldigt plågsamt för dem. De fråntas ju alla sina belöningspoäng
              eftersom de ofta säger de här orden. Det är en del av deras sjukdom,
              en del av deras diagnos. Då är det olämpligt att använda den här
              metoden med de barnen. Det måste finnas mycket bättre hjälpmetoder.
            </seg>
            <seg xml:id="i-d0af8c8a9731b37c-0">
              Ett annat problem är att man slussas runt mellan olika vårdinsatser
              utan kontinuitet. Det är något som jag hoppas att regeringen tar
              tag i. Det måste bli kontinuitet för de här barnen.
            </seg>
          </u>
          <note type="speaker" xml:id="i-cd6f3ddec55205f1-0">
            Anf. 23 Statsrådet MARIA LARSSON (KD):
          </note>
          <u who="nina_larsson_698017" xml:id="i-a6262ba5e570da98-7">
            <seg xml:id="i-5fa89b5863d7f26f-0">
              Herr talman! Då får jag tillfälle att berätta något om den siffra
              som Hillevi Larsson använder, att en tredjedel av hemmen hade
              fått någon form av anmärkning det kunde handla om att någon dokumentation
              fattades. Men det var 16 procent av de tillsynade HVB-hemmen som
              fick någon typ av beslut där de också skulle vidta åtgärder. 16
              procent är alltså den siffra som är relevant att använda när det
              handlar om att hemmen har missförhållanden som de behöver rätta
              till.
            </seg>
            <seg xml:id="i-32848e2105ade689-0">
              Det var lite fler av de kommunala boendena som fick anmärkningar
              än av de enskilda boendena. Det säger att det är jätteviktigt
              att kommunerna följer upp sin verksamhet, inte bara det man har
              lagt ut på annan utförare utan också den egna verksamheten det
              var faktiskt fler där som misskötte sig. Det är inte så att man
              kan släppa taget när man har placerat ett barn, utan man har fortsatt
              uppföljningsansvar.
            </seg>
            <seg xml:id="i-99fdf23d995c0813-0">
              Återigen: Med den egna socialsekreteraren tror jag att en del
              av detta rättas till. Då kommer barnens synpunkter fram. Sedan
              är det viktigt att de utvecklingsledare som finns ute i länen
              får stödja kommunerna så att de använder sig av evidensbaserade
              metoder. Då måste kommunerna också tillse att de barn som de placerar
              får del av vård och behandling, ett omhändertagande och en omsorg,
              som kan fylla kravet på att det ska vara god kvalitet.
            </seg>
            <seg xml:id="i-868568de7ebc81e9-0">
              Återigen: Allt måste göras för att de här barnen ska ha bra uppväxtvillkor
              trots att de har haft tuffa omständigheter från början. Då gäller
              det också att tillse att de får en god hälsa, tillgång till hälso-
              och sjukvård, och en fullföljd skolgång. Det är viktiga saker.
              Där har vi också lagt in förbättringar och uttryckligen sagt till
              socialnämnderna att det är deras uppgift att kontrollera tillgången
              till hälso- och sjukvård och tillgången till en skolgång som kan
              fullföljas. Det är prioriterat. Vi vet att det är en oerhört stark
              skyddsfaktor för de här barnen.
            </seg>
          </u>
          <note xml:id="i-238b4b58da921bb8-2">
            Överläggningen var härmed avslutad.
          </note>
          <note xml:id="i-bd48e6e297247102-0">
            9 § Svar på interpellation 2012/13:384 om vårdnadsbidraget, arbetslinjen
            och jämställdheten
          </note>
          <note type="speaker" xml:id="i-c207106ec604ad4d-0">
            Anf. 24 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-9c338a959fc58c6a-0">
            <seg xml:id="i-74106eb09f4e6bd3-0">
              Herr talman! Monica Green har frågat jämställdhets- och biträdande
              utbildningsministern vad ministern avser att göra för att motverka
              den segregation som vårdnadsbidraget bidrar till samt vad ministern
              avser att göra åt det faktum att vårdnadsbidraget motverkar arbetslinjen.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-7d105387b051f779-0">
              Det kommunala vårdnadsbidraget är en reform med ett tydligt barn-
              och valfrihetsperspektiv. Syftet är att erbjuda barnfamiljerna
              fler möjligheter att kombinera arbete och familjeliv. Föräldrarna
              är de som har huvudansvaret för barnets välbefinnande och som
              ska se till barnets bästa.
            </seg>
            <seg xml:id="i-a941f6373c588310-0">
              Barn är olika och har olika behov. Det är föräldrarna som utifrån
              familjens livssituation och barnets behov har de bästa förutsättningarna
              att fatta beslut som är till barnets bästa. Det gäller i de allra
              flesta fall, oavsett om föräldrarna kommer från Sverige eller
              något annat land. Utrymmet för flexibilitet och valfrihet bör
              också vara detsamma för alla familjer, oavsett nationalitet och
              bakgrund.
            </seg>
            <seg xml:id="i-8df2198390cf203d-0">
              Vårdnadsbidraget är inte avsett att vara en ersättning som täcker
              inkomstbortfall vid förvärvsarbete. Vårdnadsbidraget handlar precis
              som föräldraförsäkringen om att möjliggöra föräldraledighet när
              barnet är litet. Det motsäger inte ett aktivt deltagande på arbetsmarknaden.
              Vårdnadsbidraget är utformat så att det går att kombinera med
              arbete i valfri utsträckning och är inte behäftat med krav på
              en reducering av arbetstiden.
            </seg>
            <seg xml:id="i-8f90cc7deea07ea0-0">
              Vårdnadsbidragets huvudsyfte är familjepolitiskt. Motivet med
              reformen är inte arbetsmarknadspolitiskt, men det är viktigt att
              påpeka att vårdnadsbidraget går att kombinera med arbete.
            </seg>
            <seg xml:id="i-086cafea77aead97-0">
              Vårdnadsbidraget har en konstruktion som innebär att det inte
              kan utges om en rad andra ersättningar, som föräldrapenning, arbetslöshetsersättning,
              aktivitetsstöd, sjukersättning eller etableringsersättning, lämnas
              till någon i hushållet. Det innebär att vårdnadsbidraget vanligtvis
              inte utges till de hushåll som står längst från arbetsmarknaden.
            </seg>
            <seg xml:id="i-c5ed6f9f3a39d7f4-0">
              Statistiken visar att det totalt utges vårdnadsbidrag för 2,5
              procent av barnen i åldern 13 år. För barnen i de kommuner som
              har infört vårdnadsbidrag är andelen 4,7 procent. Sammanlagt innebär
              det ca 8 500 barn för år 2011.
            </seg>
            <seg xml:id="i-2c3ec4d05f8255ff-0">
              Möjligheten till arbete och egen försörjning är en nyckelfaktor
              i integrationsarbetet. Regeringens mest prioriterade fråga är
              att sätta fokus på jobben och minska utanförskapet. Min bedömning
              är att arbetslinjen och regeringens åtgärder på det integrations-
              och arbetsmarknadspolitiska området kommer att bidra till ökad
              integration för såväl barn som föräldrar med utländsk bakgrund.
              Människors möjlighet till god välfärd och integration i det svenska
              samhället bygger på förutsättningen att de kan försörja sig själva.
            </seg>
            <seg xml:id="i-182a65c8c1c3b473-0">
              Både kvinnor och män ska kunna kombinera familjeliv med arbetsliv.
              Regeringen vill förbättra förutsättningarna för ett aktivt och
              jämlikt ansvar för föräldraskapet utan att för den skull ta ifrån
              familjerna deras självbestämmande. Som jag tidigare nämnt är vårdnadsbidraget
              en del i den familjepolitiska reform som Alliansen genomfört.
              En annan del är jämställdhetsbonusen. Den ökar föräldrarnas ekonomiska
              möjligheter att fördela föräldraledigheten mer jämlikt och förbättrar
              därmed förutsättningarna för en jämställd och stark relation mellan
              föräldrarna. Den stärker också motiven för kvinnor att bibehålla
              sin förankring i yrkeslivet och motverkar omotiverade löneskillnader.
            </seg>
          </u>
          <note type="speaker" xml:id="i-569dd3a3b2bafa65-0">
            Anf. 25 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-3">
            <seg xml:id="i-bdb6ba1604362057-0">
              Herr talman! Det stämmer att jag har ställt en interpellation
              till jämställdhetsministern angående vårdnadsbidraget eftersom
              det är så tydligt att vårdnadsbidraget ökar klyftorna mellan män
              och kvinnor men också motverkar integrationen i samhället. Jag
              hade i och för sig kunnat ställa interpellationen även till integrationsministern,
              och det är möjligt att jag gör det som en uppföljning. Men nu
              vill jag tala om jämställdheten. Då är arbetet så fördelat att
              Hägglund tar den debatten, vilket förvånar mig, men jag finner
              mig i det. Regeringen är också kollektivt ansvarig för det som
              man har bestämt.
            </seg>
            <seg xml:id="i-8166fe90c3b20248-0">
              Massarbetslösheten ökar i Sverige i takt med att vi har den borgerliga
              regeringen. Klyftorna ökar och utanförskapet ökar. Vi ser även
              att klyftorna ökar mellan rika och fattiga, mellan sjuka och friska
              och mellan män och kvinnor.
            </seg>
            <seg xml:id="i-ccd1794e1ecd9d1d-0">
              Tyvärr har den borgerliga regeringen infört vårdnadsbidraget,
              som ännu mer ökar de skillnader som finns i samhället. Det har
              visat sig, vilket jag skriver i min interpellation, att 90 procent
              av dem som tar ut det kommunala vårdnadsbidraget på 3 000 kronor
              i månaden är kvinnor. Av dessa kvinnor är i vissa kommuner över
              hälften invandrarkvinnor. Detta bevisar att vårdnadsbidraget ökar
              skillnaderna ytterligare mellan män och kvinnor.
            </seg>
            <seg xml:id="i-ea3352d91b7a4371-0">
              Regeringen påstår att man har en jobblinje. Men det hjälper inte
              att säga att man har en jobblinje när man sedan motverkar jobblinjen
              både genom vårdnadsbidraget och på annat sätt, nämligen genom
              att det inte finns några jobb. Det finns även andra exempel på
              att regeringen motverkar jobblinjen. Men vårdnadsbidraget motverkar
              i alla fall jobblinjen.
            </seg>
            <seg xml:id="i-032e131316d0945e-0">
              Barn som är födda i familjer där en av föräldrarna eller båda
              kommer från ett annat land kanske har ett ännu större behov av
              att tidigt komma till förskolan för att få sin pedagogiska träning,
              träffa kompisar och få träning i det svenska språket. Vi vet nämligen
              hur viktigt det är med det svenska språket för att komma in i
              samhället på ett bra sätt. Det gäller även kvinnorna, alltså mammorna
              som är hemma. De skulle också behöva ta sig in i det svenska samhället
              och delta i föreningslivet för att träna språket. De borde söka
              jobb, gå i skolan, lära sig det svenska språket och så vidare.
              Både för barnen och för de kvinnor som nu har valt att vara hemma
              blir detta ett hinder att ta sig in i samhället. Alltså hindrar
              det integrationen.
            </seg>
            <seg xml:id="i-52af780a60d16798-0">
              Jag skulle vilja veta vad regeringen tänker göra för att motverka
              det faktum att vårdnadsbidraget ökar skillnaderna. Ni har valt
              att ha vårdnadsbidraget. Men ni skulle kanske på något annat sätt
              kompensera så att ni ser till att invandrarkvinnorna kommer ut
              i samhället tidigare, så att de inte, som i dag, fastnar i hemmet
              för länge.
            </seg>
          </u>
          <note type="speaker" xml:id="i-62ff6380071d1a2c-0">
            Anf. 26 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-6">
            <seg xml:id="i-70bd5fe21a1f3119-0">
              Herr talman! I Norge införde man vårdnadsbidrag. Det visade sig
              att det var 95 procent kvinnor som fick vårdnadsbidraget och att
              det var framför allt kvinnor med invandrarbakgrund som fick det.
              Det var kvinnor som redan från början hade en svag ställning på
              arbetsmarknaden som fick en ännu svagare ställning och som hade
              ännu svårare att sedan komma tillbaka till arbetslivet efter att
              de hade fått vårdnadsbidrag. Det gjorde att man i Norge omvärderade
              sin syn på detta, från en positiv syn till en negativ syn.
            </seg>
            <seg xml:id="i-444e59f3c3fe13eb-0">
              Jag tycker att vi i Sverige kunde ha lärt av det norska exemplet.
              Vi hade inte behövt införa detta från början när vi såg de negativa
              konsekvenserna. Men nu har vi ändå detta, och vi kan se samma
              utveckling här som i Norge. Det är kvinnor som redan har en svag
              ställning på arbetsmarknaden och framför allt kvinnor med utländsk
              bakgrund som får vårdnadsbidrag. Detta är inte bra vare sig för
              jämställdheten eller för integrationen. Det strider också mot
              arbetslinjen. Har man en arbetslinje bör man vara konsekvent.
              Detta leder till att kvinnorna tappar fotfästet på arbetsmarknaden
              än mer.
            </seg>
            <seg xml:id="i-3e7d789b6d00acd1-0">
              När man tittar på frågan ur ett barnperspektiv är det också olyckligt,
              tycker jag, eftersom det innebär att barn som skulle ha kunnat
              gå i förskolan inte gör det. Vårdnadsbidraget gäller för barn
              upp till tre år, och man är ganska stor när man är tre år. Många
              barn börjar i dag i förskolan i ettårsåldern. De får ett försprång
              framför de barn som kommer i treårsåldern. Med tanke på att det
              finns en övervikt av personer med utländsk bakgrund som tar ut
              vårdnadsbidraget innebär detta också ett problem för barnens språkutveckling.
              Dessa barn hade haft en chans att få en bättre förberedelse inför
              skolan. Vi kan också se att skolresultaten sjunker här i Sverige,
              inte minst i utsatta stadsdelar runt om, inte minst i storstäderna.
            </seg>
            <seg xml:id="i-d29a29e0d08f1504-0">
              Jag tycker att man för barnens skull skulle ta bort vårdnadsbidraget.
              Det skulle kunna leda till att något fler barn kom till förskolan.
              Björklund har talat mycket om det pedagogiska innehållet i förskolan.
              Förskolan är inte i första hand barnpassning, utan det finns ett
              pedagogiskt innehåll för barnens utveckling och för språket och
              som en förberedelse inför skolan. Där skulle man kunna göra en
              god insats och faktiskt försöka rätta till de olika villkor som
              finns för barn på grund av olika uppväxtvillkor. Vårdnadsbidraget
              motverkar detta.
            </seg>
            <seg xml:id="i-4f86e7d3ea82365b-0">
              Jag skulle ändå önska att man omvärderar detta vårdnadsbidrag
              utifrån de konsekvenser som det har fått. Man kan också se att
              det inte är vem som helst som kan plocka ut detta vårdnadsbidrag.
              Familjen får inte uppbära någon form av ekonomisk ersättning.
              Då blir det lite skevt. Då inkluderas inte de familjer som har
              någon form av ersättning. På papperet kan man dessutom se att
              män skulle kunna ta ut det. Men det är mycket få män som gör det.
              Det blir i praktiken en kvinnofälla.
            </seg>
            <seg xml:id="i-3ed7478734a90c37-0">
              Det är också så att ensamstående föräldrar inte kan ta ut detta
              vårdnadsbidrag. Därmed blir det också en orättvisa mellan olika
              familjer. Det blir också en förstärkning av den traditionella
              familjebilden, där mannen försörjer familjen och mamman går hemma
              och tar hand om barnen. Det riskerar att leda till att kvinnor
              blir ännu mer beroende av mäns inkomster än de i dag är. Vårdnadsbidraget
              medverkar inte till jämställdhet och integration och bör därför
              avskaffas.
            </seg>
          </u>
          <note type="speaker" xml:id="i-963527154b81e06c-0">
            Anf. 27 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-9c338a959fc58c6a-1">
            <seg xml:id="i-1f665d27038f534d-0">
              Herr talman! Jag tror att vi alla kan vara överens om en sak
              det är viktigt att försöka hitta en plattform för det fortsatta
              samtalet och det är att vi inte alls ser på samma sätt på denna
              fråga.
            </seg>
            <seg xml:id="i-37170d7c94b03a3c-0">
              Monica Green och Hillevi Larsson har uppfattningen att man från
              det offentliga bättre kan avgöra hur tillvaron för enskilda familjer
              ska ordnas. Här får vi höra i debatten att barn till vissa föräldrar
              har ett större behov än andra av att gå i förskolan och att det
              därför med olika medel ska säkerställas att de gör det. Min uppfattning
              är en annan, nämligen att det är föräldrarna som känner sina barn
              bäst. Barn är olika, precis som vi vuxna är det, och därför måste
              det finnas utrymme för olika former av omsorg om barnen när de
              är små.
            </seg>
            <seg xml:id="i-85c4fe882724c602-0">
              Om vi när det gäller mycket av det som har sagts nu skulle ta
              och leka lite med resonemanget och i stället för att tala om vårdnadsbidrag
              tala om föräldraförsäkringen, är det så att väldigt mycket av
              de invändningar ni kommer med också går att tillämpa på föräldraförsäkringen,
              alltså att den förhindrar människor att vara på sina arbetsplatser
              eftersom de är hemma hos sina barn. Det leder till att barnen
              inte får finnas i den större gruppen utan tvingas att vara hemma
              hos sina föräldrar. Det gäller också föräldraförsäkringen.
            </seg>
            <seg xml:id="i-3a91dc68af1c2cc9-0">
              På något sätt är det för er socialdemokrater så och jag håller
              med om den delen att föräldraförsäkringen är ett väldigt viktigt
              instrument för föräldrar och barn att under den första tiden knyta
              an till varandra och lägga grunden för barnets första tid i ett
              mindre sammanhang. Det har ett värde för föräldrarna, och det
              har självklart ett betydande värde för barnen. Sedan går ni dock
              till att det här är fantastiskt bra till en väldigt tydlig gräns
              och att det därefter är fullständigt oacceptabelt. Efter det är
              det så att föräldrarna blir imbecilla eller korkade och inte fattar
              sitt eget bästa. Det är dåligt för barnen och så vidare om det
              skulle vara så att föräldrarna utifrån kunskapen om det enskilda
              barnet bestämmer att man ska vara hemma en liten tid till.
            </seg>
            <seg xml:id="i-9908ae6d383a4d23-0">
              Det är för mig otroligt svårbegripligt att ni ser det på det
              sättet. Vi utgår från att varje person, också ett barn, är en
              enskild person som är annorlunda än andra och måste få förutsättningar
              att tas om hand på det sätt som passar bäst. Om man inte tycker
              så utan tycker att alla är precis lika och stöpta i samma form
              är er politik helt logisk, men har man uppfattningen att de är
              enskilda personer med olika behov och olika önskemål måste man
              också ställa sig frågan: Vem vet bäst? Då kan man säga att vi
              som politiker vet bäst; så här ska det tas om hand, och det ska
              vara lika för alla.
            </seg>
            <seg xml:id="i-b04435c85cf996a9-0">
              Om man råkar vara av den uppfattning jag har, nämligen att föräldrarna
              är de som vet sina barns bästa, arbetar man i stället för att
              lägga mer makt hos föräldrarna. Då är vårdnadsbidraget en liten
              pusselbit som tillsammans med andra åtgärder gör att föräldrarna
              får något större makt än de annars skulle ha att bestämma det
              som är bäst för dem och deras barn. Där går den verkliga skiljelinjen
              i politiken när det gäller detta.
            </seg>
          </u>
          <note type="speaker" xml:id="i-29a26c729bec5d8d-0">
            Anf. 28 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-4">
            <seg xml:id="i-9ec8a6aabf6829f5-0">
              Herr talman! Jag förstår att Göran Hägglund försöker appellera
              till en viss liten väljargrupp den han har kvar och att det är
              dem han nu försöker vädja till, men jag tror faktiskt inte att
              Göran Hägglund innerst inne tror på det han själv säger nu.
            </seg>
            <seg xml:id="i-a1ef231d44248f36-0">
              Om vi ser på vad vårdnadsbidraget innebär, alltså att det är
              i de socialt utsatta stadsdelarna man till största del tar ut
              det här, menar alltså Göran Hägglund att det är de föräldrarna
              som på något sätt väljer rätt. Det är i stadsdelarna med mycket
              hög arbetslöshet man väljer de 3 000 kronorna i månaden. Sedan
              jämför Göran Hägglund det med föräldraförsäkringen. Har Göran
              Hägglund någonsin hört talas om inkomstbortfallsprincipen? Föräldraförsäkringen
              är faktiskt en helt annan grej än de här 3 000 kronorna i månaden.
            </seg>
            <seg xml:id="i-2c3059fd1f225138-0">
              Jag håller med om att barn är olika; barn är absolut olika, och
              de ska växa upp på sina villkor och så vidare. Men det visar sig
              att det är de socialt utsatta familjerna med hög arbetslöshet
              som väljer vårdnadsbidraget. Jag visar att det är citationstecken,
              för jag tror inte att de innerst inne har valt det. De vill ingenting
              hellre än att gå ut på arbetsmarknaden, utbilda sig och få ett
              jobb. Med den här borgerliga regeringen har vi dock en massarbetslöshet
              som ökar och inte minskar, vilket ni gick till val på. Ni påstår
              att ni har en jobblinje, men det har ni inte.
            </seg>
            <seg xml:id="i-8163da57cfb7a72d-0">
              Vi får nog sätta det i ett lite större sammanhang än så här,
              Göran Hägglund. Vi vet att skolresultaten sjunker i takt med att
              vi har en borgerlig regering. De sjönk tidigare också. Vi försökte
              göra någonting åt det. Vi försökte ge lugn och ro åt skolan och
              utjämna skillnaderna, men ni sätter ju en ära i att inte lägga
              er i någonting. Ni påstår i alla fall det. Därför ökar ju klyftorna.
              Ni sänker skatterna för dem som har det bäst och ger vårdnadsbidrag
              på 3 000 kronor till dem som har det sämst. Klyftorna ökar ännu
              mer.
            </seg>
            <seg xml:id="i-bc326b824527523d-0">
              Skolresultaten sjunker. Forskare visar att barn som tidigt kommer
              in i ett socialt sammanhang, får träffa kompisar och tränar svenska
              språket gör bättre ifrån sig i skolan. Det är lättare när man
              är van vid att ingå i en grupp, och det är då lättare att ta till
              sig skolan. Därför är det faktiskt bra för barn att vara i förskolan.
              De allra flesta föräldrar tycker också det, och jag tror faktiskt
              att de här föräldrarna egentligen hade velat ha sina barn i förskolan
              men inte ser någon annan utväg. De väljer i stället 3 000 kronor
              i månaden, för det är alltid något. De har inte fått chansen i
              det borgerliga samhälle vi har i dag.
            </seg>
            <seg xml:id="i-1753bd29a219bcbd-0">
              Förutom att det är de socialt utsatta familjerna som väljer det
              här ökar dessutom skillnaderna mellan män och kvinnor. Göran Hägglund
              sade att vi hyllar föräldraförsäkringen. Det gör vi på det sättet
              att det är en inkomstbortfallsprincip, men det är inte tillräckligt
              bra eftersom det inte är tillräckligt många pappor som tar ut
              föräldraledighet. Jag vill ha en delad föräldraledighet. Jag vill
              att mammor och pappor tar ett delat ansvar för barnens uppväxt,
              för hemarbetet och för att bry sig om hur barnet ska ha det i
              framtiden.
            </seg>
            <seg xml:id="i-414b43d39316ff38-0">
              Så är det inte i dag. Vi har inget jämställt samhälle.
            </seg>
          </u>
          <note type="speaker" xml:id="i-8eddce8a4bd8c8ab-0">
            Anf. 29 HILLEVI LARSSON (S):
          </note>
          <u who="hillevi_larsson_81d8b4" xml:id="i-8934cb2c9366493b-7">
            <seg xml:id="i-5240fd62b0c44455-0">
              Herr talman! Det är inget tvång att sätta barn i förskolan; det
              väljer föräldrarna helt fritt. Vi har tidigare haft en hemmafrumodell
              i Sverige där normen har varit att pappan jobbar och mamman är
              hemma med barnen. Fortfarande är det möjligt att vara hemma, så
              det är ingenting vi förbjuder.
            </seg>
            <seg xml:id="i-e606bdf23338a67d-0">
              Ska man däremot använda skattemedel till att uppmuntra människor
              som annars inte hade varit hemma att vara hemma mer blir man som
              politiker ansvarig för att se konsekvenserna av att man faktiskt
              styr människors beteende i en viss riktning. Vi kan se att det
              blir en kvinnofälla, och vi kan se att det drabbar framför allt
              kvinnor med utländsk bakgrund som har en svag ställning på arbetsmarknaden.
              Vi kan se att barn också riskerar att drabbas, inte minst barn
              som behöver hjälp med språkutvecklingen inför skolstarten.
            </seg>
            <seg xml:id="i-c1ba2864e3193174-0">
              När det gäller föräldraförsäkringen frågar jag mig varför vårdnadsbidraget
              är nödvändigt, just eftersom vi har en så lång och bra föräldraförsäkring.
              Det finns ju redan möjlighet för föräldrarna att vara hemma länge.
              I ett internationellt perspektiv är det en lång föräldraledighet
              vi har, och det är en bra ekonomisk ersättning. Det finns alltså
              mycket goda möjligheter.
            </seg>
            <seg xml:id="i-9a8eeef6b93580c3-0">
              Samtidigt ser vi ett problem med föräldraförsäkringen: Uttaget
              är inte tillräckligt jämställt. Det har fått konsekvenser. Man
              kan se att det är när människor skaffar barn som kvinnors löneutveckling
              kommer efter; innan dess ligger männen och kvinnorna ungefär lika.
              I dag är det så att en kvinna tjänar i genomsnitt 3,6 miljoner
              kronor mindre än en man under sin livstid, inräknat pension. Vårdnadsbidraget
              är inte ens pensionsgrundande.
            </seg>
            <seg xml:id="i-28a0d76f50c7581a-0">
              Jag frågar därför: Vill vi att klyftan mellan mäns och kvinnors
              inkomster ska växa eller minska? Vill vi att den ska minska kan
              vi inte ha vårdnadsbidrag.
            </seg>
          </u>
          <note type="speaker" xml:id="i-265fbcfb26778089-0">
            Anf. 30 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-9c338a959fc58c6a-2">
            <seg xml:id="i-ee6617015790379a-0">
              Herr talman! Monica Green säger: Göran Hägglund försöker appellera
              till en liten väljargrupp. Det är nog så att folk är klokare än
              så. Det är inte ett dugg konstigt att väldigt många småbarnsföräldrar
              föredrar förskolan. Jag tycker förstås att det är helt okej och
              att vi ska möta de önskemål som finns.
            </seg>
            <seg xml:id="i-fbba852dff9b887d-0">
              Det är dock också så att människor som själva väljer förskolan
              inte är så inskränkta att de säger att alla ska välja på precis
              det sätt de gör i deras familj.
            </seg>
            <seg xml:id="i-41554e6b440b5eba-0">
              Vi vill möjliggöra för människor att välja annorlunda. Opinionsmätning
              efter opinionsmätning visar det här är inte det mest centrala
              att ungefär 80 procent av svenska folket svarar, nästan hur man
              än ställer frågan, att de vill ha valfrihet. Det ska finnas möjlighet
              att välja annat än förskola, och man ska ha ett ekonomiskt stöd
              för det.
            </seg>
            <seg xml:id="i-26c6c430a11d89b4-0">
              Monica Green säger att jag skulle anse att de föräldrar väljer
              rätt som väljer vårdnadsbidrag. Jag har den uppfattningen att
              om man skapar en valmöjlighet ligger makten hos föräldrarna. De
              som har gjort ett övervägt val och landat på att deras barn mår
              bäst av att finnas i förskola, som kanske ligger om hörnet eller
              längre bort för den delen, har gjort ett medvetet val och naturligtvis
              gjort det utifrån vad de tycker är bäst för dem själva och för
              barnet. Jag respekterar människors val, och jag respekterar också
              de val som görs av föräldrar som inte väljer förskolan. Där skiljer
              vi oss åt.
            </seg>
            <seg xml:id="i-b2887e5a1b83d0a9-0">
              Hillevi Larsson är på generöst humör och meddelar att hon inte
              avser att förbjuda föräldrar att vara hemma. De ska naturligtvis
              inte ha några pengar, men det aviseras i alla fall inte något
              förbud mot att vara hemma. Det är självklart. Jag tycker att det
              är rimligt när vi på ett bra sätt med våra skatter avsätter ganska
              mycket pengar för föräldraförsäkringen, där vi betalar en avgift
              som enskilda, och för att ha en förskola av god kvalitet att föräldrar
              får välja annorlunda. För min del handlar det inte om ifall det
              är 92 procent, 7 procent eller 1 procent. Jag tycker att valfriheten
              har ett värde i sig. Föräldrar ska utifrån den egna familjesituationen
              och de egna barnens behov kunna träffa de val som är bäst för
              dem själva. Det är det som är det centrala.
            </seg>
            <seg xml:id="i-fdef2b41ce6f57ee-0">
              När man säger att människor får välja själva kommer människor
              att göra på lite olika sätt. Ibland kommer de att göra på ett
              sätt där vi skulle tycka att de skulle göra på ett annat sätt.
              Men grejen är att människor ska ha makten över sina egna liv och
              kunna bestämma själva.
            </seg>
            <seg xml:id="i-08106a68ce49c4ab-0">
              Återigen handlar det om huruvida vi tilltror människor förmåga
              att fatta beslut om sina egna liv eller om vi tror att vi i den
              här kammaren är bättre skickade att avgöra å deras vägnar. Jag
              tror på föräldrarna; jag tror på människor i det här landet.
            </seg>
          </u>
          <note type="speaker" xml:id="i-f056e1af67b5b2bd-0">
            Anf. 31 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-5">
            <seg xml:id="i-a311976ae1459d52-0">
              Herr talman! Det blir lite märkligt. Jag hade ställt interpellationen
              till jämställdhetsministern. Jag ville veta hur regeringen ska
              göra för att öka jämställdheten, trots att vi har vårdnadsbidraget
              som motverkar jämställdheten. Då ställer jag frågan till Göran
              Hägglund: Vill Göran Hägglund över huvud taget ha ett jämställt
              samhälle? Det kan vara intressant att veta.
            </seg>
            <seg xml:id="i-445cb4d8ef2674f4-0">
              De så kallade reformer som Göran Hägglund inför motverkar jämställdheten.
              Det är möjligt att Göran Hägglund inte vill ha ett jämställt samhälle.
              Om han vill ha ett jämställt samhälle måste han som politiker
              våga dra upp riktlinjerna för att försöka motverka skillnader
              mellan män och kvinnor. Kvinnor tjänar mindre, kvinnor tar ett
              större ansvar i hemmet och så vidare. Om man vill ha ett jämställt
              samhälle måste man vidta åtgärder för det. Det går inte att lägga
              händerna på ryggen och säga: Alla ska bestämma själva valfrihet,
              valfrihet, valfrihet. Man måste våga bryta det ojämställda samhälle
              vi har i dag.
            </seg>
            <seg xml:id="i-17d5da5c2eed44aa-0">
              Jag tror på ett jämställt samhälle därför att det är bra för
              barnen. Det är bra för barnen om mamman och pappan, eller vilka
              föräldrarna nu är, båda föräldrarna, tar ett lika stort ansvar
              i hemmet. Det är då som både män och kvinnor kan ta vilka jobb
              de vill längre fram när de har skaffat sig utbildning. Vi ska
              hjälpa tjejer tidigt så att de väljer tekniska utbildningar och
              så vidare.
            </seg>
            <seg xml:id="i-2ab3bd45c0d600c9-0">
              Jag vill fortfarande veta vad Göran Hägglund tycker om jämställdheten.
              Nu vurmar han för valfrihet och valfrihet. Men om vi ser att vårdnadsbidraget
              motverkar både integrationen och jämställdheten i samhället kanske
              man ska göra någonting åt det. Jag har inte fått något svar där.
            </seg>
          </u>
          <note type="speaker" xml:id="i-29d2a04500aa4e33-0">
            Anf. 32 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-9c338a959fc58c6a-3">
            <seg xml:id="i-616104160ee0d6f2-0">
              Herr talman! Vill vi ha ett jämställt samhälle? Ja, självklart.
              Vi vill att kvinnor och män, flickor och pojkar ska ha samma möjligheter
              att välja hur de vill forma sitt eget liv. Det handlar förstås
              om att under uppväxten, när man är mindre, kunna välja olika vägar,
              att inte gå på gamla föreställningar om vad som till exempel är
              rätt utbildningsväg eller rätt yrkesval. Här ska killar och tjejer
              ha precis samma möjligheter att välja det som de känner för och
              som de vill.
            </seg>
            <seg xml:id="i-bd1f4cc156dd043d-0">
              Det handlar om yrkeslivet, självklart. Där är det inte vi politiker
              som bestämmer om lönevillkoren, utan det har vi lämnat över till
              arbetsmarknadens parter att hantera. Där är det självklart att
              för lika utfört arbete ska det vara lika betalt. Jag tror att
              vi behöver uppvärdera yrken som av tradition i större utsträckning
              har befolkats av kvinnor än av män, till exempel inom vård och
              omsorg. Där har vi inte makten att bestämma, men jag tror att
              vi långsiktigt måste arbeta för att få upp lönerna. Det är orimligt
              att vi värderar till exempel skötseln av maskiner mycket högre
              än vad vi värderar skötseln eller omvårdnaden av människor och
              så vidare.
            </seg>
            <seg xml:id="i-ead6542db56a29aa-0">
              Jag vill ha ett samhälle där kvinnor och män tar ett lika stort
              ansvar i sina respektive liv för hem, familj, barn och så vidare.
              Sedan kommer vi till den springande punkten: Vem bestämmer? Ska
              vi lagstifta om olika delar, eller ska vi tilltro människor förmågan
              och ge dem möjligheten att avgöra själva? Då kan man bestämma
              åt människor eller låta människor bestämma. Målet är detsamma.
              Jag väljer att tro att människor har, var och en, förmåga att
              fatta förnuftiga beslut, kvinnor och män.
            </seg>
          </u>
          <note xml:id="i-238b4b58da921bb8-3">
            Överläggningen var härmed avslutad.
          </note>
          <note xml:id="i-ce25e63c0147b3fd-0">
            10 § Svar på interpellation 2012/13:376 om situationen i Nordkorea
          </note>
          <note type="speaker" xml:id="i-ba8fb71f10a380b3-0">
            Anf. 33 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-3fdc2310b1d4e1b9-0">
            <seg xml:id="i-5f1a0101ea4252a7-0">
              Herr talman! Markus Wiechel har frågat mig om jag avser att verka
              för att Sverige ska fortsätta bidra till Nordkoreas militära upprustning
              genom att fortsätta ge bistånd till landet. Vidare ställs frågan
              om vad jag ska göra för att säkerställa att svenskt bistånd används
              som det ska och vad regeringen hittills har gjort för att säkerställa
              att biståndet inte använts i fel syften.
            </seg>
            <seg xml:id="i-6fce14698d203966-0">
              Låt mig börja med att klargöra att det övergripande målet för
              Sveriges humanitära bistånd är att rädda liv, lindra nöd och upprätthålla
              mänsklig värdighet. Utgångspunkten för humanitärt bistånd är att
              varje stat har förstahandsansvaret att möta de humanitära behov
              som uppstår inom det egna landets gränser. I de fall staten eller
              andra institutioner i det utsatta landet inte vill eller kan leva
              upp till detta ansvar har utomstående organisationer och stater
              ett ansvar att lämna stöd till insatser för att möta dessa behov.
              Detta är i enlighet med etablerad praxis inom det internationella
              humanitära biståndet, det så kallade humanitära imperativet. Vidare
              vägleds det humanitära biståndet av de humanitära principerna
              om humanitet, opartiskhet, neutralitet och oberoende.
            </seg>
            <seg xml:id="i-e902c99b61ce5d4b-0">
              Dessa utgångspunkter och målsättningar gäller allt humanitärt
              bistånd som finansieras av Sverige, inklusive humanitära insatser
              till nödställda i en diktatur som Nordkorea.
            </seg>
            <seg xml:id="i-6e022c025fa6bfdf-0">
              Regeringen ser mycket allvarligt på den svåra humanitära situation
              som råder i Nordkorea. Sedan svältkatastrofen i mitten av 1990-talet
              har Sverige bidragit till humanitära biståndsinsatser i Nordkorea.
              Tyvärr är fortfarande en stor grupp människor svårt utsatta och
              i behov av vårt stöd.
            </seg>
            <seg xml:id="i-361a400c9d3260e5-0">
              Sveriges humanitära bistånd i Nordkorea syftar till att hjälpa
              en nödlidande befolkning och är strikt behovsbaserat. I dag uppgår
              det svenska humanitära biståndet till omkring 40 miljoner kronor
              per år och kanaliseras via FN, Rödakorsfederationen och internationella
              enskilda organisationer.
            </seg>
            <seg xml:id="i-98ce4655fbc4ba7e-0">
              Regeringen säkerställer genom Sida, som ansvarig myndighet för
              genomförandet av de humanitära biståndsinsatserna i Nordkorea,
              att biståndet följer de humanitära principerna och inte används
              i fel syften. Regeringen följer även via Sveriges ambassad i Pyongyang
              den humanitära situationen i Nordkorea.
            </seg>
            <seg xml:id="i-735c173186650d06-0">
              Det internationella samfundets möjligheter att bistå den nordkoreanska
              befolkningen humanitärt begränsas starkt av det hårda och strikt
              kontrollerade politiska system som råder i landet. Hjälporganisationerna
              arbetar i en svår miljö som ställer stora krav på mycket noggrann
              kontroll av genomförande och leverans av humanitärt stöd. De humanitära
              organisationerna arbetar med lokala myndigheter i genomförandet
              av projekt just för att se till att projekten verkligen genomförs
              korrekt och att de når de människor som är i störst behov av stöd.
              Det finns även en kontinuerlig samordning av FN-organisationernas
              verksamhet så att de kan ge humanitärt stöd på mest effektiva
              sätt. Vidare finns det strikta krav på rapportering och återkoppling
              till givare och moderorganisationer efter genomförda projekt.
              Kontroll och uppföljning sker även genom regelbundna fältbesök.
            </seg>
            <seg xml:id="i-8ad6d89344a582f8-0">
              Sverige, liksom övriga biståndsgivare, FN och andra tongivande
              humanitära aktörer, verkar aktivt för att säkerställa att de humanitära
              principerna följs även i Nordkorea. Detta görs såväl genom agerande
              lokalt i landet som genom uppmaningar till Nordkorea genom till
              exempel FN-resolutioner. Sverige och EU tog i år initiativet till
              en resolution om situationen för de mänskliga rättigheterna i
              Nordkorea som enhälligt antogs av FN:s råd för mänskliga rättigheter
              den 21 mars. Resolutionen uppmanar Nordkoreas regering att bland
              annat säkerställa obehindrat tillträde för det humanitära biståndet
              och att hjälpinsatserna kan genomföras i enlighet med de humanitära
              principerna.
            </seg>
            <seg xml:id="i-091aea055993bf9e-0">
              Jag och regeringen kommer fortsatt att verka för att de svenska
              humanitära biståndsinsatserna i Nordkorea går till den nödställda
              befolkningen. Sverige kommer även fortsättningsvis att aktivt
              verka för att utöva påtryckning på Nordkorea att göra mer för
              att möta de humanitära behoven inom det egna landet och skapa
              en bättre tillvaro för många svårt utsatta och lidande människor.
            </seg>
          </u>
          <note type="speaker" xml:id="i-30e1731e7707736e-0">
            Anf. 34 MARKUS WIECHEL (SD):
          </note>
          <u who="markus_wiechel_648a17" next="cont" xml:id="i-4458c6c967a76c9b-0">
            <seg xml:id="i-ff998ef74adec1c1-0">
              Herr talman! Jag tackar biståndsministern för svaret och poängterar
              att hon och jag är helt överens. Det övergripande målet för Sveriges
              humanitära bistånd bör vara att lindra nöd och upprätthålla mänsklig
              värdighet och inte minst rädda liv.
            </seg>
            <seg xml:id="i-4366bacfe52334f4-0">
              Givetvis ska varje land ha det största ansvaret att möta de humanitära
              behov som finns i det egna landet, men man får vara försiktig
              med att dra det för långt. Med en sådan utgångspunkt kan man nästan
              tolka det som att man inte ska ge bistånd till behövande länder,
              och det är ingen väg som jag vill gå. Annars kan man tolka det
              som att man ska ge väldigt stora summor pengar till olika länder
              utan att följa upp eller ställa krav på vart pengarna eller biståndet
              går.
            </seg>
            <seg xml:id="i-e0240dda2e95da08-0">
              Länder som hjälper till med exempelvis humanitärt bistånd bör
              givetvis ställa krav på mottagarlandet. Att enbart skicka bistånd
              utan att se vad som händer med det kan helt enkelt vara kontraproduktivt
              för syftet med biståndet. Frågar du mig ska syftet givetvis vara
              att hjälpa så många människor i nöd som möjligt.
            </seg>
            <seg xml:id="i-d669a9181a15324b-0">
              Nordkorea är världens mest slutna land. Det är en stenhård diktatur
              där man egentligen inte har särskilt mycket insyn i vad som händer.
              Trots svält och lidande bland den fattiga befolkningen satsar
              kommunistdiktaturen enorma summor pengar på en militär upprustning.
              Sverige är en av de mest generösa biståndsgivarna till Nordkorea,
              och jag skulle säkerligen kunna vara stolt över det om jag nu
              visste vart biståndet gick och hur det användes.
            </seg>
            <seg xml:id="i-cf19fb32a74f04f5-0">
              Herr talman! Det jag funderar över när jag står här är egentligen
              om inte biståndsministern ser att det kan finnas en möjlighet
              att det slutna Nordkorea kan förändras om länderna runt omkring
              ställer hårdare krav. Biståndsministern är tydlig i sitt svar
              med att hon önskar möta de humanitära behov som finns i Nordkorea,
              och det vill jag också. Hur det ska göras verkar det däremot vara
              tyst om.
            </seg>
          </u>
          <note xml:id="i-13512e61c2d227de-0">
            Anf. 35 GUNNAR ANDRÉN (FP):
          </note>
          <u who="markus_wiechel_648a17" prev="cont" xml:id="i-422aec276c1a88cb-0">
            <seg xml:id="i-d2bea99838d862d0-0">
              Herr talman! Jag vill börja med att tacka statsrådet för ett
              väl avvägt svar.
            </seg>
            <seg xml:id="i-2c3a17c5cbf4ac06-0">
              För ett stort antal år sedan, 1980 tror jag att det var, befann
              jag mig i ett politiskt väldigt isolerat land tillsammans med
              dåvarande statsministern Thorbjörn Fälldin på en journalistresa.
              Vi färdades till Cabora Bassa i Moçambique och hamnade även i
              Bejra. Det var den kanske mest skakande upplevelse som jag har
              varit med om, för där såg jag inte bara hundratals utan tusentals
              barn med uppsvällda magar som led fruktansvärt av hunger. Vi färdades
              dit i stora, ryskbyggda helikoptrar. Men vi såg på plats också
              någonting annat, nämligen rispåsar med denna text: This is a gift
              from US people detta är en gåva från det amerikanska folket.
            </seg>
            <seg xml:id="i-e2494fed805e78c9-0">
              Det här, herr talman, illustrerar väl vikten av att vi har ett
              humanitärt bistånd som inte förblandas med vilken regim det går
              till, ett bistånd som vi just har till Nordkorea, detta enormt
              isolerade land där man inte ens kan ge bistånd till den politiska
              oppositionen, för den är så förtryckt att den inte finns över
              huvud taget. Det kan vi göra när det gäller Vitryssland till exempel,
              för där är inte förtrycket så stort. Det är en väldigt viktig
              sak att vi kan fortsätta att stödja den politiska oppositionen
              i till exempel Vitryssland. Det skulle vara glädjande om vi också
              kunde göra det i Nordkorea, men det går inte. Där får vi inrikta
              oss på att ge hjälp via FN, Rödakorsfederationen och andra internationella
              organisationer.
            </seg>
            <seg xml:id="i-ff12b00f6ec66a26-0">
              Herr talman! En del frågeställningar är väldigt avslöjande, och
              det är Markus Wiechels frågeställning, nämligen om Sverige ska
              fortsätta att bidra till Nordkoreas militära upprustning. Det
              vore helt absurt att Sverige genom att ge pengar som går in i
              Nordkoreas eller andra staters budgetar skulle bidra till militär
              verksamhet. Det är väldigt viktigt att vi ser till att skilja
              på regimerna och att biståndet går till förtryckta, hungrande
              och lidande människor.
            </seg>
            <seg xml:id="i-904da020d3ccbd21-0">
              Vi vet just från Nordkorea, inte minst tack vare ledamoten Kent
              Härstedts upprepade besök i landet, att det finns ett behov av
              relationer och kontakter med demokratiska länder. Det år då förre
              statsministern Göran Persson var ordförande i EU besökte han också
              Nordkorea. Det var väldigt viktigt också i det avseendet att vi
              hade några kontakter över huvud taget, för det ger möjlighet att
              implementera andra tankegångar än de som man har nu.
            </seg>
            <seg xml:id="i-16176bb02ebf45df-0">
              Men frågan om vi ska fortsätta att ge bidrag till Nordkoreas
              militära upprustning finner jag tyvärr symtomatisk för en syn
              som frodas inom ett visst parti i det här landet och som inte
              har något som helst stöd, vare sig i verkligheten eller i svenska
              folkets sinne.
            </seg>
          </u>
          <note type="speaker" xml:id="i-6fe34014e33751a1-0">
            Anf. 36 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-3fdc2310b1d4e1b9-1">
            <seg xml:id="i-9037814a9814b586-0">
              Herr talman! Tack till båda riksdagsledamöterna och tack också
              för interpellationen som gör att vi får anledning att fundera
              över vad Sverige har för ansvar!
            </seg>
            <seg xml:id="i-327a5e44c03dad1d-0">
              Vi har en väldigt generös och ambitiös biståndsbudget som går
              till långsiktigt utvecklingssamarbete, där vi i viss grad också
              jobbar väldigt nära med ländernas regeringar, deras egna program
              för att ta människor ur fattigdom och driva på för utveckling.
              Det är utvecklingsbistånd.
            </seg>
            <seg xml:id="i-890a1e3b1d72a95a-0">
              Det vi i dag diskuterar är Sveriges humanitära bistånd och också
              det humanitära imperativet, det vill säga vilket ansvar vi faktiskt
              har. När vi ser att människor lider och inte kan få stöd av sin
              egen stat har vi också ett ansvar, och Sverige har kanske mest
              av de flesta länder i världen tagit detta ansvar på allvar. Vi
              har en stor finansiering av det humanitära systemet, men vi lägger
              också ned oändligt mycket tid på att inte minst inom FN jobba
              på plats för att se till att biståndet fungerar och att det har
              fortsatt legitimitet.
            </seg>
            <seg xml:id="i-d96b6100fd61ccad-0">
              Når pengarna fram? Jobbar vi tillräckligt effektivt? Kan vi göra
              mer för dessa dubbelt utsatta människor? Dels lever de under förhållanden
              där de inte har någon chans att komma till egen rätt, dels förhindras
              de ibland av en diktatur att organisera sig själva för att få
              utveckling i landet. Därför är jag tacksam för den uppmaning som
              nu kommer från Gunnar Andrén att vi inte kan lämna människor åt
              sitt öde genom att bara hjälpa med humanitärt bistånd.
            </seg>
            <seg xml:id="i-a192547f1c044a54-0">
              Kan vi någonstans knacka på dörren? Kan vi våga ha något engagemang
              med de människor som lever inne i det här slutna systemet? Kan
              det vara så att det med det humanitära engagemanget också kommer
              en möjlighet för oss att spela en särskild roll? Genom att våga
              sträcka ut en hand, att resa, att vara närvarande och att ha en
              ambassad visar vi att människor i det här landet bryr sig om Nordkorea
              och Nordkoreas utveckling och också kräver av grannländerna att
              de ska ta sitt ansvar.
            </seg>
            <seg xml:id="i-7dfb1445faf8cf83-0">
              Det är nu ett väldigt skört läge i och omkring Nordkorea givet
              vad de har gjort. Tonläget har nu tonats ned en aning, och vi
              ser också att grannländerna har reagerat. Men det handlar inte
              bara om den svältande befolkningen i Nordkorea, utan det handlar
              också om internationell fred och säkerhet. Där har vi, som sagt,
              också diskuterat mänskliga rättigheter. Det handlar om att kräva
              att Nordkorea fullgör sina skyldigheter enligt internationella
              normer oavsett om det handlar om kärnvapen eller att ge människorna
              i landet mänskliga rättigheter. Det är det som det handlar om.
            </seg>
            <seg xml:id="i-2316912c8c6cc8e1-0">
              Under tiden som vi upprätthåller det humanitära imperativet och
              tar vårt ansvar är det viktigt att vi försöker följa pengarna
              i denna mycket svåra situation. Ibland kan det vara så att humanitärt
              bistånd kommer på villovägar på grund av att regimen inte skyr
              några som helst medel och till exempel tar rissäckar och delar
              ut dem till partilojala. Eftersom vi nu har ett system även i
              Nordkorea, inom ramen inte minst för ett FN-samarbete men också
              med på marken aktiva organisationer, kan vi nu försöka distribuera
              våra skattepengar på ett sådant sätt att de kommer denna ytterst
              nödlidande befolkning till del. Den humanitära situationen i Nordkorea
              är alarmerande, och det är bra att vi diskuterar den här i kammaren
              i dag.
            </seg>
          </u>
          <note type="speaker" xml:id="i-1ade8647a0960122-0">
            Anf. 37 MARKUS WIECHEL (SD):
          </note>
          <u who="markus_wiechel_648a17" xml:id="i-3b6864c15e4577aa-0">
            <seg xml:id="i-02120803d9b77367-0">
              Fru talman! Jag vill tacka Gunnar Andrén och biståndsministern
              för båda inläggen. För Gunnar Andrén vill jag poängtera så att
              det inte finns några frågetecken kring det att jag är en stor
              vän av humanitärt bistånd.
            </seg>
            <seg xml:id="i-b235f5804e6857bd-0">
              Jag minns att jag för några år sedan såg bilder tagna av en amerikansk
              turist i Nordkorea. Bilderna föreställde amerikanskt ris som skänkts
              som bistånd till landet. Trots att det var menat att ges till
              svältande fattiga i Nordkorea sålde regimen riset till den fattiga
              befolkningen. Regimen tjänade alltså pengar på bistånd som skulle
              ha gått till dem som hade det svårt.
            </seg>
            <seg xml:id="i-56e906e694d8c19e-0">
              Jag har en god vän i Sydkorea som jag tog kontakt med efter de
              senaste provokationerna från Nordkorea. Jag pratade med honom
              om hur det kommer sig att de provocerar så mycket, och då sade
              han att de gör det varje år. I år har det varit lite mer än vanligt,
              men min vän är inte rädd för krig, då han vet att de gör så här
              för att få bistånd. De vill ha mer pengar. De vill ha mer mat.
              Det här är alltså ett sätt för dem att pressa omvärlden så att
              de får mer bistånd.
            </seg>
            <seg xml:id="i-ebfa3683ad8bf6e7-0">
              Det är säkert i all välmening som de flesta länder ger bistånd
              till Nordkorea, men i vissa fall kan det vara rent kontraproduktivt,
              och det är det som jag vill trycka på i den här interpellationen.
            </seg>
            <seg xml:id="i-51340761b1a81920-0">
              En resolution har antagits av Förenta nationerna som uppmanar
              den nordkoreanska regimen att säkerställa obehindrat tillträde
              för det humanitära biståndet. Att den ska genomföras enligt de
              humanitära principerna är såklart bra, men frågan är vad det gör
              för nytta om det inte blir några konsekvenser när diktaturen inte
              följer resolutionen.
            </seg>
            <seg xml:id="i-3d5bf64caaacd13a-0">
              Det är givetvis bra att Sverige genom vår ambassad i Pyongyang,
              som biståndsministern nämnde, till viss del kan följa utvecklingen
              i landet. Dock säger det här ingenting om hur biståndet används
              på riktigt. Vad exakt är det för krav som Sida ställer för att
              de humanitära principerna ska följas och biståndet inte ska användas
              i fel syften? Finns det verkligen någon kontroll av att svenskt
              bistånd inte används av regimen till den egna militären eller
              kanske säljs till befolkningen för att regimen sedan ska kunna
              använda pengarna i militära syften?
            </seg>
            <seg xml:id="i-73a30de564208bcf-0">
              Fru talman! Innan jag avslutar det här inlägget skulle jag vilja
              koppla det här ärendet till något som jag fortfarande inte riktigt
              anser mig ha fått svar på sedan förra gången jag och biståndsministern
              stod här.
            </seg>
            <seg xml:id="i-134952ed7ad733cb-0">
              Är biståndsministern verkligen stolt över den omfördelning som
              har skett från internationellt bistånd till en ansvarslös massinvandring
              till Sverige?
            </seg>
          </u>
          <note type="speaker" xml:id="i-2b4cf24cd335f6b9-0">
            Anf. 38 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-3fdc2310b1d4e1b9-2">
            <seg xml:id="i-220fcba06306b289-0">
              Fru talman! Är man för humanitärt bistånd måste man också, tycker
              jag, stå upp för de eventuella risker som följer med humanitärt
              bistånd. Det säger sig självt att vi jobbar inte minst i det fall
              som vi diskuterar i dag, nämligen Nordkorea i extremt svåra situationer.
              Det är svårt på det personliga planet för de hjälparbetare vi
              skickar ut för att fullfölja våra egna ambitioner, men det är
              också svårt att verka i ett land som Nordkorea där vi inte har
              tillgång till fria medier, där det inte finns civilsamhällesorganisationer
              och där vi inte kan få återrapportering. Då är det naturligtvis
              svårare från myndigheters sida att följa det humanitära biståndet.
              Det säger sig självt.
            </seg>
            <seg xml:id="i-dbd1ee08c25a6ab2-0">
              Vad är då konsekvensen av detta? Om man är för humanitärt bistånd
              måste man vara duktig på att bedöma riskerna när man arbetar med
              detta men fortsätta, tycker jag, att ge humanitärt stöd, och det
              är inte för att Nordkorea nu gör provokationer i grannområdet.
              Jag vill inte köpslå med biståndet. Det humanitära stödet från
              Sverige har sedan 90-talet varit inriktat på att år från år adressera
              de grundläggande problem som vi nu ser på grund av att vi arbetar
              i en diktatur.
            </seg>
            <seg xml:id="i-8c4dcd0263981753-0">
              Nästan 30 procent av barnen är undernärda. Vi vet av beräkningar
              från Unicef att får man inte tillräcklig näring de första två
              åren blir man skadad för livet. Tack vare de humanitära organisationerna
              och FN har vi bevis för att den undernäring som är så utbredd
              nu riskerar att också genetiskt vidareförädlas i Nordkorea på
              grund av denna stenhårda diktatur. Det får bestående konsekvenser
              i samhället när människor inte får tillgång till vacciner eller
              tillräckligt näringsrik mat och när folk svälter ihjäl på grund
              av denna stenhårda diktatur.
            </seg>
            <seg xml:id="i-01da0c89e1af30ca-0">
              Om vi då är rädda för riskerna som är förknippade med att verka
              i en diktatur och inte vill ge humanitärt bistånd får vi också
              ta konsekvenserna, då den hjälp vi trots allt får in i så fall
              helt skulle strypas.
            </seg>
            <seg xml:id="i-5dd42ad852336a45-0">
              Sverige är en av de kontinuerliga givarna. När det gäller finansieringen
              via FN skickade man nu i slutet av april ut en emergency till
              alla oss som är aktiva i det humanitära systemet. Där meddelades
              att finansieringen för Nordkorea uppgår till knappt 30 procent
              av de behov som FN har kalkylerat.
            </seg>
            <seg xml:id="i-54ad6415b1454498-0">
              Därför menar jag att alla vi som vill stå upp för de humanitära
              principerna och som vill ta det humanitära ansvaret för medmänniskor,
              varhelst de befinner sig i världen och vilka regimer det än må
              handla om, med ett ambitiöst humanitärt bistånd också måste vara
              beredda att jobba i sådana svåra miljöer som Nordkorea representerar.
            </seg>
          </u>
          <note type="speaker" xml:id="i-2f73b3d5f3afeb0e-0">
            Anf. 39 MARKUS WIECHEL (SD):
          </note>
          <u who="markus_wiechel_648a17" xml:id="i-3b6864c15e4577aa-1">
            <seg xml:id="i-7235e822b9e5f090-0">
              Fru talman! Biståndsministern talar om vikten av att hjälpa de
              svältande i Nordkorea och dem som har det svårt. Vi är helt överens
              när det gäller det. Jag skulle också vilja hjälpa dem.
            </seg>
            <seg xml:id="i-d1e101ea8ff72d11-0">
              Men syftet med interpellationen och anledningen till att jag
              står här är att jag vill ha svar på hur kontrollen av att biståndet
              verkligen används som det ska går till. Att man ska hjälpa dem
              är en självklarhet i mina ögon, men hur sker kontrollen? Är man
              säker på att biståndet, som det ges i dag, inte är kontraproduktivt?
              Det är det som är viktigt.
            </seg>
          </u>
          <note type="speaker" xml:id="i-64f184dd8c82ca8b-0">
            Anf. 40 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-3fdc2310b1d4e1b9-3">
            <seg xml:id="i-ea92b3b6d7111790-0">
              Fru talman! Tack igen för interpellationen, Markus Wiechel, och
              tack för intresset! När det gäller den konkreta frågan är det
              bra att vi har fått diskutera varför vi över huvud taget måste
              engagera oss i Nordkorea. Grundorsaken till fattigdomen och svälten
              är att det inte finns en fungerande demokrati eller någon som
              helst respekt för mänskliga rättigheter i det systemet. Därför
              är vi sedan ett antal år tillbaka engagerade med humanitärt stöd
              i landet.
            </seg>
            <seg xml:id="i-a0fb5c5c94b8cbd3-0">
              Frågan är hur vi kontrollerar att hjälpen når fram i dessa extremt
              svåra miljöer där vi inte kan använda oss av vanliga kontrollmekanismer
              som fria medier, frivilligorganisationer och annat. Vi jobbar
              nära FN-organen eftersom de har system för direktleveranser. På
              så sätt kan man på plats följa hur många barn som till exempel
              blir immuniserade via Unicef. Vi jobbar mycket med Röda Kors-federationen
              och använder oss av exempelvis Rädda Barnens internationella verksamhet,
              som direkt kan återrapportera för att undvika de risker som vi
              ser finns.
            </seg>
            <seg xml:id="i-df552b16b360f4e2-0">
              Jag har, fru talman, sagt att med den svårarbetade situationen
              kan jag inte gå i god för att inte bistånd, kanske inte från Sverige
              men över huvud taget, någon gång kommit på villovägar givet att
              vi har med en sådan svårartad regim att göra. Därför är det bra
              att vi i dag kunnat diskutera riskerna med detta. Framför allt
              är det bra att jag kunnat redogöra för att Sida gör allt som står
              i dess makt för att kunna följa biståndet hela vägen och återrapportera
              om något går fel. Jag har också kunnat redogöra för att vi i den
              här specifika situationen har regelbundna samtal med FN-systemen
              så att de kan se till att systemen är så vattentäta som möjligt
              och inte ska kunna missbrukas, utan att hjälpen ska kunna nå fram
              till alla de nödlidande som vi i dag har att bry oss om i Nordkorea.
            </seg>
          </u>
          <note xml:id="i-238b4b58da921bb8-4">
            Överläggningen var härmed avslutad.
          </note>
          <note xml:id="i-344152bf58960d7a-0">
            11 § Svar på interpellation 2012/13:352 om låglönejobb i Sverige
          </note>
          <note type="speaker" xml:id="i-a9115aedcec8573e-0">
            Anf. 41 Finansminister ANDERS BORG (M):
          </note>
          <u who="unknown" xml:id="i-63482fecf6155c68-4">
            <seg xml:id="i-070fdb6d6e3da20c-0">
              Fru talman! Patrik Björck har frågat mig om lägre ingångslöner
              skulle skapa fler jobb i Sverige och hur stor andel låglönejobb
              som skulle vara ett lämpligt mål.
            </seg>
            <seg xml:id="i-e947c2e74fbfcf5e-0">
              Lönebildningen är och bör vara parternas ansvar. Regeringen bedömer
              att den svenska modellen har tjänat Sverige väl. Hög sysselsättning
              har kunnat kombineras med en hög reallönetillväxt de senaste decennierna.
              Vi vill värna och tillsammans med arbetsmarknadens parter utveckla
              den svenska modellen. Vi ska även fortsättningsvis ha en god löneutveckling.
              Samtidigt vet vi att bland annat unga och utrikes födda har svårigheter
              att etablera sig. Arbetsmarknaden måste bli mer inkluderande.
            </seg>
            <seg xml:id="i-ad19c7932d5536d7-0">
              Regeringen har konsekvent arbetat med att skapa bredare vägar
              till jobb, inte minst för inträdande grupper som unga och utrikes
              födda. Det krävs insatser som ökar anställbarheten och minskar
              trösklarna in på arbetsmarknaden. Ett fokus har därför varit att
              bättre rusta människor genom omfattande reformer av utbildningssystemet.
              Sverige ska konkurrera med kunskap, inte med låga löner och dåliga
              arbetsvillkor. Åtgärder har också vidtagits för att minska anställningskostnaderna
              och för att stimulera efterfrågan i branscher som kan vara viktiga
              instegsbranscher för unga och utrikes födda.
            </seg>
            <seg xml:id="i-79dcabc34aeae779-0">
              Arbetsmarknadens parter har också en viktig roll i arbetet med
              att skapa en mer inkluderande och flexibel arbetsmarknad. Regeringen
              för därför samtal med parterna i syfte att finna gemensamma lösningar
              som kan öppna upp vägar in på arbetsmarknaden. Regeringen vill
              stödja de så kallade yrkesintroduktionsavtalen som parterna tecknat
              inom en rad avtalsområden, bland annat IF Metall och Teknikarbetsgivarna.
              Yrkesintroduktionsavtalen bedöms kunna bidra till att underlätta
              arbetsmarknadsinträdet och därigenom minska ungdomsarbetslösheten.
            </seg>
          </u>
          <note type="speaker" xml:id="i-5019f839ff080bc7-0">
            Anf. 42 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-76a300ab78a748ef-0">
            <seg xml:id="i-4f47133122ed2218-0">
              Fru talman! Tack, finansministern, för svaret på interpellationen!
              Jag är dock inte helt nöjd med svaret. Jag tyckte att frågorna
              var ganska enkelt formulerade och hade kunnat besvaras på ett
              tydligt sätt. Vidhåller finansministern att lägre ingångslöner
              skulle skapa fler jobb i Sverige? Finansministern hade kunnat
              svara ja eller nej på den frågan, alternativt naturligtvis att
              finansministern aldrig har hävdat något sådant. Det skulle också
              ha varit ett legitimt sätt att besvara frågan, alltså säga att
              jag misstolkat finansministern när jag ställde den.
            </seg>
            <seg xml:id="i-c6f90d033ee92bf2-0">
              Följdfrågan var hur stor andel låglönejobb finansministern anser
              vara ett lämpligt mål för Sverige att sträva mot. Inte heller
              den frågan fick vi något svar på. Den kunde finansministern ha
              besvarat med att vi inte ska ha några låglönejobb alls i Sverige,
              att det absolut inte är målet med regeringens politik.
            </seg>
            <seg xml:id="i-ab88c62da803bf37-0">
              Orsaken, fru talman, till att jag ställer dessa frågor är att
              jag vill reda ut var finansministern och regeringen egentligen
              står i de här frågorna. Det kommer nämligen motstridiga uppgifter
              från regeringen om det. Om man är tydlig med att man vill skapa
              ett samhälle med många låglönejobb kan vi ha en debatt om det;
              det är fair. Om man inte vill det, om man, som finansministern
              säger i svaret, inte vill att vi ska konkurrera med låga löner
              utan med kunskap, delar jag i så fall den uppfattningen, och då
              kan vi ha en diskussion om det.
            </seg>
            <seg xml:id="i-b8efac231d1ffd07-0">
              Eftersom finansministern och regeringen inte är tydliga blir
              det svårt att gå vidare och föra en rimlig diskussion om hur vi
              ska hantera de utmaningar som Sverige står inför. Jag vill exemplifiera
              det med att statsministern säger att Sverige har för få låglönejobb;
              det sade han vid en presskonferens i samband med ett internationellt
              möte. Om man tycker att vi har för få låglönejobb läser åtminstone
              jag in i det att man skulle vilja ha fler låglönejobb. Finansministern
              får korrigera mig ifall jag har fel.
            </seg>
            <seg xml:id="i-39cc005de0a973fc-0">
              Finansministern har sagt att de kommunanställda har för höga
              löner. I det läser åtminstone jag in att finansministern vill
              att de kommunanställdas löner ska sänkas. Sedan vet vi att företrädare
              för Folkpartiet och Centerpartiet varit ute och tydligt argumenterat
              för att sänkta löner ska vara vägen till att hantera arbetslösheten
              och då framför allt ungdomsarbetslösheten.
            </seg>
            <seg xml:id="i-64fac5a1c51dd1a2-0">
              Här svarar finansministern inte riktigt på var regeringen egentligen
              står i den frågan. Jag skulle verkligen vilja att finansministern
              ägnade en liten del av sitt svar åt att förtydliga det och förklara
              vad regeringen egentligen vill. Vilken är finansministerns och
              regeringens uppfattning om lägre löner som mål för politiken?
              Ja eller nej till lägre löner, eller vad väljer man? Det framgår
              inte av det svar jag fått. Den uppfattning som finansministern
              förhoppningsvis delger oss får konsekvenser för hur man ska utvärdera
              regeringens politik och även för hur man ska se på de förslag
              som finansministern och regeringen lagt fram när det gäller att
              hantera arbetslösheten.
            </seg>
            <seg xml:id="i-02f1be8d94b9020b-0">
              Det finns ett talesätt, fru talman, som lyder: Det dunkelt sagda
              är det dunkelt tänkta. Det kan naturligtvis vara ett svar, att
              finansministern och regeringen egentligen inte tänkt någonting
              alls beträffande hur löner påverkar arbetslösheten. Det är förstås
              också ett svar. Än så länge tyder det mesta på det senare, att
              finansministern nog inte har någon uppfattning i frågan. Med tanke
              på att både finansministern och statsministern har uttalat sig
              i den här frågan skulle det vara bra om vi fick ett svar på den.
            </seg>
          </u>
          <note type="speaker" xml:id="i-4cfb7dddd12ed606-0">
            Anf. 43 CARL B HAMILTON (FP):
          </note>
          <u who="carl_b_hamilton_f30000" xml:id="i-6e21be77d9f7e411-0">
            <seg xml:id="i-9d66d97c4b1073bf-0">
              Fru talman! Man kan även säga att det var ett dunkelt frågande
              från Patrik Björcks sida.
            </seg>
            <seg xml:id="i-a24702dfee2e991a-0">
              Både under nuvarande regering och under tidigare socialdemokratiska
              regeringar har man, Patrik Björck, från regeringarnas sida infört
              olika typer av lönesubventioner, sänkta arbetsgivaravgifter, det
              vill säga man har gjort skillnad mellan lönekostnaden för företagen,
              eller för den offentliga sektorn, och lönen. Man har alltså sänkt
              lönekostnaden samtidigt som lönen varit ungefär avtalsmässig.
              Motivet för det har för alla regeringar varit att sänkta lönekostnader
              ska ge fler jobb.
            </seg>
            <seg xml:id="i-6f6f9322d0986300-0">
              När man nu lyssnar till Patrik Björck får man intrycket att om
              vi sänker lönekostnaden påverkar det inte antalet jobb, alltså
              möjligheter för dem som fått lönesubvention eller sänkt lönekostnad
              att få jobb. Därför vill jag fråga Patrik Björck: Har lönesubventioner,
              sänkta arbetsgivaravgifter, det vill säga sänkta lönekostnader
              inte sänkta löner utan sänkta lönekostnader ingen påverkan på
              antalet jobb? Hela argumentationen i Patrik Björcks inlägg är
              att man ska glömma bort att en del av lönekostnaden kan påverkas,
              och många gånger har påverkats, av staten.
            </seg>
            <seg xml:id="i-0d9bb7dbc4786836-0">
              Om man ställer produktiviteten och lönekostnaden bredvid varandra
              och de är lika kommer personen att behålla sin anställning. Men
              om lönekostnaden går över produktiviteten, det bidrag som den
              anställde ger, förlorar vederbörande sitt jobb. Det går inte att
              ha anställda som inte kan bära sina egna kostnader. Det man då
              försöker göra är att få produktivitet och lönekostnader att hamna
              på samma nivå. Genom högre utbildning höjer man kompetensen och
              produktiviteten, genom statliga subventioner och sänkta arbetsgivaravgifter
              sänker man lönekostnaderna. Det är de två vägar som finns, och
              de har provats av olika regeringar i Sverige under många år.
            </seg>
            <seg xml:id="i-c4cec9c29438267d-0">
              Regeringen vidtar många åtgärder för utbildning och kompetenshöjning.
              Den här regeringen har till skillnad från tidigare regeringar
              varit starkt inriktad på ökade möjligheter till yrkesintroduktion
              och praktik och på att göra gymnasiet lättare att klara av från
              början ända till slutet genom att ha en delvis mer praktisk inriktning.
            </seg>
            <seg xml:id="i-2fb1410cca97afa7-0">
              Sedan vill jag ta upp någonting som Patrik Björck förefaller
              avsky, även om jag har svårt att riktigt tro på det. Om man har
              lönedifferentiering tror jag att de flesta människor tycker att
              det är helt okej att en person som är 40 år har högre lön än en
              person som är 20 år för ungefär samma arbetsuppgifter, eftersom
              40-åringen har en lång erfarenhet, möjligen har tillgodogjort
              sig vidareutbildning och så vidare och sannolikt har ett större
              ansvar. Min andra fråga till Patrik Björck är: Ska inte mer utbildning,
              längre erfarenhet och större ansvar synas i plånboken också? Är
              det förbjudet i Socialdemokraternas Sverige? Nej, det är det inte.
              Det vore fel att beteckna Patrik Björck som en hycklare, men det
              ger ett hycklande intryck när han tar bort allt som kallas ansvar,
              utbildning och erfarenhet från lönebildningen.
            </seg>
          </u>
          <note type="speaker" xml:id="i-99aedb424d873d5f-0">
            Anf. 44 Finansminister ANDERS BORG (M):
          </note>
          <u who="unknown" xml:id="i-63482fecf6155c68-5">
            <seg xml:id="i-48d619303648d836-0">
              Fru talman! Jag tror att det håller på att växa fram en ny konsensus
              i Sverige kring arbetsmarknaden. Vi utgår gemensamt från att parterna
              bör sätta upp villkoren på arbetsmarknaden. Kollektivavtal och
              förhandlingar mellan parterna bör vara huvudmodellen. Vi lämnar
              70-talets idé om att lagreglera, och vi lämnar 80-talets idé om
              att avreglera. I stället får vi en utveckling på arbetsmarknaden
              där man med hjälp av parterna förhandlar fram flexibla och bra
              lösningar.
            </seg>
            <seg xml:id="i-9b12619e1fe3505b-0">
              Jag tror på denna partsbaserade modell, som har varit effektiv.
              Den har skapat en större stabilitet än vad vi ser på andra arbetsmarknader.
              Den strejk vi upplevt under den här avtalsrörelsen var över på
              knappt en timme. Modellen har också visat sig vara väldigt flexibel.
              Att ersätta kollektivavtal med lagstiftning gör med stor sannolikhet
              att man får mycket mer rigida och krångliga modeller som inte
              kan ta hänsyn till att ekonomin ser olika ut i olika delar och
              sektorer.
            </seg>
            <seg xml:id="i-23eab816c2901971-0">
              Vår utgångspunkt är naturligtvis att Sverige är en höglöneekonomi.
              Sverige är kanske en av de mest utrerade höglöneekonomierna i
              världen. I den statistik vi tog fram inför den här debatten, där
              vi jämförde Sverige med Holland, Österrike och Tyskland, länder
              som tillhör de absolut mest kunskapsorienterade, sticker Sverige
              ut; nästan 45 procent av arbetskraften jobbar med ledningsarbete
              eller arbete som kräver teoretisk specialkompetens eller en kortare
              högskoleutbildning.
            </seg>
            <seg xml:id="i-488ee4a4e7240df5-0">
              Sverige är alltså en höglöneekonomi, och vi har om något haft
              en tendens mot att den utvecklingen förstärkts. Det är naturligtvis
              någonting som vi uppmuntrar. Vi skulle inte satsa alla dessa pengar
              på forskning, utbildning, sänkning av bolagsskatten, borttagning
              av förmögenhetsskatten, lärlingssystem och allt vad det är om
              vi inte trodde att en högkunskapsekonomi är konkurrensmöjligheten
              för ett utvecklat land som Sverige i en alltmer globaliserad ekonomi.
            </seg>
            <seg xml:id="i-c4fcfb7b27df7e65-0">
              Vad kan vi då göra åt de bekymmer vi har? Vi har en hög ungdomsarbetslöshet.
              Det är där Sverige sticker ut, men det är ett bekymmer som vi
              delar med ett stort antal europeiska länder. Vi har där haft som
              utgångspunkt att sätta den svenska modellen i arbete. Det handlar
              inte om att göra ett val mellan höglöneekonomi eller låglöneekonomi,
              utan det handlar om att hitta ett nytt sätt för kompetensförsörjning
              i Sverige under ordnade former med handledare som ser till att
              det finns ett utbildningsinnehåll, med grundprincipen att man
              har lön under arbete men inte lön under utbildning, med avtal
              där fack och arbetsgivare gemensamt kommer överens lokalt om hur
              detta ska fungera, med lokala ambassadörer från fack och arbetsgivare
              som jobbar för att vi ska få ut unga människor på arbetsplatserna,
              med en sänkt arbetsgivaravgift och med lön som uppgår till 75
              procent av kollektivavtalslönen. Detta innebär att vi när systemet
              är på plats får en kraftig sänkning av lönekostnaden under första
              och andra året och en väg in i yrkeslivet.
            </seg>
            <seg xml:id="i-6071aa3cde2145a4-0">
              När man tittar på Europas ekonomier med många låglönejobb ska
              man komma ihåg att det är några som sticker ut genom att de egentligen
              inte är låglöneekonomier, till exempel Tyskland, Holland och Österrike.
              Det som förvrider statistiken där är att de har väldigt många
              lärlingar i sin ekonomi. Då ser det ut som att de har många låglönejobb.
              Men det är en helt annan sak om man har en yrkesutbildning i form
              av att man är på en arbetsplats och sedan naturligtvis får en
              bra lön.
            </seg>
            <seg xml:id="i-564478876874597c-0">
              Det vi ska göra i Sverige är att uppmuntra alla jobb. Alla jobb
              behövs, och det är bra om människor arbetar. Men grundutgångspunkten
              ska vara att det är parterna som sätter lönerna. I Sverige har
              vi inte planekonomi där vi sätter upp mål för den ena eller andra
              sektorn, utan parterna ska sätta lönerna. Det vi ska göra för
              att underlätta för unga att komma in är att på ett mer strukturerat
              och öppet sätt tillsammans med parterna hitta vägar för yrkesintroduktion
              som ger en enklare väg in i arbetslivet.
            </seg>
          </u>
          <note type="speaker" xml:id="i-00b250930cd888a8-0">
            Anf. 45 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-76a300ab78a748ef-1">
            <seg xml:id="i-b58bfd98e48453f4-0">
              Fru talman! Carl B Hamilton försöker blanda bort korten. Det
              jag frågat finansministern om är regeringens uppfattning om låglönejobben
              och om vi ska konkurrera med låga löner. Sedan kan jag bara upplysa
              Carl B Hamilton om att lönegapet mellan unga och medelålders är
              rekordstort i dag. Samtidigt är även ungdomsarbetslösheten rekordstor.
              Det är fakta.
            </seg>
            <seg xml:id="i-5ddb114a9b9e4490-0">
              Men vi återgår till interpellationen, fru talman. Vi har massarbetslöshet
              i landet. Över 400 000 människor är arbetslösa med regeringens
              politik. Efter att regeringen under snart två mandatperioder misslyckats
              med jobbpolitiken har långtidsarbetslösheten tredubblats, och
              ungdomsarbetslösheten är uppe på 25 procent. Det är ett fruktansvärt
              fiasko för regeringens arbetsmarknadspolitik och jobbpolitik.
              Då finns det anledning att börja ställa frågor. Det finns också
              anledning, tycker jag, för finansministern och statsministern
              att svara på frågorna.
            </seg>
            <seg xml:id="i-4eff5de58fdc07fd-0">
              Som jag sade i mitt förra anförande är det lite tveksamt var
              regeringen egentligen står i de här frågorna. Å ena sidan har
              man sagt att man vill ha fler låglönejobb. Å andra sidan säger
              finansministern nu och jag tolkar det positivt, fru talman att
              vi inte ska ha fler låglönejobb, att man tror på den svenska modellen
              och att det finns en konsensus om detta. Jag tolkar finansministern
              på det sättet. Och det stämmer rätt bra överens med det som statsministern
              har sagt vid ett annat tillfälle. Det kommer motstridiga uppgifter.
              Statsministern har på samma sätt som finansministern sagt att
              lönekostnaderna inte är rätt medicin för att lösa ungdomsarbetslösheten.
              Jag tror helt enkelt inte på den här idén med att sänka löner.
              I så fall så borde vi redan ha sett detta eftersom vi kraftigt
              har sänkt kostnaderna för ungdomar säger statsministern. Där dömer
              han inte bara ut hela låglönepolitiken utan även sin egen politik
              som ett medel för att klara av ungdomsarbetslösheten.
            </seg>
            <seg xml:id="i-58d29e8e1524160a-0">
              Komplikationen med att regeringen har dubbla uppfattningar i
              frågan är att det blir svårt att föra en rimlig och vettig debatt.
              Men nu konstaterar vi att finansministern har satt ned foten efter
              att tidigare ha varit väldigt tveksam om vad han ska tycka. Han
              talar om konsensus och den svenska modellen. Vi ska inte konkurrera
              med låga löner, säger han.
            </seg>
            <seg xml:id="i-92dd6f960c7e57d1-0">
              Men då uppstår nästa komplikation. Finanspolitiska rådet har
              år efter år vid flera tillfällen kritiserat regeringen för det
              som jag kritiserar regeringen för: att man inte är tydlig om vad
              man egentligen tycker. Finanspolitiska rådet skriver i sin rapport
              2011: Vi har kritiserat regeringen för att den inte på ett tillfredsställande
              sätt förklarat att jobbskatteavdraget och sänkningen av arbetslöshetsersättningen
              främst påverkar sysselsättningen genom att hålla tillbaka lönerna.
              Regeringens eget expertorgan skriver att regeringens politik går
              ut på att sänka lönerna. Finansministern säger han att han inte
              alls vill det. Då har vi, fru talman, en finansminister som för
              en politik som han egentligen inte tror på. Och då är det inte
              så konstigt om politiken misslyckas. Det är ganska givet.
            </seg>
            <seg xml:id="i-d5843a5b430f3288-0">
              Man kan dessutom läsa vad finansministern själv skrev i vårpropositionen
              2011: Reformen inom arbetslöshetsförsäkringen och jobbskatteavdraget
              har syftat till att förbättra lönebildningen. Då uppstår den intressanta
              frågan: Hur ska jag tolka detta?
            </seg>
            <seg xml:id="i-07f08dfad418b65d-0">
              Menar finansministern att jobbskatteavdraget och arbetslöshetsförsäkringen
              förbättrar lönebildningen så till vida att det dämpar lönerna,
              som Finanspolitiska rådet säger, eller är det kanske precis tvärtom,
              att finansministern menar att det på något sätt ökar lönerna?
              Det skulle jag vilja ha svar på.
            </seg>
          </u>
          <note type="speaker" xml:id="i-8d09fe443026dc9e-0">
            Anf. 46 CARL B HAMILTON (FP):
          </note>
          <u who="carl_b_hamilton_f30000" xml:id="i-6e21be77d9f7e411-1">
            <seg xml:id="i-a5fbb07c4b03a660-0">
              Fru talman! Till att börja med kanske jag ska göra en snygghetskorrigering
              av Patrik Björcks inlägg när han säger att ungdomsarbetslösheten
              är 25 procent.
            </seg>
            <seg xml:id="i-5fe6cc0dc65ca1c7-0">
              Man kan titta på andelen ungdomar som har arbete eller heltidsstuderar.
              Det vill säga: Man försöker att fånga upp hur många som är i den
              socialt mer prekära situationen att de varken arbetar eller heltidsstuderar.
              Då kommer man till att det är ungefär 1214 procent och inte dessa
              25 procent.
            </seg>
            <seg xml:id="i-13ab46ec4a434c8f-0">
              Ska man ha ett mått på ungdomsarbetslösheten som fångar det sociala
              problemet med de ungdomarna är det knappt hälften av den siffra
              som Patrik Björck sade. Det är viktigt ur allmän redlighetssynpunkt
              att man klargör detta.
            </seg>
            <seg xml:id="i-e6c3ac5684733291-0">
              Det är lite fascinerande med Patrik Björck. Han tror på något
              sätt att vi är dummare än han själv. Nu behöver det inte alltid
              vara så. Vad Patrik Björck antyder är att lönekostnaderna inte
              skulle spela någon roll. Han vill inte diskutera det och säger
              att det inte ligger inom interpellationens ram.
            </seg>
            <seg xml:id="i-8148a1117252ccf7-0">
              Om man säger att lönesubventioner, sänkta arbetsgivaravgifter,
              spelar en roll för hur många som får jobb och erbjuds jobb har
              det allmänna löneläget också samma effekt. Det är Patrik Björcks
              skräck att någon skulle kunna visa för honom att det allmänna
              löneläget spelar en roll för antalet anställda i ekonomin.
            </seg>
            <seg xml:id="i-520f5074ac034fd7-0">
              Sedan har Socialdemokraterna ett väldigt stort problem. De vill
              fördubbla arbetsgivaravgiften för unga och tror att det skulle
              förbättra sysselsättningen. Det skulle naturligtvis drastiskt
              försämra den.
            </seg>
          </u>
          <note type="speaker" xml:id="i-4623f9d8973c9701-0">
            Anf. 47 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-6">
            <seg xml:id="i-6379c74041413788-0">
              Fru talman! Jag kan inte hålla mig från att också jag gå in i
              debatten. Det blir märkligt när två borgerliga debattörer står
              och dribblar bort korten och försöker att få det att framstå som
              att det inte är ett problem med den höga ungdomsarbetslösheten.
              De försöker att få det att framstå som att de vill ha kompetens,
              höga löner och så vidare när de i själva verket gör precis tvärtom.
            </seg>
            <seg xml:id="i-812f907aca8cccb0-0">
              Jag tänkte svara Hamilton, men nu gjorde Patrik Björck det på
              ett alldeles utmärkt sätt. Det är ganska typiskt att Carl B Hamilton
              går upp i debatten, ställer en massa frågor och försöker siffertricksa.
            </seg>
            <seg xml:id="i-5ee65a5d04d10eb5-0">
              Vi har en statistik som räknas på samma sätt genom Eurostat i
              alla länder. Carl B Hamilton försöker att tricksa bort det genom
              att förklara att det är på det ena eller andra sättet, och så
              vidare. Det går inte svenska folket på.
            </seg>
            <seg xml:id="i-ac58909b79b2b724-0">
              Vi har en massarbetslöshet i det här landet. Vi har över 420
              000 människor som går utan jobb. Massarbetslösheten har ökat under
              tiden som vi har haft den borgerliga regeringen. Långtidsarbetslösheten
              har bitit sig fast. Vi har en ungdomsarbetslöshet på 25 procent.
            </seg>
            <seg xml:id="i-f43dee438da0685c-0">
              Regeringens åtgärd har varit: Vi sänker skatten. Det är det enda
              svar som regeringen har: Vi sänker bolagsskatten. Vi sänker skatten
              för alla som har några ungdomar anställda. Vi sänker skatten med
              jobbskatteavdrag, och så vidare.
            </seg>
            <seg xml:id="i-dfa96efb4ca2f6a2-0">
              Det visar sig sedan att regeringens verktyg inte fungerar. Då
              står den plötsligt handfallen. Då vet den inte vad den ska göra
              mer. Då får man väl sänka skatten till noll, eftersom det hittills
              inte har fungerat.
            </seg>
            <seg xml:id="i-70a4988b86c64c50-0">
              Eftersom det inte fungerat med att sänka skatterna, ta bort arbetsgivaravgiften
              eller halvera den, menar jag att man måste ta till något annat
              grepp.
            </seg>
            <seg xml:id="i-695f68b40e4ce97f-0">
              Sedan dribblar Anders Borg bort korten rätt ofta numera. Jag
              vet inte om han har blivit trött som finansminister eller vad
              det kan vara. Det är inte bara Carl B Hamilton som försöker siffertricksa,
              utan även Anders Borg gör det.
            </seg>
            <seg xml:id="i-9ace03a9502bfe5a-0">
              Det gör han bland annat genom att han kallar till presskonferens
              och ska kommentera Socialdemokraternas vårmotion. Han påstår då
              att vi stöder de arbetsgivare som anställer en ung arbetslös med
              10 000 kronor.
            </seg>
            <seg xml:id="i-8dd3b58da7c8b694-0">
              Jag vet inte om han medvetet säger fel eller om det är omedvetet.
              Stödet till dem som anställer en arbetslös ungdom är för Socialdemokraternas
              del 120 000 kronor per år. Det är en helt annan siffra än den
              Anders Borg framställer det som.
            </seg>
            <seg xml:id="i-6d0211a4975cca9c-0">
              Jag gillar inte om vi inte kör med öppna kort. Anders Borg borde
              hålla sig för god för att siffertricksa på det här sättet. Är
              det så att han sade fel den dagen vi presenterade vår budgetmotion
              vore det på sin plats att han nu rättar till det här i dag.
            </seg>
          </u>
          <note type="speaker" xml:id="i-a7bc08a6b5696a93-0">
            Anf. 48 Finansminister ANDERS BORG (M):
          </note>
          <u who="unknown" xml:id="i-63482fecf6155c68-6">
            <seg xml:id="i-62f9e1ce72415003-0">
              Fru talman! Det kan finnas skäl att vi lägger fast hur sakförhållandena
              ser ut. Reallönerna i Sverige har stigit de senaste tio åren och
              även under krisåren och det mer än vad de har gjort i nästan alla
              andra europeiska länder.
            </seg>
            <seg xml:id="i-c27cad5827cd61ec-0">
              Man kan jämföra Sverige och Tyskland, där vi de senaste åren
              har haft över 10 procents reallöneökning och Tyskland haft 1 procents
              fallande reallöner under samma period. När svenskarna har fått
              10 procent högre lön har tyskarna fått 1 procent lägre lön.
            </seg>
            <seg xml:id="i-9a3b1cf58807c3b2-0">
              Det är naturligtvis ett uttryck för att den svenska modellen
              och den ekonomiska politiken i Sverige har fungerat väl. Det är
              det vi också ser när vi tittar på sysselsättningsgrad. Där ligger
              vi nu i topp med endast Holland över oss. Vårt arbetskraftsdeltagande
              är bland de högsta. Det har ökat i nästan alla åldersgrupper utom
              bland ungdomarna.
            </seg>
            <seg xml:id="i-a2ab83387e645756-0">
              Vi har bland de bästa tillväxtsiffrorna och en långtidsarbetslöshet
              som är bland de lägsta, och vi har minskat de ekonomiska orättvisorna.
              Vi har en konsumtionsökning som är en bland de starkaste och offentliga
              finanser som är bland de absolut starkaste.
            </seg>
            <seg xml:id="i-0a451f72231016ec-0">
              Den svenska modellen fungerar alltså väldigt väl. De länder som
              möjligtvis kan konkurrera med Sverige, som Tyskland, Österrike,
              Finland, Danmark och Norge, är länder som påminner mycket om oss.
            </seg>
            <seg xml:id="i-4ebf64fdb4b9aece-0">
              Det är länder som bygger på en reformerad välfärdsstat där man
              håller på att förstärka dynamiken i ekonomin genom att förbättra
              entreprenörsklimatet och håller fast vid en ansvarsfull ekonomisk
              politik. Det är utgångspunkten.
            </seg>
            <seg xml:id="i-33b7d183e83e748e-0">
              Vår politik är i grund och botten en höglönepolitik. Många de
              reformer vi gör handlar om att öka produktiviteten i ekonomin.
              Det handlar om att förbättra utbildningssystemet. Det handlar
              om att avreglera tidigare stela sektorer. Det handlar om att öppna
              oss för mer av handel med omvärlden. Det handlar om förbättra
              villkoren för entreprenörer och innovatörer och därigenom ha en
              ekonomi som klarar av att bära fler jobb med höga löner.
            </seg>
            <seg xml:id="i-b5a0b1303b046e0a-0">
              Vi har en hög ungdomsarbetslöshet. När det gäller vuxna ligger
              arbetslösheten i Sverige snäppet över den i Tyskland. Den är ungefär
              i linje med den. Den är 5 procent komma något i Sverige och 5
              procent komma något i Tyskland.
            </seg>
            <seg xml:id="i-deb2c0fc2d7afc98-0">
              Vad ska vi då göra åt ungdomsarbetslösheten? Vår uppfattning
              är att den bästa metoden är att hitta en välstrukturerad modell
              där partnerna tar ansvar. Jag noterar att Karl-Petter Thorwaldsson
              anser att vi ska ha ett blocköverskridande stöd för en ny form
              av yrkesintroduktion i Sverige där vi hittar parter som är beredda
              att ute på arbetsplatserna argumentera för att vi ska ta in fler
              unga människor.
            </seg>
            <seg xml:id="i-e94fca22e621bb67-0">
              Det betyder lägre lönekostnader. Det betyder att vi kommer ned
              i en kostnadsnivå på runt 50 procent mot vad den är i dag genom
              minskade arbetsgivaravgifter, ett tydligt handledarstöd och en
              tydlig introduktion. Då kommer Sverige att se ut mer som Tyskland,
              Österrike och ett antal andra länder och på det sättet förhoppningsvis
              också fungera bättre när det gäller ungdomsarbetsgivarna.
            </seg>
            <seg xml:id="i-c4de79ee9734c057-0">
              Det är klart att det är besvärligt ur det socialdemokratiska
              perspektivet. Man tänker sig att höja skatten med 15 miljarder
              kronor för 500 000 ungdomar. Sedan tänker man kompensera det med
              ett antal tusen stödplatser. Det är klart att om man höjer skatterna
              med 15 miljarder och sedan lägger tillbaka 400 miljoner blir det
              hundratusentals förlorare och några tusen som kanske kan kompenseras
              för detta.
            </seg>
            <seg xml:id="i-99e53e7ce75a39b8-0">
              Det är inte ett bra sätt att få till stånd en bättre arbetsmarknad
              för unga människor, utan det är bättre att vi arbetar tillsammans
              med parterna för att hitta en väg att bygga en svensk arbetsmarknad
              som mer påminner om den vi ser i de nordeuropeiska länderna som
              Tyskland, Holland och Österrike. Det är en väl fungerande partsbaserad
              arbetsmarknad som inte utmärks av sänkta löner eller låglönejobb
              utan av bra och ordnade förhållanden på arbetsmarknaden.
            </seg>
          </u>
          <note type="speaker" xml:id="i-8f811f303f70cc09-0">
            Anf. 49 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-76a300ab78a748ef-2">
            <seg xml:id="i-249c91028ed8ec31-0">
              Fru talman! Om vi börjar där finansministern slutade konstaterade
              jag redan i det tidigare inlägget att inte ens statsministern
              tror på den politiken. Jag tror helt enkelt inte på den idén,
              säger statsministern, och syftar på de sänkta arbetsgivaravgifterna
              för ungdomar.
            </seg>
            <seg xml:id="i-a8e2e52e85acfd5f-0">
              Jag tycker ändå att jag har fått svar på ett antal frågor. Jag
              ställde en enkel fråga till finansministern om hur man skulle
              tolka detta att syftet med reformerna inom arbetslöshetsförsäkringen
              och jobbskatteavdraget är att förbättra lönebildningen. Som svar
              på frågan säger finansministern att reallönerna har stigit, att
              den ekonomiska politiken fungerar väl, att den svenska modellen
              har fungerat väl och att vår politik är en höglönepolitik. Det
              måste innebära det kan orimligtvis tolkas på något annat sätt,
              fru talman att när man läser den proposition som finansministern
              själv har skrivit, vårpropositionen 2011, om att reformerna inom
              arbetslöshetsförsäkringen och jobbskatteavdraget har syftat till
              att förbättra lönebildningen menade finansministern att det skulle
              höja löneläget.
            </seg>
            <seg xml:id="i-103021fe3528d36d-0">
              Det finns en fråga som jag måste ställa till finansministern.
              I och för sig kan vi konstatera att denna politik inte har fungerat
              eftersom vi har en extremt hög arbetslöshet i Sverige, även jämfört
              med jämförbara länder. Men hur ställer sig finansministern till
              sitt eget expertorgan Finanspolitiska rådets synpunkter? Rådet
              säger: Vi har kritiserat regeringen för att den inte på ett tillfredsställande
              sätt har förklarat att jobbskatteavdraget och sänkningen av arbetslöshetsersättningen
              främst påverkar sysselsättningen genom att hålla tillbaka lönerna.
            </seg>
            <seg xml:id="i-5381b6a77ac40d7f-0">
              Finanspolitiska rådet har kritiserat finansministern för att
              han inte har förklarat detta. Nu går finansministern ett steg
              längre. Han säger att hans politik syftar till någonting helt
              motsatt, det vill säga att öka lönerna.
            </seg>
          </u>
          <note type="speaker" xml:id="i-56735f0c4dc39beb-0">
            Anf. 50 MONICA GREEN (S):
          </note>
          <u who="monica_green_650948" xml:id="i-16f810dbbc3a7bd3-7">
            <seg xml:id="i-9f03407ac52fffb2-0">
              Fru talman! När det har visat sig att regeringens politik inte
              har fungerat tycker jag att man borde vara beredd att pröva någon
              annan taktik. Det har inte hjälpt att sänka skatterna och subventionera
              arbetsgivaravgifterna. Vi har en hög ungdomsarbetslöshet, och
              vi har en massarbetslöshet. Sverige ligger tolva i Europa. Jag
              tycker att det är ett tydligt bevis på att denna skattesänkarpolitik
              inte fungerar. För mig är det bevis nog. Men om den borgerliga
              regeringen vill ha ytterligare bevis kan den se sig omkring i
              Europa.
            </seg>
            <seg xml:id="i-d08f711ffae484e1-0">
              Dessutom säger Anders Borg att han har noterat att LO vill ha
              en yrkesintroduktion. I själva verket föreslog vi en yrkesintroduktion
              redan i höstas. Men ni valde själva att förhala den, för ni påstod
              att ni skulle vänta in arbetsmarknadens parter. Men det sprack.
              Ni har alltså själva försenat den yrkesintroduktion som vi föreslog.
            </seg>
            <seg xml:id="i-70c1f4040566401b-0">
              Yrkesintroduktion är ett sätt att komma till rätta med den höga
              ungdomsarbetslösheten. Ett annat är att stödja de arbetsgivare
              som anställer arbetslösa unga människor.
            </seg>
          </u>
          <note type="speaker" xml:id="i-21f2d21558de3a9c-0">
            Anf. 51 Finansminister ANDERS BORG (M):
          </note>
          <u who="unknown" xml:id="i-63482fecf6155c68-7">
            <seg xml:id="i-59301037a614a88e-0">
              Fru talman! Jag ska gärna tydliggöra grunderna för regeringens
              politik för Patrik Björck. Tanken är att vi ska höja tillväxten
              i Sverige så att vi långsiktigt klarar en bättre välfärd med en
              bra fördelning för alla medborgare. Det är så att säga den grundläggande
              inriktningen.
            </seg>
            <seg xml:id="i-f659d18a23bf4424-0">
              Det vi har gjort är att förbättra arbetsmarknadens funktionssätt
              med jobbskatteavdrag och förändringar av socialförsäkring och
              arbetsmarknadspolitik. Samtidigt har vi ökat efterfrågan på arbetskraft
              i ekonomin genom att förbättra villkoren för företagsamhet med
              att satsa på FOU, bygga ut infrastruktur och sänka arbetsgivaravgifter
              för de grupper som har en svagare ställning. Detta har lett till
              att vi har 200 000 fler sysselsatta och 200 000 färre i socialt
              utanförskap.
            </seg>
            <seg xml:id="i-71d7bbfd09bd6ab5-0">
              Vi har haft en internationell lågkonjunktur den värsta sedan
              depressionen. Trots det har Sverige klarat sig väl när det gäller
              reallöner, konsumtionsutveckling, tillväxt och offentliga finanser.
              Det talar för att den svenska modellen, där vi försöker reformera
              välfärdsstaten med en tydligare arbetslinje precis som man gör
              i övriga nordiska länder, har fungerat relativt väl.
            </seg>
            <seg xml:id="i-1cf626b057ce7461-0">
              Jag tror att utvecklingen av denna samhällsmodell när det gäller
              arbetsmarknadsfrågor och när det gäller hanteringen av ungdomar
              vilar tryggast hos parterna. Jag har inga svårigheter med att
              Socialdemokraterna är för ett yrkesintroduktionsavtal. Om vi vill
              ha ett samförstånd med LO och Svenskt Näringsliv är det bara en
              fördel om även Socialdemokraterna stöder en omvandling av arbetsmarknaden
              med en bättre och mer välfungerande kompetensförsörjning. Det
              tycker jag ska vara utgångspunkten.
            </seg>
            <seg xml:id="i-12c4b985bbd85fcf-0">
              Syftet med arbetet är varken från LO:s sida, från vår sida eller
              för den delen Svenskt Näringslivs sida att skapa låglönejobb,
              utan det är att skapa en bättre fungerande kompetensförsörjning.
              Det innebär, precis som Carl B Hamilton har framhållit, att man
              under en introduktionsfas får en lägre lönekostnad så att fler
              människor kan få sysselsättning. Det är en utveckling som jag
              skulle välkomna för Sverige.
            </seg>
          </u>
          <note xml:id="i-238b4b58da921bb8-5">
            Överläggningen var härmed avslutad.
          </note>
          <note xml:id="i-130e215d5b8608b4-0">
            12 § Svar på interpellation 2012/13:356 om regeringens jobbpolitik
          </note>
          <note type="speaker" xml:id="i-c1af5dcdde94ee29-0">
            Anf. 52 Finansminister ANDERS BORG (M):
          </note>
          <u who="unknown" xml:id="i-63482fecf6155c68-8">
            <seg xml:id="i-de71fa7b00dded2f-0">
              Fru talman! Pia Nilsson har frågat mig vilka av regeringens jobbåtgärder
              som har varit mest effektiva ur ett statsbudgetperspektiv och
              vad som krävs för att regeringen ska ompröva sin jobbpolitik.
            </seg>
            <seg xml:id="i-8a897ac1680146c2-0">
              Målet för regeringens politik är full sysselsättning. Regeringen
              har därför sedan den tillträdde 2006 genomfört omfattande åtgärder
              för att stimulera både utbud och efterfrågan på arbetskraft samt
              förbättra matchningen. Viktiga reformer har varit jobbskatteavdrag
              och en återupprättad arbetslinje i socialförsäkringssystemet.
              Vi har också reformerat arbetsmarknads- och utbildningspolitiken
              för att rusta människor för jobb. Åtgärder har även vidtagits
              för att stimulera efterfrågan på grupper med en svag förankring
              på arbetsmarknaden, till exempel nystartsjobb och sänkta socialavgifter
              för unga.
            </seg>
            <seg xml:id="i-70a3aca83b02bb16-0">
              Regeringens samlade jobbpolitik, med en tydlig arbetslinje som
              har stärkt drivkrafterna att arbeta och en arbetsmarknads- och
              utbildningspolitik som rustar människor för jobb, är även effektiv
              ur ett statsbudgetperspektiv. Mycket tyder på att regeringens
              politik har bidragit till att utanförskapet minskat och sysselsättningen
              ökat sedan 2006. När fler människor arbetar förbättras de offentliga
              finanserna eftersom skatteintäkterna ökar samtidigt som utgifterna
              i olika ersättningssystem minskar. Detta har i sin tur skapat
              utrymme för att förbättra kvaliteten i till exempel skolan och
              att sänka skatterna för hushåll och företag.
            </seg>
            <seg xml:id="i-563698ff15aebb85-0">
              Regeringens jobbpolitik ligger fast. Sysselsättningen och antalet
              personer i arbete har ökat mer sedan 2006 än vad som kan förklaras
              av demografiska och konjunkturella faktorer. Det är tydliga indikationer
              på att den förda politiken har verkat i rätt riktning.
            </seg>
          </u>
          <note type="speaker" xml:id="i-d5876d77f62ac958-0">
            Anf. 53 PIA NILSSON (S):
          </note>
          <u who="pia_nilsson_f6a18a" xml:id="i-c409cf6dcdc3f423-0">
            <seg xml:id="i-84d74efb11312721-0">
              Fru talman! Jag tackar finansminister Anders Borg för svaret.
              När den borgerliga regeringen tillträdde 2006 var det med löftet
              att klara jobben och minska utanförskapet. I dag kan vi konstatera
              att regeringen har misslyckats kapitalt. Drygt 400 000 människor
              är arbetslösa över 8 procent! Antalet långtidsarbetslösa har nästan
              tredubblats sedan Anders Borg blev finansminister. Arbetslösheten
              bland unga slår nya rekord.
            </seg>
            <seg xml:id="i-df6520c3ef1ab07a-0">
              Finansministern skyller gärna misslyckandena på den ekonomiska
              krisen i Europa. Men faktum är att arbetslösheten här i Sverige
              är högre än i de flesta jämförbara länder. Finansministern hävdar
              trots detta att regeringens politik ligger fast. Därför, fru talman,
              är det intressant att få veta vilka jobbåtgärder som finansministern
              anser har varit de mest effektiva.
            </seg>
            <seg xml:id="i-404e784e7aa3ab51-0">
              Anders Borg lyfter fram jobbskatteavdraget som en viktig åtgärd.
              Det statliga Institutet för arbetsmarknadspolitisk utvärdering
              har gjort ett försök att utvärdera just de två första jobbskatteavdragens
              effekter på sysselsättningen. Deras slutsats är att det är mycket
              svårt att utvärdera några sysselsättningseffekter och att de jobb
              som har skapats inte på ett trovärdigt sätt kan tolkas som effekter
              av jobbskatteavdraget.
            </seg>
            <seg xml:id="i-e029224f41832889-0">
              Något vetenskapligt stöd för att detta jobbskatteavdrag har skapat
              120 000 nya jobb, som regeringen påstår, finns alltså inte. Det
              finns ekonomer som menar att det nog inte är otroligt att jobbskatteavdrag
              kan ha en viss effekt på jobben, men mer effektivt för jobben
              och ekonomin är att i stället investera i utbildning av arbetslösa
              och yrkesverksamma.
            </seg>
            <seg xml:id="i-ef57ab2a8cc9e25d-0">
              Fru talman! Något förvånande väljer Anders Borg att även lyfta
              fram regeringens arbetsmarknads- och utbildningspolitik som effektiva
              åtgärder i syfte att rusta människor för jobb. Exakt vad inom
              dessa områden menar Anders Borg har gett effekt? Är det den försämrade
              a-kassan eller de differentierade a-kasseavgifterna? Är det de
              halverade komvuxplatserna eller de 20 000 färre högskoleplatserna
              som rustar till jobb? Är det de försämrade skolresultaten eller
              de sänkta kraven på gymnasieskolans yrkesprogram som finansministern
              menar skapar en grund för att rusta unga för jobb?
            </seg>
            <seg xml:id="i-bb69c91714de0702-0">
              Trots att skolresultaten blir allt sämre, rekryteringsgapet allt
              större och jobbmatchningen allt värre hävdar finansministern att
              regeringens politik ligger fast.
            </seg>
            <seg xml:id="i-7c5638dca2cb0007-0">
              Arbetsgivaravgiften för alla under 26 år är ytterligare en åtgärd
              som Anders Borg menar haft stor effekt på sysselsättningen. Den
              åtgärden kostar skattebetalarna ungefär 16 miljarder varje år,
              men ingen mätbar jobbeffekt går att påvisa. Arbetslösheten bland
              unga är ju högre nu än den var när reformen sjösattes.
            </seg>
            <seg xml:id="i-b820c474ef064549-0">
              Fru talman! Regeringens arbetsmarknadspolitik har havererat.
              Den enda åtgärd som växer och blir allt större är fas 3, och det
              kostar 135 miljoner kronor varje månad bara att anordna dessa
              platser. Endast 15 procent av de deltagarna går sedan vidare till
              arbete eller studier. Är det inte slöseri med skattebetalarnas
              pengar, så säg!
            </seg>
            <seg xml:id="i-6f37146422a301b4-0">
              Borde det inte vara dags att ompröva politiken och utgå från
              verkligheten nu, Anders Borg?
            </seg>
          </u>
          <note type="speaker" xml:id="i-07dabd7cc37f6cb9-0">
            Anf. 54 MONICA GREEN (S):
          </note>
          <u who="monica_green_650948" next="cont" xml:id="i-0493b8e0b9631909-0">
            <seg xml:id="i-42195c5e38dd53dc-0">
              Fru talman! Tack för en viktig interpellation och ett mycket
              bra och förtydligande anförande, Pia Nilsson! Det är otroligt
              viktigt att vi diskuterar den massarbetslöshet som vi har i Sverige
              i dag. Regeringen står faktiskt utan åtgärder eller har vidtagit
              åtgärder som inte har någon effekt utan bara kostar skattebetalarna
              en massa pengar. Det är otroligt viktigt att Pia Nilsson lyfter
              upp detta.
            </seg>
            <seg xml:id="i-42c23f6761163e1a-0">
              Jag skulle vilja gå tillbaka lite i tiden eftersom Anders Borg
              har varit finansminister sedan 2006. Jag minns hur det var när
              Anders Borg blev finansminister. Han berättade för svenska folket
              att det skulle ta två år innan den borgerliga regeringens politik
              skulle börja bita. Då kan vi titta på den statistik som finns,
              arbetskraftsundersökningar och så vidare.
            </seg>
            <seg xml:id="i-1812bb34203b06fe-0">
              Om vi tittar på de siffrorna visar det sig att år 2006 tillkom
              136 000 nya jobb. Året efter, 2007, var det inte riktigt lika
              bra men i alla fall mycket bra. Det tillkom 80 000 nya jobb. Sedan
              började den borgerliga regeringens politik att bita. År 2008 kom
              jobbstoppet. Då kraschade den internationella konjunkturen och
              den svenska konjunkturen.
            </seg>
            <seg xml:id="i-4505493016180256-0">
              Ni brukar skylla på att det inte är ert fel, utan att det är
              någon annans fel att det blev en internationell lågkonjunktur.
              Det håller jag med om, men ni förvärrade krisen genom att göra
              människor osäkra eftersom ni har sabbat a-kassan. Ni har orsakat
              en stor oro i samhället med ökade klyftor och så vidare.
            </seg>
            <seg xml:id="i-c972013596863411-0">
              De jobb som Anders Borg påstår har kommit kom alltså innan er
              politik började bita. Jag tycker att det skulle vara ganska intressant
              att höra om Anders Borg har någon reflexion över detta.
            </seg>
          </u>
          <note xml:id="i-19aed9688630fc08-0">
            Anf. 55 GUNNAR ANDRÉN (FP):
          </note>
          <u who="monica_green_650948" prev="cont" xml:id="i-c6e24d4b72df172c-0">
            <seg xml:id="i-f99967c33cca8c87-0">
              Fru talman! Den som har varit ledamot i skatteutskottet har ofta
              speciella infallsvinklar på olika problem. Under de senaste åren
              har jag ställt en mycket konkret fråga till vice ordföranden i
              skatteutskottet, först till Lars Johansson, sedan till Veronica
              Palm, sedan till Jennie Nilsson, däremot inte till Leif Jakobsson
              men till Monica Green. Jag har dock inte fått ett enda svar på
              denna fråga.
            </seg>
            <seg xml:id="i-eec8fcc30fb4675c-0">
              Jag ska gärna ställa den en gång till: Hur många fler Volvobilar
              med motor från Skövde hade sålts om vi inte hade infört ett eller
              flera jobbskatteavdrag? Och hur många jobb hade detta berört?
              Det är en mycket bra fråga. Tyvärr får man aldrig något svar på
              den.
            </seg>
            <seg xml:id="i-cde3af3e572daa76-0">
              Fru talman! Om man tar sin utgångspunkt i att de 80 miljarderna
              per år från fyra hittills genomförda jobbskatteavdrag sänker skatteintäkterna
              betyder det också att köpkraften hos allmänheten ökar med motsvarande
              belopp. Det är en mycket intressant fråga. Jag undrar hur fyra
              jobbskatteavdrag kan vara fel samtidigt som Stefan Löfven säger
              att han ska acceptera ett femte om det nu skulle införas. Hur
              kan fyra jobbskatteavdrag för att stödja jobbpolitiken vara fel
              men inte ett femte?
            </seg>
            <seg xml:id="i-4901420ee50d8e0d-0">
              Det finns också andra saker. Jag var själv ganska skeptisk till
              förslaget att sänka momsen på lagad mat. Det var inte min första
              prioritet. Men jag måste ändå konstatera att det är mycket svårt
              att förstå kritiken från Socialdemokraterna, för när man läser
              Socialdemokraternas, Vänsterpartiets och Miljöpartiets valmanifest
              från den 31 augusti 2010 står det att man ska göra just detta.
              Var glada då för att den här regeringen har gjort detta! Det var
              ju bra den 31 augusti. Varför är ni så sura över att den här regeringen
              har genomfört ett av era egna vallöften?
            </seg>
            <seg xml:id="i-da4b168545cbf455-0">
              Jag ska ta upp en tredje fråga också, nämligen det som Pia Nilsson
              kritiserade så hårt här, eller om det möjligen var Monica Green.
              Jag har glömt bort vem det var. Det gäller den sänkta arbetsgivaravgiften
              för ungdomar mellan 16 och 26 år. Den omfattar nu ungefär 16 miljarder
              kronor. Jag skulle kunna förstå kritiken om inte Socialdemokraterna
              i sina egna förslag säger att om man tar bort den ska man kompensera
              kommunerna med i storleksordningen 2 miljarder så att de slipper
              ifrån den kostnad som uppstår. Men näringslivet, alla övriga företag,
              ska betala dessa 14 miljarder utan det får några effekter för
              människor mellan 16 och 26 år. Det hänger inte ihop. Det är ologiskt.
            </seg>
            <seg xml:id="i-80287e104302c96e-0">
              Låt mig till sist ta upp en helt annan sak som föranleds av Monica
              Greens synpunkter på hur hög ungdomsarbetslösheten är. Det skulle
              vara mig främmande att anklaga Monica Green för att fara vilse
              eller siffertricksa, men jag tror å andra sidan att alla de heltidsstuderande
              som nu räknas in bland de arbetslösa skulle känna sig mycket förvånade
              om man sade att de är arbetslösa. Att vara heltidsstuderande är
              ett heltidsjobb, enligt min uppfattning. Det gör ingenting om
              man dessutom har tid att öka sin inkomst genom ett extrajobb vid
              sidan av.
            </seg>
          </u>
          <note type="speaker" xml:id="i-b74957752435545a-0">
            Anf. 56 CARL B HAMILTON (FP):
          </note>
          <u who="carl_b_hamilton_f30000" xml:id="i-6e21be77d9f7e411-2">
            <seg xml:id="i-247b8e6547e70e37-0">
              Fru talman! Om man ska bekämpa arbetslösheten får man gå fram
              på lite olika sätt. Det finns inte ett enda sätt utan flera olika
              sätt som kompletterar varandra.
            </seg>
            <seg xml:id="i-7a6098dd2e9a3d12-0">
              Grundbulten i den här regeringens politik är att hålla uppe den
              inhemska efterfrågan och se till att det finns en efterfrågan
              i ekonomin, och det gör man genom en makroekonomisk politik.
            </seg>
            <seg xml:id="i-c1809062c894711d-0">
              Jag ska inte gå in på alla de här jämförelserna med andra länder.
              Men det är otvivelaktigt så att i Sverige är inkomstutvecklingen
              för alla betydligt bättre än vad den har varit i andra länder.
              Reallönerna har ökat jämfört med i andra länder och så vidare.
            </seg>
            <seg xml:id="i-aba21929eb242302-0">
              Det är det första som den här regeringen har lyckats med jämfört
              med andra länder.
            </seg>
            <seg xml:id="i-380b5ffb29e22437-0">
              Sedan kommer då en del av kritikerna här. Då börjar jag tänka
              på Thomas Östros. Han genomlevde förra valperioden som krisförnekare.
              Det blev hans fall, kan man säga, att han vägrade att acceptera
              att omvärlden faktiskt var väldigt ogynnsam för Sverige och skyllde
              allting på regeringen. Det blir lite av samma stämning här när
              jag hör några av oppositionens företrädare. Omvärlden är visserligen
              elak, men det är ändå regeringens fel.
            </seg>
            <seg xml:id="i-00b1ea2d8ab38917-0">
              Ja, men förlåt, resten av världen är i en kris det gäller särskilt
              i Europa.
            </seg>
            <seg xml:id="i-9e16d87444fb3f31-0">
              Detta är den övergripande konjunkturen, det makroekonomiska läget.
            </seg>
            <seg xml:id="i-45c9c935ab273d4f-0">
              Sedan kommer man då in på arbetsmarknadens funktionssätt. Det
              är det som en hel del av diskussionen här rör. Där kan man konstatera
              att det i Sverige dess värre är så att många på arbetsmarknaden
              och i synnerhet ungdomar tydligen inte är lämpade för den arbetsmarknad
              som vi har i dag i Sverige. Det krävs mer utbildning, och det
              krävs mer praktik. Det som är det svåraste problemet är ungdomar
              som har ofullständiga betyg från gymnasiet eller som är födda
              utanför Europa.
            </seg>
            <seg xml:id="i-7523363939d27e9d-0">
              Då ska jag bara räkna upp de åtgärder som den här regeringen
              har vidtagit. Förutom att möta konjunkturförsvagningen har man
              ökat antalet platser i yrkesvuxenutbildningen, lärlingsvuxenutbildningen,
              yrkeshögskolan, folkhögskolan, vissa utbildningar inom högskolan,
              särskilt till civilingenjör och högskoleingenjör, och sjuksköterskeutbildningen.
            </seg>
            <seg xml:id="i-1af2512715eefe74-0">
              Det är mycket mer praktik. Man ska också göra det möjligt för
              dem som är lite äldre att studera genom att man höjer studiemedlen.
            </seg>
            <seg xml:id="i-da478c005c9b3b78-0">
              Det finns redan i dag en jobbgaranti, men regeringen ska höja
              kvaliteten i jobbgarantin för ungdomar. Arbetslösa ungdomar som
              har varit arbetslösa i mer än tolv månader får en subvention motsvarande
              dubbla arbetsgivaravgiften. Och när det gäller möjligheten att
              få flyttningsbidrag för ungdomar har åldern sänkts från tidigare
              25 år till 20 år.
            </seg>
            <seg xml:id="i-f48fbd79a3b9b34b-0">
              Det här är ett batteri av åtgärder. Det som då är intressant
              är att ta fram Socialdemokraternas motion som de väckte häromdagen.
              Det är precis samma typ av åtgärder. Det är obligatorisk sommarskola,
              sommargymnasium och naturvetenskapligt basår. Och det handlar
              om att stimulera sommarjobb.
            </seg>
            <seg xml:id="i-eccd133cea395b92-0">
              Inom parentes kan jag säga att det här är svårt att göra i år,
              för riksdagen tar beslut strax före midsommar.
            </seg>
            <seg xml:id="i-112cd1f309977d31-0">
              Men sedan går Socialdemokraterna vidare med olika typer av yrkesintroduktionsjobb.
              Man riktar sig till arbetsgivare och till offentliga sektorn för
              att stimulera detta.
            </seg>
            <seg xml:id="i-496ed1420856c0da-0">
              Det blir väldigt konstigt, tycker jag. Om nu huvudpunkten i Socialdemokraternas
              politik är sommarjobb, utbildningsplatser och yrkesintroduktionsjobb
              är det, ärligt talat, ganska likt det som regeringen har gjort,
              fast vi gör det i betydligt större skala.
            </seg>
          </u>
          <note type="speaker" xml:id="i-e68ecfc801a5dc5d-0">
            Anf. 57 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-76a300ab78a748ef-3">
            <seg xml:id="i-f6330c26a3d1b528-0">
              Fru talman! Jag har några kommentarer. Carl B Hamilton nämner
              Thomas Östros, vår tidigare ekonomisk-politiska talesperson. Jag
              vill bara rätta Carl B Hamilton lite grann. Thomas Östros var
              en av de absolut första som varnade för den kommande krisen. Då
              kallades han i denna kammare för dysterkvist. Det är alltså ingen
              korrekt beskrivning att kalla Thomas Östros för en krisförnekare.
              Det var precis tvärtom.
            </seg>
            <seg xml:id="i-22feea68773caa15-0">
              Sedan säger Carl B Hamilton, och det är helt rätt, fru talman:
              Det krävs mer utbildning, och det stora problemet med långtidsarbetslösa
              ungdomar är att de saknar gymnasieutbildning och så vidare. Den
              analysen är korrekt. Jag delar den med Carl B Hamilton.
            </seg>
            <seg xml:id="i-4dba31c520d71389-0">
              Bekymret är bara att regeringens medicin är precis den motsatta.
              Man ska införa ett ettårigt gymnasium och minska antalet högskoleplatser
              detta samtidigt som vi ser att skolresultaten rasar. De har gjort
              det i sex år, i princip sedan regeringen tillträdde.
            </seg>
            <seg xml:id="i-d0984e4c3604e367-0">
              Regeringen har alltså ingen politik för Sveriges unga. Den håller
              inte.
            </seg>
            <seg xml:id="i-1267ee75f15b4f68-0">
              Sedan vänder jag mig till Gunnar Andrén. Gunnar Andrén säger
              sig aldrig ha fått svar på sin fråga frågan var hur många jobb
              som jobbskatteavdraget hade producerat. Orsaken kanske är att
              Gunnar Andrén inte lyssnar. Det kanske hade räckt för Gunnar Andrén
              att lyssna på Pia Nilssons inlägg. Pia Nilsson förklarade just
              att det inte finns någon forskning som kan peka på att jobbskatteavdraget
              har gett några jobb. Pia Nilsson hänvisar bland annat till Institutet
              för arbetsmarknads- och utbildningspolitisk utvärdering, IFAU.
            </seg>
            <seg xml:id="i-7d5b220a6406d740-0">
              Den frågan är alltså besvarad. Men det kräver naturligtvis att
              man lyssnar om man ska kunna få ett svar på den här frågan.
            </seg>
            <seg xml:id="i-b52b0f5af12d78d5-0">
              Sedan tar Gunnar Andrén upp den sänkta arbetsgivaravgiften för
              unga. Även den är en väldigt dyr åtgärd som inte har gett några
              fler jobb.
            </seg>
            <seg xml:id="i-cdf7dd6abe145f30-0">
              I en tidigare interpellationsdebatt med finansministern kunde
              jag citera statsministern. Han konstaterar att den här åtgärden
              inte har fungerat. Statsminister Fredrik Reinfeldt säger: Jag
              tror inte på den idén. Jag delar statsministerns uppfattning.
              Jag tror inte heller på den idén.
            </seg>
            <seg xml:id="i-bcbbc319c8bec34d-0">
              Det kanske finns anledning för Gunnar Andrén, om han inte litar
              på mig och inte lyssnar på mig, att åtminstone lyssna på den statsminister
              vars regering han är en del av underlaget för här i kammaren.
            </seg>
            <seg xml:id="i-0985b7f522407913-0">
              Ska man kunna få svar på sina frågor räcker det inte att man
              ställer dem. Man måste också lyssna när svaren ges.
            </seg>
          </u>
          <note type="speaker" xml:id="i-cffc9cf21b652f79-0">
            Anf. 58 Finansminister ANDERS BORG (M):
          </note>
          <u who="unknown" xml:id="i-63482fecf6155c68-9">
            <seg xml:id="i-80ddefc4b0ea84e8-0">
              Fru talman! Utgångspunkten för den här debatten är frågan om
              regeringens ekonomiska politik har fungerat.
            </seg>
            <seg xml:id="i-b4c7b4bfe4f8a6d8-0">
              Världen befinner sig i den kanske djupaste och längsta recession
              som vi har upplevt sedan depressionen. Land efter land har fallit
              ned i en ekonomisk abyss.
            </seg>
            <seg xml:id="i-cb64dd9edc1e737d-0">
              Sverige står ut jämfört med nästan alla industriländer när man
              tittar samlat på utvecklingen. Det är en bättre tillväxt, högre
              reallöner, starkare konsumtionsutveckling, hög sysselsättningsgrad
              och låg långtidsarbetslöshet. Det är inkomstskillnader som inte
              har ökat som de har gjort i andra länder och en minskad andel
              som lever med låg materiell standard, tack vare att vi har kunnat
              höja konsumtionen i Sverige, trots att det har varit en kraftig
              lågkonjunktur.
            </seg>
            <seg xml:id="i-e24fe1d5b88286f5-0">
              Det här beror naturligtvis på att vi har fört en samlad ekonomisk
              politik som präglas av ansvar, arbete och kunskap. Jobbskatteavdrag
              och förändringar i socialförsäkringen och förändringar av a-kassa
              har gjort att det lönar sig bättre att arbeta.
            </seg>
            <seg xml:id="i-c2a63e1df63ff1a7-0">
              Nystartsjobb och förändringar av arbetsmarknadspolitiken har
              gjort att vi stöttar dem som har svårigheter på arbetsmarknaden.
              Omläggning av utbildningspolitiken i riktning mot mer av kunskap,
              betyg och prov gör att vi lägger en starkare grund. Bättre företagsklimat
              med borttagen arvsskatt och förmögenhetsskatt och sänkt bolagsskatt
              gör att Sverige står sig väl.
            </seg>
            <seg xml:id="i-ee249ab7a9491398-0">
              Nu hävdar debattörerna här att vi inte har haft några forskare
              som sagt att regeringens politik kan ha bidragit till detta. Jag
              vill bara påpeka att KI:s bedömning är att någonstans runt 1 procent
              i lägre långsiktig arbetslöshet är effekten av regeringens politik.
            </seg>
            <seg xml:id="i-8c32b348af55ab10-0">
              Riksbanken säger att det är ½ till 1 ½ procent eller 1 ½ till
              2 procent, om jag minns siffrorna rätt. Finansdepartementet landar
              på siffror som ligger väldigt nära Riksbankens och KI:s. Vi har
              OECD och IMF och Finanspolitiska rådet som säger exakt samma sak.
            </seg>
            <seg xml:id="i-b202b3b6d1dbdf14-0">
              Socialdemokraterna försöker driva en tes, det vill säga att marginaleffekten,
              värdet av att arbeta när man tar hänsyn till skatter och bidrag,
              inte ska påverka arbetsutbudet. Det är Socialdemokraternas tes.
            </seg>
            <seg xml:id="i-8a0deae5e8634560-0">
              Det finns helt enkelt inga forskare som stöder den slutsatsen,
              utan forskningen är klar och tydlig. Hur mycket det lönar sig
              att arbeta och hur väl lönebildningen fungerar är det som avgör
              hur stort arbetsutbud vi får. Och det är det som bestämmer den
              långsiktiga sysselsättningsgraden.
            </seg>
            <seg xml:id="i-0ef2992c28ac02cf-0">
              Jag måste säga att jag är tacksam för att Socialdemokraterna
              gör att vi kommer att få en tydlig och bra valrörelse.
            </seg>
            <seg xml:id="i-f2fbc848e242f6f1-0">
              Socialdemokraterna förordar en politik där det ena benet är stora
              skattehöjningar. Höjda arbetsgivaravgifter för unga, höjd restaurangmoms
              och höjd bolagsskatt är hörnpelarna. Det ska användas till en
              bred utbyggnad av bidragssystemen. Praktiskt taget varje bidragssystem
              ska byggas ut. Det som tillkommit under den här senaste budgetomgången
              är barnbidraget. Men det är också a-kassan. Det är sjukförsäkringen.
              Förtidspensioneringen ska öppnas och så vidare.
            </seg>
            <seg xml:id="i-a15f12cb39e6b518-0">
              I en välfärdsstat med en åldrande befolkning har alltså Socialdemokraterna
              det relativt unika receptet att man ska höja skatterna på arbete
              och efterfrågan för att kraftigt bygga ut socialförsäkringssystemet
              så att fler människor lämnar arbetsmarknaden. Det är en väldigt
              ovanlig ekonomisk politik.
            </seg>
            <seg xml:id="i-fb3370b69c5694be-0">
              Vad värre är är att Socialdemokraterna tänker genomföra den här
              politiken med Miljöpartiet, och Miljöpartiet har en egen idé om
              ekonomisk politik. Det är en stor satsning på miljöinvesteringar
              som ska finansieras med kraftigt höjda bensin- och transportskatter.
              Det är Miljöpartiets politik.
            </seg>
            <seg xml:id="i-8a7d32b79f24ef63-0">
              Lägger man ihop den här bilden blir det ännu märkligare. Först
              ska vi skära ned efterfrågan med höjd moms, höjd bensinskatt och
              höjda transportskatter. Sedan ska vi lägga på kostnader i form
              av höjda arbetsgivaravgifter, höjd bolagsskatt och försämringar
              av företagsklimatet. Det är klart att den åtstramningspolitiken
              kommer att leda till att färre människor har arbete.
            </seg>
            <seg xml:id="i-644fae42a279a563-0">
              När man sedan lägger på att denna politik används i syfte att
              bygga ut bidragssystemen så att fler människor ska lämna arbetsmarknaden
              kan man ju inte få någon annan effekt än att om man gör det dyrare
              och mindre lönsamt att arbeta, då lämnar människor arbetsmarknaden,
              och då stiger arbetslösheten och faller sysselsättningen.
            </seg>
          </u>
          <note type="speaker" xml:id="i-83051a7eee5b9519-0">
            Anf. 59 PIA NILSSON (S):
          </note>
          <u who="pia_nilsson_f6a18a" xml:id="i-c409cf6dcdc3f423-1">
            <seg xml:id="i-603218266f9e6549-0">
              Fru talman! Anders Borg hävdar att Sverige står ut, som han sade.
              Absolut det är precis vad vi gör. Vi har bland de högsta ungdomsarbetslöshetssiffrorna
              i Europa. 25 procent, det är att stå ut. Vi har 8,4 procents arbetslöshet
              totalt sett. Det är också att stå ut, eller snarare att sticka
              ut. Det är betydligt högre än vad våra konkurrerande eller jämförbara
              länder har. Det är att sticka ut, och det är jag inte nöjd med.
            </seg>
            <seg xml:id="i-f62c6eaacedc064d-0">
              Men det är Anders Borg och regeringen väldigt nöjda med. Deras
              jobbpolitik ligger fast. Det är Anders Borgs svar till mig i denna
              interpellationsdebatt.
            </seg>
            <seg xml:id="i-e6faf89ed3fc8c06-0">
              Skattehöjningar för unga, säger Anders Borg sin vana trogen.
              Han säger att vi socialdemokrater nu ska höja arbetsgivaravgifterna
              med 2030 miljarder. Den summan brukar variera beroende på vilken
              dag Anders Borg talar.
            </seg>
            <seg xml:id="i-e533363a5731f506-0">
              Jag kan tala om för Anders Borg och för alla andra som lyssnar
              att regeringens jobbpolitik inte har gett någon effekt. Det satsas
              åtskilliga miljarder på jobbåtgärder som det inte går att mäta
              effekterna av.
            </seg>
            <seg xml:id="i-5d3468c711f74917-0">
              Därför vill vi omfördela de här pengarna och använda skattepengarna
              på ett klokare sätt. Det gör vi genom att satsa på arbetsmarknaden.
              Vi vill höja kompetensen på arbetsmarknaden. Vi vill minska rekryteringsgapet.
              Vi vill skapa fler högskoleplatser så att människor kan ta de
              jobb som kommer. Det är mer än vad den här regeringen kan prestera.
            </seg>
            <seg xml:id="i-eb552559433cabae-0">
              Tidigare i år, fru talman, gjorde Dagens Nyheter en granskning
              av regeringens olika jobbreformer. Den granskningen byggde på
              expertutlåtanden och visar att mer än hälften av regeringens viktigaste
              åtgärder för att öka sysselsättningen har haft ingen eller en
              mycket liten effekt. Jag ska ge några exempel:
            </seg>
            <seg xml:id="i-fa9971f285663b22-0">
              Jobbskatteavdraget: osäker effekt. Sänkt restaurangmoms: osäker
              effekt. A-kasseavgifter: fiasko. Jobbgaranti för unga: inga långsiktiga
              effekter. Sänkningen av arbetsgivaravgift för unga: ingen märkbar
              effekt. Fas 3: svag effekt. Jobbcoacher: marginell effekt. Listan
              kan göras lång.
            </seg>
            <seg xml:id="i-c3bae4b1b19e8937-0">
              Arbetsgivaravgiften för unga har dömts ut av bland annat Finanspolitiska
              rådet, Konjunkturinstitutet och en samlad ekonomkår, eftersom
              arbetslösheten bland de unga är högre nu än den var innan reformen
              sjösattes.
            </seg>
            <seg xml:id="i-1e8a70c000a67a22-0">
              När det gäller restaurangmomsen tvivlar experterna på att sänkningen
              skapar fler jobb i ekonomin som helhet och menar att den här momssänkningen
              snarare ska betraktas som ett branschstöd och är ett utomordentligt
              dyrt sätt att skapa jobb.
            </seg>
            <seg xml:id="i-3b5e5ce89ec8bb1f-0">
              Dessa båda reformer, alltså arbetsgivarrabatterna och den sänkta
              restaurangmomsen, kostar drygt 22 miljarder kronor om året utan
              några mätbara jobbeffekter. Är det ett klokt sätt att hantera
              skattebetalarnas pengar? Jag tycker inte det.
            </seg>
            <seg xml:id="i-fa7860c1051f2914-0">
              Regeringens jobbpolitik har havererat, och det är kommunerna
              som får stå för notan. Socialbidragen har blivit den enda livlinan
              för väldigt många fler människor nu. 11 miljarder landade notan
              på förra året.
            </seg>
            <seg xml:id="i-040098a3eb027a6c-0">
              Trots detta hävdar Anders Borg att regeringens jobbpolitik ligger
              fast. Varför gör ni inte mer, Anders Borg? Hur hög ska ungdomsarbetslösheten
              bli innan Anders Borg är beredd att ompröva sin politik?
            </seg>
          </u>
          <note type="speaker" xml:id="i-ec13fd2ff2d9f719-0">
            Anf. 60 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-76a300ab78a748ef-4">
            <seg xml:id="i-92146e97e773825a-0">
              Fru talman! Jag kan notera att Gunnar Andrén och Carl B Hamilton
              var nöjda med mitt tillrättaläggande av deras missförstånd. Det
              är bra. Då har jag lyckats med någonting i den här interpellationsdebatten.
            </seg>
            <seg xml:id="i-200e9a0b352d0c4f-0">
              Till finansministern vill jag säga att 2006 kanske det fanns
              någon sorts rimlighet i att gå ut och argumentera på det sätt
              som finansministern gör nu. Det var fel då också naturligtvis.
              Men det blir ju väldigt konstigt att argumentera på samma sätt
              nu 2013 som 2006 när politiken har prövats sedan den 1 januari
              2007 och inte fungerat.
            </seg>
            <seg xml:id="i-e1677920bfa6bd04-0">
              Resultatet är katastrofalt. En massarbetslöshet på över 8 procent,
              en ungdomsarbetslöshet på 25 procent och en tredubblad långtidsarbetslöshet
              det går bara inte att slå sig till ro och säga att det vi gjorde
              ska vi fortsätta med, när det har lett helt fel.
            </seg>
            <seg xml:id="i-cfc0353b3a6cfeed-0">
              Det är naturligtvis så, fru talman, att Anders Borg måste ändra
              kurs och försöka hitta någon riktning som leder Sverige rätt.
              Det är sant att vi har en finanspolitisk kris ute i världen. Det
              är sant att det finns stora bekymmer i många länder. Men Finland,
              Danmark, England, Tyskland, Belgien och Österrike i stort sett
              de allra flesta jämförbara länder ligger bättre till än det Anders
              Borg har lyckats med under sin tid som finansminister.
            </seg>
            <seg xml:id="i-ccfa0124ac6017a0-0">
              Det är ett misslyckande. Arbetslösheten är massiv. Långtidsarbetslösheten
              har tredubblats. Det är faktum, och då går det inte att argumentera
              på samma sätt som 2006.
            </seg>
          </u>
          <note type="speaker" xml:id="i-cc129a55c31fbe0d-0">
            Anf. 61 Finansminister ANDERS BORG (M):
          </note>
          <u who="unknown" xml:id="i-63482fecf6155c68-10">
            <seg xml:id="i-24a3be7d3896f752-0">
              Fru talman! Utvecklingen talar sitt tydliga språk. I Tyskland
              har reallönerna fallit med 1 procent. I Sverige har de ökat med
              10 procent. I Tyskland har man en statsskuld som i motsvarande
              andel av bnp skulle ha kostat oss närmare 500 miljarder. Vi kommer
              inte att behöva föra åtstramningspolitik i Sverige, utan vi kan
              möta en internationell nedgång med offensiva åtgärder precis som
              vi har gjort varje år under krisen.
            </seg>
            <seg xml:id="i-3c6b14ec9866d693-0">
              Sedan är det ju inte så att vi har en osäkerhet om vilka bedömningar
              expertmyndigheterna gör. Riksbanken, OECD, IMF och KI gör samma
              bedömning. Riksbanken säger att regeringens politik har sänkt
              arbetslösheten med ½ till 2 procent. KI säger 1,1 procent. Riksbanken
              konstaterar att ett stort antal forskarstudier har undersökt sambandet
              mellan ersättningsnivåer i arbetslöshetsförsäkringen och nivån
              på arbetslösheten. Sammantaget ger resultaten ett tydligt stöd
              Riksbanken skriver alltså tydligt stöd för att en sänkt effektiv
              ersättningsgrad leder till kortare genomsnittlig arbetslöshetstid
              och sjunkande arbetslöshet.
            </seg>
            <seg xml:id="i-a2f0632b3f006bc3-0">
              Jag skulle kunna fortsätta läsa upp forskningsresultat i timmar
              från institutioner som ger exakt samma budskap, därför att det
              här är en självklarhet. Om det lönar sig bättre att arbeta är
              det fler som är på arbetsmarknaden. Lönar det sig sämre att arbeta
              är det färre som är på arbetsmarknaden. Det är närmast en arbetsmarknadsmässig
              självklarhet som Socialdemokraterna bygger hela sin politik på
              att förneka.
            </seg>
            <seg xml:id="i-2b2386241e9d4f76-0">
              Låt oss analysera vad det är man föreslår från de rödgröna, alltså
              från Miljöpartiet och Socialdemokraterna. Det är två kompletterande
              paket som ska läggas bredvid varandra. Vi tittar på efterfrågan:
              Vi har kris i världen. Då föreslår Socialdemokraterna och Miljöpartiet
              att man ska höja momsen på restauranger. De vill alltså höja momsen
              i ett svagt efterfrågeläge.
            </seg>
            <seg xml:id="i-92617e538d47b1ae-0">
              Sedan ska man, för att ytterligare strama åt ekonomin, höja bensinskatten
              och alla transportskatterna med 15 miljarder så att alla människor
              som har behov av bilen verkligen ska känna i plånboken att nu
              finns det mindre pengar.
            </seg>
            <seg xml:id="i-fe510c0ea11d4898-0">
              När man så har stramat åt efterfrågan i ekonomin går man över
              till produktionssidan och slår till med 14 eller 16 miljarder,
              fick vi höra här, i höjda arbetsgivaravgifter. I en ekonomisk
              nedgång ska man alltså höja anställningskostnaderna med 15 miljarder.
            </seg>
            <seg xml:id="i-213caf21855c4828-0">
              Sedan ska man också höja bolagsskatten och återställa den till
              en hög nivå, vilket gör att vinsterna i näringslivet går ned och
              uppsägningscirkusen går vidare, och så ska man lägga på alla de
              här lastbils- och transportskatterna som också slår mot företagen.
            </seg>
            <seg xml:id="i-9d2b8c7841f3047d-0">
              Det här är en bakvänd politik. Att höja skatterna för att bygga
              ut bidragssystemen är en bakvänd politik om man tänker på vad
              vi är för ett land. Vi är en välfärdsstat. Vi är ett land som
              vill ha vår goda välfärd. Det betyder att människor måste arbeta.
              Vi har en åldrande befolkning. Vi har stigande behov inom vård,
              omsorg och pensioner. Ska vi klara det bygger det på att människor
              måste arbeta.
            </seg>
            <seg xml:id="i-ba279dfc3fe55d2f-0">
              Hur kan man då komma på idén att kraftigt strama åt ekonomin,
              försämra förutsättningarna för produktion och använda pengarna
              till att bygga ut bidragssystemen? Det är alldeles förryckt hur
              man kan komma på en sådan idé.
            </seg>
            <seg xml:id="i-01fedf9e5253cd3e-0">
              Sverige behöver mer av arbete, mer av produktion, mer av välfärd,
              fler människor på arbetsmarknaden, högre sysselsättning, lägre
              arbetslöshet. Då kan man inte föra en politik som skattar bort
              jobb och trycker ut människor från arbetsmarknaden. Det är, fru
              talman, en bakvänd politik.
            </seg>
          </u>
          <note type="speaker" xml:id="i-bff51667ca7f783d-0">
            Anf. 62 PIA NILSSON (S):
          </note>
          <u who="pia_nilsson_f6a18a" xml:id="i-c409cf6dcdc3f423-2">
            <seg xml:id="i-6f5f382972f6832f-0">
              Fru talman! Men arbetslösheten sjunker ju inte, Anders Borg.
              Den ökar för var dag som går. Den omfattar 428 000 personer nu.
              428 000 människor har blivit arbetslösa, merparten sedan Anders
              Borg blev finansminister. Är inte det lite besynnerligt?
            </seg>
            <seg xml:id="i-a9c288c38f557f20-0">
              Trots alla de insatser, eller ska vi säga på grund av de insatser
              som den här regeringen har skapat och de beslut man har fattat
              ökar arbetslösheten för varje dag som går. Är Anders Borg nöjd
              med det? Det verkar så. Jobbpolitiken ligger fast, svarar han.
              Regeringens uppgivna budskap till 400 000 arbetslösa människor
              i det här landet är att regeringens jobbpolitik ligger fast.
            </seg>
            <seg xml:id="i-549098b5e044b335-0">
              Vi socialdemokrater är inte nöjda. Arbetslösheten ska halveras.
            </seg>
            <seg xml:id="i-2243a9f809a774fe-0">
              Anders Borg kommer inte att se till att unga arbetslösa får hjälp
              redan den första dagen. Det gör vi. Jobb, praktik och utbildning
              ska unga människor ha inom 90 dagar.
            </seg>
            <seg xml:id="i-f522c4882f5a6f3e-0">
              Anders Borg kommer inte att anslå pengar till fler högskoleplatser.
              Det gör vi. 20 000 fler platser, eftersom behovet är så stort.
            </seg>
            <seg xml:id="i-a257e7d57068f25c-0">
              Anders Borg kommer att behålla fas 3. Det vägrar vi. Vi vill
              skapa extratjänster inom välfärd och ideell sektor, där man får
              göra riktig nytta och få riktig lön.
            </seg>
            <seg xml:id="i-289ef253d64fc6e9-0">
              Anders Borg kommer inte att satsa på gymnasieutbildning för alla
              under 25 år. Det gör vi, därför att arbetsmarknaden kräver det.
            </seg>
            <seg xml:id="i-a9bdd8bc02bdc75c-0">
              Anders Borg kommer inte att ta bort ansvaret för den andra sjuklöneveckan
              för företagen. Det gör vi, så att i första hand de mindre företagen
              vågar anställa.
            </seg>
            <seg xml:id="i-9de01b76e8d867e1-0">
              Nej, regeringens jobbpolitik ligger fast. Det är Anders Borgs
              budskap.
            </seg>
            <seg xml:id="i-413d074ae8aada76-0">
              Fru talman! Över 400 000 är arbetslösa, antalet långtidsarbetslösa
              har tredubblats, ungdomsarbetslösheten är högre. Kan det bli tydligare?
              Regeringens jobbpolitik har klart och tydligt misslyckats. Regeringen
              har kapitulerat.
            </seg>
          </u>
          <note type="speaker" xml:id="i-e0ee3143b8dc4a3b-0">
            Anf. 63 Finansminister ANDERS BORG (M):
          </note>
          <u who="unknown" xml:id="i-63482fecf6155c68-11">
            <seg xml:id="i-25acef5ff5038c40-0">
              Fru talman! Vi befinner oss i den längsta recessionen som vi
              har upplevt sedan depressionen. Det är ett allvarligt internationellt
              ekonomiskt läge. Vi har vårdat, värnat och säkrat Sverige under
              den perioden. Vi har haft stigande konsumtion i en period av recession.
              Vi har haft stigande reallöner i en period av recession. Vi har
              haft stigande sysselsättning och en inkomstspridning som i princip
              har varit oförändrad under de här åren, när den tidigare steg
              kraftigt. Det här är resultat som talar för att den svenska modellen
              står sig väl, som gör att vi kan vara stolta över Sverige.
            </seg>
            <seg xml:id="i-fabe8f245a788d66-0">
              Vi är inte ett land utan problem. Det behövs fortsatt reformpolitik.
              Det behövs fortsatt att man driver på med ansvar, arbete och utbildning.
              Men här har vi två väldigt tydliga skiljelinjer, en regering som
              vill jobba med ansvar, arbetslinje och kunskap. Sedan har vi en
              opposition som har satt ihop sin egen ekonomiska politik som handlar
              om en åtstramning av efterfrågan och produktion för att finansiera
              ett utbyggt bidragssystem, där kärnan är att pressa ut människor
              från arbetsmarknaden. Det här är skiljelinjerna i svensk politik.
              Det är det här vi ska debattera i valrörelsen, och det är en debatt
              jag ser fram emot.
            </seg>
            <seg xml:id="i-cf96558bea0dc14f-0">
              Man kan inte först strama åt efterfrågan med höjda bensinskatter
              och höjd restaurangmoms och sedan slå hårt mot produktionen med
              arbetsgivaravgifter, bolagsskatt och allt vad det är man har satt
              ihop för att sedan i en välfärdsstat med ett utbyggt skyddsnät,
              med ett bra fungerande trygghetssystem lägga fram ett barrage
              av åtgärder för att bygga ut bidragssystemen. Vi är och förblir
              en åldrande befolkning som behöver arbeta. Välstånd bygger på
              arbete. Det bygger inte på att man trycker ut människor i utanförskap.
              Där går skiljelinjen i svensk politik.
            </seg>
          </u>
          <note xml:id="i-238b4b58da921bb8-6">
            Överläggningen var härmed avslutad.
          </note>
          <note xml:id="i-d4b8f7b2b439a8fa-0">
            13 § Bordläggning
          </note>
          <note xml:id="i-5e18da636fce2b57-0">
            Anmäldes och bordlades
          </note>
          <note xml:id="i-f7db4ee5d0aee9c5-0">
            14 § Anmälan om frågor för skriftliga svar
          </note>
          <note xml:id="i-e92dba0ba185ea7b-0">
            Anmäldes att följande frågor för skriftliga svar framställts
          </note>
          <note xml:id="i-b26613e47f8a4659-0">
            den 3 maj
          </note>
          <note xml:id="i-f1017b9423e15097-0">
            Christina Höj Larsen
          </note>
          <note xml:id="i-e7dfba1517f78237-0">
            Anders Karlsson
          </note>
          <note xml:id="i-bd8d226189834bf1-0">
            Mats Pertoft
          </note>
          <note xml:id="i-89f6a06d7911662b-0">
            Frågorna redovisas i bilaga som fogats till riksdagens snabbprotokoll
            tisdagen den 14 maj.
          </note>
          <note xml:id="i-d7729fa57060b2f5-0">
            15 § Kammaren åtskildes kl. 12.25.
          </note>
          <note xml:id="i-da31085ddda6562e-0">
            Förhandlingarna leddes
          </note>
          <note xml:id="i-e34d3c7795280891-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
