<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--10</head>
          <docDate when="2013-10-04">2013-10-04</docDate>
        </div>
      </front>
      <body>
        <div>
          <note xml:id="i-426c79b4521730a4-0">
            ﻿
          </note>
          <note xml:id="i-0ffb9acd840e52bc-0">
            Riksdagens protokoll
          </note>
          <note xml:id="i-65385d9174559419-0">
            2013/14:10
          </note>
          <note xml:id="i-190c26157a095a6e-0" type="date">
            Fredagen den 4 oktober
          </note>
          <note xml:id="i-5abe132723466d8a-0">
            Kl. 09:00 - 09:59
          </note>
          <note xml:id="i-2c77551c7c0fa275-0">
            1 § Avsägelser
          </note>
          <note xml:id="i-56cd9031343edf26-0">
            Andre vice talmannen meddelade
          </note>
          <note xml:id="i-6f9dace2bfae0d3c-0">
            att Ingemar Nilsson (S) avsagt sig uppdraget som suppleant i
            näringsutskottet,
          </note>
          <note xml:id="i-31f7ae0d2b6a4560-0">
            att Adnan Dibrani (S) avsagt sig uppdraget som suppleant i näringsutskottet
            och
          </note>
          <note xml:id="i-cd6fb7f79a6ae010-0">
            att Bengt-Anders Johansson (M) avsagt sig uppdraget som suppleant
            i EU-nämnden.
          </note>
          <note xml:id="i-dfae146d74f82646-0">
            Kammaren biföll dessa avsägelser.
          </note>
          <note xml:id="i-9327ed5b7acff6a5-0">
            2 § Anmälan om kompletteringsval
          </note>
          <note xml:id="i-56cd9031343edf26-1">
            Andre vice talmannen meddelade
          </note>
          <note xml:id="i-f9fd94d8d047bfd7-0">
            att Socialdemokraternas riksdagsgrupp på grund av uppkomna vakanser
            anmält Ingemar Nilsson som ledamot i näringsutskottet, Berit Högman
            som suppleant i näringsutskottet och Sven-Erik Bucht som suppleant
            i näringsutskottet samt
          </note>
          <note xml:id="i-2c2f07bd1d5a69f3-0">
            att Moderata samlingspartiets riksdagsgrupp på grund av uppkomna
            vakanser anmält Bengt-Anders Johansson som ledamot i EU-nämnden,
            Johan Hultberg som suppleant i EU-nämnden, Ewa Thalén Finné som
            ledamot i styrelsen för Stiftelsen Riksbankens Jubileumsfond och
            Betty Malmberg som personlig suppleant för Ewa Thalén Finné i
            styrelsen för Stiftelsen Riksbankens Jubileumsfond.
          </note>
          <note xml:id="i-4256b79aa6d96ad2-0">
            Andre vice talmannen förklarade valda till
          </note>
          <note xml:id="i-8c21e499476aaaf5-0">
            ledamot i näringsutskottet
          </note>
          <note xml:id="i-a1b83cfdc005af52-0">
            suppleanter i näringsutskottet
          </note>
          <note xml:id="i-cfbf348a5a44bfbe-0">
            ledamot i EU-nämnden
          </note>
          <note xml:id="i-6cb69a120502b1b1-0">
            suppleant i EU-nämnden
          </note>
          <note xml:id="i-eb6d9223d487beae-0">
            ledamot i styrelsen för Stiftelsen Riksbankens Jubileumsfond
          </note>
          <note xml:id="i-7ff3587a0a13cd15-0">
            personlig suppleant för Ewa Thalén Finné (M) i styrelsen för
            Stiftelsen Riksbankens Jubileumsfond
          </note>
          <note xml:id="i-7252766b3ea57783-0">
            3 § Anmälan om ordförande i utskott
          </note>
          <note xml:id="i-92c71f35b5a755af-0">
            Andre vice talmannen anmälde att Jessica Polfjärd (M) valts till
            ordförande i arbetsmarknadsutskottet från och med den 3 oktober.
          </note>
          <note xml:id="i-e6108f7a98f78b95-0">
            4 § Anmälan om fördröjt svar på interpellation
          </note>
          <note xml:id="i-43c9ccbee3bbfde6-0">
            Följande skrivelse hade inkommit till riksdagen:
          </note>
          <note xml:id="i-beea9175e1a43d41-0">
            Interpellation 2013/14:12
          </note>
          <note xml:id="i-e74cb45140ba9c24-0">
            Interpellation 2013/14:12 Åtgärder mot dubbdäck
          </note>
          <note xml:id="i-54c53338d44275b7-0">
            Interpellationen kommer att besvaras fredagen den 8 november
            2013.
          </note>
          <note xml:id="i-272cdca95500f059-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-72f5cff5345fcafe-0">
            Rikard Jermsten
          </note>
          <note xml:id="i-e23ec549bc38bf98-0">
            5 § Ärenden för hänvisning till utskott
          </note>
          <note xml:id="i-bdec3eb8c7a65cef-0">
            Följande dokument hänvisades till utskott:
          </note>
          <note xml:id="i-4a0a7e391f78f2b4-0">
            den 27 november
          </note>
          <note xml:id="i-c92f8cd6f0ec8080-0">
            6 § Svar på interpellation 2013/14:16 om forskning på minoritetsspråk
          </note>
          <note type="speaker" xml:id="i-26610eccf3f7bda0-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-e9e2f03823a77b01-0">
            <seg xml:id="i-ce722aa54d02d4af-0">
              Herr talman! Isak From har, mot bakgrund av den översyn som Institutet
              för språk och folkminnen gör av sin verksamhet och ekonomi, frågat
              mig vilka åtgärder jag tänker vidta för att säkerställa minoritetsspråksutbildningen
              och minoritetsforskningen vid Umeå universitet.
            </seg>
            <seg xml:id="i-3fcc101f537dd0b4-0">
              Inledningsvis vill jag understryka att varje universitet och
              högskola ansvarar för att utbildning och forskning bedrivs med
              hög kvalitet och att de tillgängliga resurserna används effektivt.
              Det är även respektive universitets och högskolas sak att avgöra
              vilka utbildningar som ska erbjudas för att möta studenternas
              efterfrågan och arbetsmarknadens behov.
            </seg>
            <seg xml:id="i-1402bf5ac8943e8c-0">
              Liksom Isak From anser jag att det är viktigt att de nationella
              minoritetsspråken bevaras och utvecklas. För att trygga lärarförsörjningen
              för de nationella minoritetsspråken har regeringen gett vissa
              universitet och högskolor särskilda åtaganden för att bygga upp
              och utveckla ämneslärarutbildningen i finska, meänkieli, samiska
              och romani chib. Förutom att i enlighet med det särskilda åtagandet
              snarast bygga upp och utveckla ämneslärarutbildning i samiska
              har Umeå universitet även i uppdrag att varje läsår erbjuda utbildning
              i meänkieli och samiska. Min bedömning är att regeringen har gett
              Umeå universitet goda förutsättningar att klara detta uppdrag.
            </seg>
            <seg xml:id="i-4723d07c07c3218b-0">
              I sammanhanget är det viktigt att nämna att utbildning och forskning
              i minoritetsspråken även bedrivs vid andra universitet och högskolor
              i enlighet med uppdrag i regleringsbrev men också initierat av
              lärosätena själva.
            </seg>
            <seg xml:id="i-f9aea80b5d4ab344-0">
              I den redovisning av uppdraget angående ökat regionalt perspektiv,
              som Institutet för språk och folkminnen lämnade till regeringen
              den 1 september 2012, beskrivs bland annat hur institutet avser
              att ytterligare utveckla och förstärka det regionala perspektivet
              för att verksamheten i högre utsträckning ska ge effekter i hela
              landet. Planerade insatser är till exempel att samverkan generellt
              bör byggas ut med aktörer inom språk- och kulturområdet lokalt
              och regionalt samt att kontinuerligt utveckla myndighetens tjänster
              och samarbete med universiteten och högskolorna. Regeringen avser
              att följa hur det regionala perspektivet utvecklas.
            </seg>
            <seg xml:id="i-fdfa9a691a339fe9-0">
              Den översyn som institutet nu genomför av sin verksamhet och
              ekonomi syftar till att, med utgångspunkt i sitt uppdrag, åstadkomma
              en ändamålsenlig, flexibel och kostnadseffektiv organisation och
              verksamhetsstruktur.
            </seg>
            <seg xml:id="i-4efb489bc8d1823d-0">
              I det fortsatta arbetet är dialog med närmast berörda aktörer
              såsom universitet och högskolor viktig. Regeringskansliet har
              informerats om myndighetens översyn, men hur ett statligt institut
              exakt organiserar sin verksamhet är främst en fråga för myndigheten
              själv.
            </seg>
          </u>
          <note type="speaker" xml:id="i-366a1212d3210c92-0">
            Anf. 2 ISAK FROM (S):
          </note>
          <u who="isak_from_c7c532" xml:id="i-e3afca2a6ecb63f8-0">
            <seg xml:id="i-62d049075f4112c5-0">
              Herr talman! Tack för svaret, utbildningsministern! Jag återkommer
              till det senare.
            </seg>
            <seg xml:id="i-11159bd5b3622d18-0">
              Utgångspunkten för interpellationen är att generaldirektören
              för Institutet för språk och folkminnen avser att lägga ned två
              av sina verksamheter, Daum i Umeå och Dal i Lund.
            </seg>
            <seg xml:id="i-92c76326ce6b0051-0">
              Hela historien blir märklig eftersom myndigheten, om den nu fullföljer
              beslutet, går tvärsemot den viljeinriktning som både regering
              och riksdag har uttalat. I regleringsbrevet för 2012 har Institutet
              för språk och folkminnen fått i uppdrag att redovisa hur myndigheten
              arbetar med att öka ett regionalt perspektiv och hur myndigheten
              kan utveckla sin verksamhet så att den i högre utsträckning ska
              ge effekter i hela landet.
            </seg>
            <seg xml:id="i-d0cc2e81bcffc999-0">
              I regleringsbrevet konstateras att institutet är en myndighet
              som har en stark regional förankring. För ett år sedan beskrev
              institutet självt hur man avser att ytterligare utveckla och förstärka
              just det regionala perspektivet. Institutet skriver att man enligt
              uppdraget ska fortsätta kartlägga sin regionala verksamhet för
              att undersöka vilka län, landskap och kommuner som institutet
              samverkar mindre med. Som ett exempel på det skriver man att man
              behöver utveckla verksamheten på Daum som av geografiska skäl
              i dag har de flesta kontakterna med forskare, studenter och allmänhet.
              Satsningar bör också göras för att upparbeta nätverk i Norrbottens
              län, såväl i kusttrakterna som i inlandet. Man ska även särskilt
              beakta de långa avstånden.
            </seg>
            <seg xml:id="i-99dc05154e640890-0">
              Då är det märkligt att det mindre än ett år efteråt kommer ett
              besked om att man avser att helt och hållet klippa bort både Dal
              i Lund och Daum i Umeå som är de två delar av institutets arbete
              som särskilt jobbar med de regionala perspektiven. Det känns som
              att det går precis tvärtemot vad både regering och riksdag har
              uttalat.
            </seg>
            <seg xml:id="i-6f1f0c6b5561973d-0">
              Ett beslut om nedläggning skulle ha kommit i onsdags, men nu
              har det skjutits upp med anledning av att en arbetstagarkonsult
              ser över räkenskaperna. Besked väntas nu den 16 oktober. Därför
              är utbildningsministerns klargöranden här i dag extra viktiga.
            </seg>
            <seg xml:id="i-ff2af1cca4cd99aa-0">
              Min interpellation utgår ifrån det värsta. Om det blir en nedläggning
              får det helt klart negativa effekter på universiteten, både i
              Umeå och i Lund. Det är därför märkligt att utbildningsministern
              svarar så vagt på min interpellation. Utbildningsministerns svar
              är väldigt likt svaret på min fråga till kulturministern, nämligen
              att man avser att följa frågan, men man säger väldigt lite om
              hur man ska göra det.
            </seg>
            <seg xml:id="i-c7de82e2b1d2f5e7-0">
              Kulturministern hade sin chans i budgetpropositionen, men i den
              nämns frågan över huvud taget inte trots att den har varit känd
              under hela sommaren.
            </seg>
            <seg xml:id="i-9668f11394c59552-0">
              Jag efterfrågar ett starkare svar från utbildningsministern.
            </seg>
          </u>
          <note type="speaker" xml:id="i-c3fc12c71979b909-0">
            Anf. 3 KERSTIN ENGLE (S):
          </note>
          <u who="kerstin_engle_4cda41" xml:id="i-35f72b90121f660c-0">
            <seg xml:id="i-3b944ecab9dd9ed2-0">
              Herr talman! Jag kommer från Skåne och är ganska välinformerad
              om verksamheten i Lund, och jag reagerade på svaret till Isak
              From, nämligen att man ska följa den regionala samverkan och att
              regeringens tanke är att följa detta noggrant.
            </seg>
            <seg xml:id="i-dbf0573bc1939ce9-0">
              Men då måste jag ge lite mer information. Dialekt- och ortnamnsarkivet
              i Lund förvaltar ett immateriellt kulturarv och ger ett rikt material
              till forskningen. De har mycket kontakter med Lunds universitet,
              de undervisar studenter och de handleder doktorander i nordiska
              språk, etnologi och arkeologi vid universitetet och andra högskolor
              i regionen. Själva verksamheten är väldigt lokalt förankrad.
            </seg>
            <seg xml:id="i-899cb42f33240f5a-0">
              Enligt myndigheten handlar detta om ett strukturellt budgetunderskott,
              men det är ingen akut kris för ekonomin i dagens läge.
            </seg>
            <seg xml:id="i-156d7c025e264a49-0">
              För mig är verksamheten det viktiga och att man har ett regionalt
              perspektiv. Det blir svårt att sköta detta från Helsingfors och
              Göteborg, om man flyttar hela arkivet. Visserligen kan man göra
              mycket via it, videokonferenser och liknande, men jag tror inte
              att det fungerar i detta fall därför att det är viktigt för forskare
              och studenter att ha tillgång till alternativet. Det kan inte
              vara meningen att studenterna i Lund ska åka till Helsingfors
              eller Göteborg för att lära sig mer om de skånska perspektiven,
              de skånska dialekterna och de skånska ortnamnen.
            </seg>
            <seg xml:id="i-cb4d4a29380afe8a-0">
              Jag hoppas att utbildningsministern tar till sig detta och inser
              att det här är en stor och viktig fråga för regionen Skåne och
              naturligtvis även för Norrland.
            </seg>
          </u>
          <note type="speaker" xml:id="i-ec92fc817a3c6778-0">
            Anf. 4 Utbildningsminister JAN BJÖRKLUND (FP):
          </note>
          <u who="unknown" xml:id="i-e9e2f03823a77b01-1">
            <seg xml:id="i-e6cffa809401337a-0">
              Herr talman! Ja, Institutet för språk och folkminnen är viktigt
              för att vårda vårt kulturarv, och det har precis som sagts här
              anknytning till exempelvis minoritetsspråken, som är det perspektiv
              Isak From tar upp. Det är ingen tvekan om det.
            </seg>
            <seg xml:id="i-cee06f9f964ac2bc-0">
              Riksdagen har varit fullständigt enig över alla partigränser
              om att riksdag och regering inte ska gå in och bestämma detaljorganisationen
              i enskilda myndigheter.
            </seg>
            <seg xml:id="i-66e03261ca25ee23-0">
              Även om var och en av oss bor på en ort i Sverige och reser hit
              till riksdagen måste vi klara av att ta det ansvar som det innebär
              att vara riksdagsledamot, nämligen att inte detaljstyra myndigheternas
              organisation. Om vi ska börja göra det är det här bara en av flera
              hundra myndigheter. Om vi ska börja tala om hur de ska vara organiserade
              och exakt var de ska ha sina kontor är det en helt annan myndighetsstyrning
              än den som tillämpas i Sverige. Det var inte annorlunda under
              den förra socialdemokratiska regeringen. Båda debattörerna tillhör
              det partiet. Det var precis likadant då. Myndigheterna bestämmer
              själva om sin organisation.
            </seg>
            <seg xml:id="i-64a740a90cbd2a27-0">
              Ni är inte nöjda förrän jag säger att myndigheterna ska vara
              just på de orter ni förespråkar. Jag förstår att det är det som
              är poängen, men jag kommer inte att stå här i talarstolen och
              styra exakt hur dessa myndigheter ska vara organiserade. Om det
              bara är det svaret som gör er nöjda, att jag säger att jag styr
              detta, kommer ni inte att bli nöjda. Jag kommer inte att säga
              det, och inte kulturministern heller. Det kommer heller inte en
              regering med er egen partifärg att göra.
            </seg>
            <seg xml:id="i-084b3ee1a118f185-0">
              Ledningen för en myndighet måste själv få avgöra sin organisation.
              Mitt ansvar som utbildningsminister är att säkerställa att universitet
              och högskolor har resurser och uppdrag som står i paritet till
              varandra. Lunds universitet är Sveriges största universitet. Alla
              de andra lärosätena i Sverige är avundsjuka på de resurser som
              finns i Lund, det lovar jag. Att Lunds universitet inte skulle
              ha resurser att klara detta är helt enkelt inte sant.
            </seg>
            <seg xml:id="i-a9429ecdf2bb8029-0">
              Umeå universitet är också ett av Sveriges större forskningsuniversitet.
              Självklart klarar man av de uppdrag man fått när det gäller undervisning
              och forskning på minoritetsspråk. Jag hyser ingen oro alls över
              det. Jag har naturligtvis också nåtts av den oro som finns hos
              dem som jobbar med detta över att det kanske ska ske en omorganisation.
              Den oron är fullt förståelig, men styrelsen och ledningen i den
              myndighet som har ansvaret för detta i Sverige måste ändå få göra
              avvägningen av hur organisationen bäst bör ordnas. Jag har inhämtat
              informationen att beslutet just nu är uppskjutet, men myndigheten
              måste själv få hantera detta.
            </seg>
            <seg xml:id="i-c493b7d2fb6c2708-0">
              Sedan kan naturligtvis olika regionala aktörer försöka påverka
              den processen, men jag tycker att detta ska ske inom myndigheten
              och inte i riksdag och regering.
            </seg>
          </u>
          <note type="speaker" xml:id="i-a75a63e1a7ffe638-0">
            Anf. 5 ISAK FROM (S):
          </note>
          <u who="isak_from_c7c532" xml:id="i-e3afca2a6ecb63f8-1">
            <seg xml:id="i-90ebe4a5b3a61998-0">
              Herr talman! Jag tackar utbildningsministern.
            </seg>
            <seg xml:id="i-f160aa91e46a95a2-0">
              Indirekt handlar den här debatten om minoritetsspråkens ställning.
              I Norr- och Västerbotten är merparten av kommunerna samiska förvaltningsområden.
              Det är klart att det är lättare organisatoriskt om den myndighet
              som har ansvar för att arkivera och ta hand om meänkieli och samiska
              finns i Norrland än om den finns någon annanstans. Det är klart
              att det gör det lättare att samarbeta med Umeå universitet.
            </seg>
            <seg xml:id="i-b8e5ff441232c7be-0">
              Umeå universitet kommer förmodligen också att klara det här på
              ett eller annat sätt. Frågan är vad detta sänder för signaler.
              Just nu har det skapats en väldig oro. Jag tycker att tidigare
              ställningstaganden i regleringsbrev och budgetskrivelser har varit
              bra. Riksdag och regering har uttryckt ett klart ställningstagande
              för den verksamhet där man tydligt har pekat ut Daum i Umeå som
              särskilt viktigt för forskningen inom det samiska området.
            </seg>
            <seg xml:id="i-1d3bfc08387921dc-0">
              Jag tycker ändå att det är bra att utbildningsministern säger
              att han nogsamt följer detta. Det är klart att det här kommer
              att uppmärksammas på ett eller annat sätt. Jag vet att både Sametinget
              och de olika samiska organisationerna har tillskrivit i princip
              samtliga myndigheter och lyft den här frågan och att de är allvarligt
              oroade. Jag tycker inte att det vore särskilt kul om en sådan
              här fråga, som borde kunna lösas, hamnar i Europadomstolen eller
              någon annanstans, vilket den riskerar att göra.
            </seg>
            <seg xml:id="i-77f703a20bf893b2-0">
              Det kan handla om att det har varit dålig information. Då tycker
              jag att det är extra viktigt att vi härifrån riksdagen säger att
              detta är väldigt viktigt.
            </seg>
            <seg xml:id="i-643cc4b80fa3df0f-0">
              Precis som utbildningsministern säger ska vi inte vara inne och
              peta i myndigheternas organisation. Däremot har regeringen och
              riksdagen både genom regleringsbrev och propositioner tydligt
              anvisat färdvägar, och en sådan är särskilt att utveckla samarbetet
              med universiteten. Jag upplever att man inte gjort detta i full
              utsträckning. Det är möjligt att man nu tar chansen.
            </seg>
            <seg xml:id="i-fa82f4ec1538f157-0">
              Det är klart att det känns dumt att det arkivmaterial man har
              uppe i Umeå och som är viktigt för Umeå universitet ska flyttas
              till Göteborg eller Uppsala. Det gör det inte lättare för forskningen.
              Det gör det heller inte lättare för människor som sitter på arkivmaterial,
              inspelningar och berättelser att vilja lämna ifrån sig sitt immateriella
              kulturarv, vilket är en förutsättning för att det ska komma forskningen
              till del.
            </seg>
          </u>
          <note type="speaker" xml:id="i-eceaefafc99f925e-0">
            Anf. 6 KERSTIN ENGLE (S):
          </note>
          <u who="kerstin_engle_4cda41" xml:id="i-35f72b90121f660c-1">
            <seg xml:id="i-d81ed9d90a161aa7-0">
              Herr talman! Jag har full respekt för att vi har självständiga
              myndigheter, och jag vet att ministern inte ska eller kan detaljstyra.
              Men jag tycker inte att man kan kalla det detaljstyrning när man
              tänker kapa av en hel verksamhet och ta bort alla förutsättningar
              för det grundläggande uppdraget.
            </seg>
            <seg xml:id="i-7eb224c7f1473679-0">
              Det är sant att Lunds universitet har stora resurser. Det kanske
              finns förutsättningar att föra diskussioner med universitetet,
              men då måste man ge det den tid det kan ta. Det hoppas jag att
              man gör nu, i och med att beslutet har blivit uppskjutet och konsulten
              ska komma med sitt uttalande. Översynen har inte präglats av dialog
              och samverkan, men det kan vi väl hoppas på nu.
            </seg>
            <seg xml:id="i-4562a889fa8818bd-0">
              Vi pratar hela tiden om universitet och forskning, som är jätteviktigt.
              Humaniora måste vi också ha i ett väl fungerande samhälle. Men
              vi ska inte underskatta den folkrörelse med släktforskning och
              ortnamnsforskning som bedrivs av amatörer och entusiaster i hela
              vårt avlånga land. Det är också en del av ett mänskligt och humanistiskt
              samhälle att vi har sådana folkrörelser.
            </seg>
          </u>
          <note type="speaker" xml:id="i-afa453e11c0e82df-0">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-e9e2f03823a77b01-2">
            <seg xml:id="i-2b2570b733822758-0">
              Herr talman! Institutet för språk och folkminnen sorterar inte
              under mig utan under kulturministern.
            </seg>
            <seg xml:id="i-bb46b0140f58c617-0">
              Man ska dock inte tro att de som har gått in i sin yrkesbana
              i den här typen av yrken och verkar vid Institutet för språk och
              folkminnen drivs av någon längtan att förstöra eller rasera forskning,
              studier eller utveckling av språk och folkminnen. Det är precis
              tvärtom – de som har ansvaret för verksamheten drivs av att den
              ska ha så stort utrymme som möjligt och bedrivas med så hög kvalitet
              som möjligt. Tror vi något annat är vi fel ute.
            </seg>
            <seg xml:id="i-69a506435757c91b-0">
              På beskrivningarna låter det som om ledningen för myndigheten
              skulle vara ute efter att med en omorganisation rasera eller kapa
              av, som det uttrycktes nyss. Det tror jag inte ett ögonblick på.
              Ledningen drivs av att detta ska bli så bra som möjligt och väger
              naturligtvis olika organisatoriska alternativ mot varandra.
            </seg>
            <seg xml:id="i-781626654ac0221c-0">
              Om det sker någon geografisk förskjutning blir det alltid liv
              av olika karaktär – jag har varit med om det många gånger – både
              från medarbetare som kanske måste få nya arbetsuppgifter eller
              flytta och från regionala intressen som hör av sig. Men denna
              riksdag har i enighet givit Institutet för språk och folkminnen
              det ansvar de har, och de har att förvalta det ansvaret för att
              på bästa sätt vårda just språk och folkminnen samt de övriga uppdrag
              de har fått av denna riksdag. Vi måste lita på att de tar det
              uppdraget på allvar. Det gör jag fullt ut. Det är svåra avvägningar
              i organisationsfrågor, och när någonting ska ändras rör det alltid
              upp känslor, men vi kan inte lägga oss i härifrån. Jag delar dock
              helt frågeställarnas engagemang.
            </seg>
            <seg xml:id="i-a5f5121c7fde4504-0">
              Det blev någon konstig mix av nationella minoritetsspråk och
              skånska som blandades ihop. Det är möjligt att skånska är ett
              minoritetsspråk; jag vet inte. Lunds universitet etablerades en
              gång i tiden för att se till att man pratade skånska och inte
              danska i Skåne, så det var Lunds universitets huvuduppdrag en
              gång i tiden.
            </seg>
            <seg xml:id="i-eef44b935d0d7279-0">
              Jag tror att vi ska vara klara över att detta institut drivs
              av att ha högsta möjliga kvalitet i sin verksamhet.
            </seg>
          </u>
          <note type="speaker" xml:id="i-b44d9922990e4b02-0">
            Anf. 8 ISAK FROM (S):
          </note>
          <u who="isak_from_c7c532" xml:id="i-e3afca2a6ecb63f8-2">
            <seg xml:id="i-90ebe4a5b3a61998-1">
              Herr talman! Jag tackar utbildningsministern.
            </seg>
            <seg xml:id="i-661a27635acd048f-0">
              Jag tycker inte att det är fråga om vilken statlig myndighet
              som helst. Man kan inte jämföra den med Försäkringskassan, som
              flyttar kontor mellan olika orter rätt så ofta, utan det är fråga
              om en särskild kombinationsmyndighet där ett statligt arkiv ingår.
              Det har och ska ha en rättssäkerhet som håller i både snöstormar,
              vårfloder och annat. Generaldirektörer kommer och går, men statliga
              arkiv ska bestå.
            </seg>
            <seg xml:id="i-a6246cf94b12aab9-0">
              Vi socialdemokrater har att leva med borgerlig kulturpolitik
              och utbildningspolitik. Vi får göra våra avvägningar utifrån det.
              Regeringen storsatsade på någonting som kallas Kulturarvslyftet,
              som har blivit en stor flopp. Vi har valt att använda de pengarna
              på annat sätt, bland annat till att digitalisera samlingar. Vi
              tycker att ett utmärkt bra sätt att använda de pengarna är att
              satsa på att digitalisera mycket av det immateriella kulturarv
              som finns, bland annat på Daum i Umeå.
            </seg>
            <seg xml:id="i-b4d1b9ca9b6323d5-0">
              Men nu är det Björklunds gäng som styr i riksdagen. Jag hoppas
              att vi slipper återkomma till den här diskussionen och att vi
              i stället ska kunna konstatera att frågan löstes, att forskning
              kunde fortsätta att bedrivas med hög kvalitet, både i Umeå och
              i Lund, och att vi fortsatte att kraftigt verka för minoritetsspråken
              och de förutsättningar som de har i Sverige.
            </seg>
          </u>
          <note type="speaker" xml:id="i-2ba05b3757777f50-0">
            Anf. 9 Utbildningsminister JAN BJÖRKLUND (FP):
          </note>
          <u who="unknown" xml:id="i-e9e2f03823a77b01-3">
            <seg xml:id="i-66e25ab433dd41ad-0">
              Herr talman! Ni får finna er i att debattera själva frågeställningen
              om institutet med kulturministern.
            </seg>
            <seg xml:id="i-da0eb4134f35fdf0-0">
              Interpellationen till mig från Isak From handlar ju om kopplingen
              mellan Umeå universitet och Lunds universitet och forskning och
              utbildning. Det är de aspekterna som jag har ansvar för i min
              roll.
            </seg>
            <seg xml:id="i-e4b3a5fc5c68f5e4-0">
              Precis som interpellanten sade handlar det till slut om vilken
              regering och vilka budgetar man har. Lunds universitet och Umeå
              universitet har kraftigt högre forskningsbudgetar i dag än på
              den förra regeringens tid och betydligt mer resurser – i synnerhet
              Lund men även Umeå. Det har de därför att vi tycker att forskning
              är viktig.
            </seg>
            <seg xml:id="i-abd2caee8c244e77-0">
              Sverige fick omfattande kritik för att vi inte följde de nationella
              minoritetsspråkskonventionerna under den socialdemokratiska regeringen.
              Den kritiken får vi inte längre. Vi följer dem nu. Vi har gjort
              en lång rad åtgärder, bland annat har Umeå universitet fått både
              uppdrag och resurser att utbilda och forska i samiska. Helsingforss
              universitet som inte nämns här har fått uppdrag när det gäller
              finska.
            </seg>
            <seg xml:id="i-4ed8cd5acfd1717a-0">
              Precis det som interpellanten tar upp, nämligen de nationella
              minoritetsspråken och forskning och utbildning, har utvecklats
              väldigt mycket de senaste åren, på ett sådant sätt att Sverige
              inte längre får den tunga och skarpa kritik som vi fick när Socialdemokraterna
              satt i regering. Båda dessa universitet har omfattande forskningsresurser
              både för detta ändamål och för andra.
            </seg>
            <seg xml:id="i-7c89f6f52ee6750d-0">
              Jag uppfattar, och det gläder mig, att vi är överens om att inte
              gå in och detaljpeta i de här institutens organisation. Institutens
              ledning har säkert uppfattat att det finns starka lokala intressen
              som slår vakt om den befintliga organisationen. Det är säkert
              något som de väger in, men till sist är det de som måste väga
              in detta i sina överväganden när de fattar sina beslut och tar
              ansvar för de beslut de fattar. Det är den ordningen vi har, och
              det är den ordningen som har rått under mycket lång tid och under
              olika regeringar.
            </seg>
          </u>
          <note xml:id="i-482afae9a14b23d3-0">
            Överläggningen var härmed avslutad.
          </note>
          <note xml:id="i-07bba44257a018f5-0">
            7 § Svar på interpellation 2013/14:1 om resurser i äldreomsorgen
          </note>
          <note type="speaker" xml:id="i-465dbb32cd339f54-0">
            Anf. 10 Statsrådet MARIA LARSSON (KD):
          </note>
          <u who="nina_larsson_698017" xml:id="i-6363a4beba7e7b3e-0">
            <seg xml:id="i-57fccbade700f548-0">
              Herr talman! Det här blir på småländska; det är vad jag vet ännu
              inte något minoritetsspråk.
            </seg>
            <seg xml:id="i-7a6ae2c2c1be030f-0">
              Eva Olofsson har frågat mig vilka åtgärder jag avser att vidta
              för att äldreomsorgen ska få ökade resurser.
            </seg>
            <seg xml:id="i-96b908075eb055d4-0">
              Eva Olofsson beskriver flera problem hon upplevt inom dagens
              äldreomsorg och antyder att lösningen är ökade, statliga resurser.
              Jag utesluter inte alls att en del kommuner kan behöva avsätta
              mer resurser till sin äldreomsorg. Mycket pekar också på att det
              kommer att behövas mer resurser på längre sikt.
            </seg>
            <seg xml:id="i-623303f8a7388cc6-0">
              Samtidigt talar mycket för att det är fullt möjligt att förbättra
              innehållet i äldreomsorgen med dagens befintliga resurser. Sverige
              lägger nämligen mest resurser på vård och omsorg för äldre och
              har högst personaltäthet av samtliga 34 OECD-länder. Svensk äldreomsorg
              står sig således mycket väl i en internationell jämförelse.
            </seg>
            <seg xml:id="i-24b3b5614413d1fb-0">
              Vad gäller statliga tillskott har regeringen sedan 2007 satsat
              på resurser till äldreomsorgen om ca 2 miljarder kronor per år,
              det vill säga totalt ca 14 miljarder kronor. Det är en mycket
              betydande satsning i sitt slag vilken också påbörjat den resa
              av kvalitetsutveckling som Eva Olofsson talar om i sin interpellation.
            </seg>
            <seg xml:id="i-49e1e616b18e3787-0">
              Genom regeringens satsningar på de mest sjuka äldre, en satsning
              som sammanlagt omfattar 4,3 miljarder kronor och som bland annat
              används till att stimulera en ökad användning av kvalitetsregistren
              Senior alert, Svenska Palliativregistret, Svenska Demensregistret
              och Svenskt register för Beteendemässiga och Psykiska Symptom
              vid Demens, BPSD, har flera goda resultat bland äldre redan visat
              sig. Några exempel på resultat är att 11 900 äldre ordinerats
              färre olämpliga läkemedel bara under perioden januari 2012 till
              juli 2013. 224 kommuner har riskbedömt mer än hälften av de personer
              som bor i särskilt boende för fall, trycksår och undernäring,
              och hittills har 42 kommuner infört ett förebyggande arbetssätt
              på alla sina särskilda boenden.
            </seg>
            <seg xml:id="i-b81c2c6bff95d3ae-0">
              Frågan om bemanning och kompetens är i allra högsta grad ett
              arbetsgivaransvar. Kommunerna och de ansvariga för verksamheten
              måste än mer ta ansvar för att utbilda sina chefer och sin personal
              och på så vis förbättra ledarskap och effektivitet. Regeringen
              bidrar till kompetensstärkande insatser för såväl ledare som personal
              genom ledarskapsutbildningen för chefer i äldreomsorgen och omvårdnadslyftet
              för baspersonalen. Ledarskapsutbildningen har precis startat denna
              höst, och var femte chef sökte till första kursstarten. Sedan
              Omvårdnadslyftet infördes 2011 har ca 10 000 personer påbörjat
              en utbildning inom ramen för satsningen.
            </seg>
            <seg xml:id="i-1c5959a3258abfe0-0">
              Regeringen har också satsat på en utbildning i den nationella
              värdegrunden som kommunerna glädjande nog visat stort intresse
              för. Kompetenshöjande insatser inom äldreomsorgen är en av de
              viktigaste faktorerna för en god kvalitet, men också för att öka
              attraktionskraften i yrket och förmå fler att stanna kvar. Ökad
              kompetens kan nås också med små resurser. Den webbaserade utbildningen
              Demens ABC är ett bevis på detta. Fler än 50 000 personer har
              hittills genomgått utbildningen och fått godkänt. Nu utvecklas
              den utbildningsformen också för fler målgrupper än undersköterskor.
            </seg>
            <seg xml:id="i-922b09bdc2e09ac4-0">
              Ledarprogrammet Ledningskraft, som genomförs av SKL, har bidragit
              till att alla län nu varje år tar fram en handlingsplan för det
              gemensamma förbättringsarbetet. Alla huvudmän har påbörjat arbetet
              med att införa ett kvalitetsledningssystem för systematiskt kvalitetsarbete.
              I dag finns det också utvecklingsledare i samtliga län som stöd
              i spridningsarbetet av en god och sammanhållen vård och omsorg
              om de mest sjuka äldre.
            </seg>
            <seg xml:id="i-5194680179159ea3-0">
              I dag finns det 90 500 platser i särskilt boende. Allt fler bor
              hemma längre då hemmiljön kan göras mer tillgänglig och hälsoutvecklingen
              ger de flesta fler friska år. Regeringen har genom det så kallade
              investeringsstödet bidragit till att bättre anpassa beståndet
              så att det motsvarar efterfrågan.
            </seg>
            <seg xml:id="i-214540a9bfac2fce-0">
              Kvalitet i äldreomsorgen handlar om hur resurserna fördelas,
              effektivitet, ledarskap och kompetens. Inte minst är uppföljning
              och kontroll av väsentlig betydelse för att uppnå en väl fungerande
              äldreomsorg. Regeringen ser det som mycket angeläget att stödja
              kommunerna i deras arbete, dels genom stimulansmedel, dels genom
              kunskap såsom riktlinjer och tillsyn av verksamheter. Öppna jämförelser
              och den nationella brukarundersökningen är ytterligare exempel
              på initiativ från regeringen i syfte att skapa transparens och
              förbättringsarbete i verksamheterna.
            </seg>
            <seg xml:id="i-e6088a8a5763eafe-0">
              Kommunerna måste vara aktiva i hur resurserna fördelas och används.
              Det räcker inte att avsätta resurser och förvänta sig resultat,
              utan förutsättningar måste skapas för att möjliggöra förändrings-
              och förbättringsarbete. Utvecklingen på äldreboendet i Lycksele
              i tv-serien Sveriges bästa äldreboende , som Eva Olofsson refererar
              till, visar på betydelsen av hur resurserna används. Enskilda
              kommuners ansträngningar och metodik kan spela en avgörande roll
              för hur väl äldreomsorgen lyckas.
            </seg>
          </u>
          <note type="speaker" xml:id="i-675d38885730efa8-0">
            Anf. 11 EVA OLOFSSON (V):
          </note>
          <u who="eva_olofsson_993bb0" xml:id="i-b6e3cb2ac772a5ff-0">
            <seg xml:id="i-41edb895fbc425c2-0">
              Herr talman! Jag vill först tacka Maria Larsson för ett långt
              svar och börja där statsrådet slutade, med äldreboendet Smedsberget
              i Lycksele som ju på fyra månader med hjälp av två av landets
              främsta experter skulle bli Sveriges bästa äldreboende. Nu nådde
              man inte ända fram, och det var inte heller ett möjligt mål att
              klara på fyra månader.
            </seg>
            <seg xml:id="i-3669360d71362044-0">
              Statsrådet pekar på Smedsberget som ett exempel på att om vi
              använder de resurser vi har kan vi fixa problemen i äldreomsorgen.
              Jag håller med statsrådet så långt att man ska utveckla arbetssätt,
              sätta den äldre i centrum, se till att använda resurserna rätt,
              att man har rätt kunskaper och att de äldre får mer inflytande
              över sina insatser.
            </seg>
            <seg xml:id="i-c0f16db87620edd4-0">
              För mig visade också tv-serien något annat, nämligen på bristande
              resurser och för lite personal i äldreomsorgen, för det kan väl
              inte vara rimligt att man ska använda kaffekassan för att få en
              matplats som är trivsam för de äldre och där de äter mat tre gånger
              om dagen och umgås mycket med varandra? Det är väl inte rimligt
              att man ska behöva sälja inventarier på Blocket för att kunna
              göra i ordning en liten frisersalong eller att de äldre inte ska
              kunna lägga sig när de vill därför att man inte har tillräckligt
              mycket personal under kväll och natt? I stället för personalökning
              står man inför möjligheten att bli av med ytterligare nattpersonal.
              För mig visade tv-serien väldigt tydligt att äldreomsorgen behöver
              mer resurser.
            </seg>
            <seg xml:id="i-b41981cf96443f7a-0">
              Maria Larsson talar om att vi lägger mycket pengar på äldreomsorgen
              i Sverige vid en internationell jämförelse, och det gör vi. Det
              finns också mycket bra äldreomsorg. Vi har ju valt en generell
              välfärdsmodell i Sverige där alla äldre, oavsett om man har den
              lägsta pensionen eller är miljonär, ska veta att man får en bra
              äldreomsorg och en trygg ålderdom.
            </seg>
            <seg xml:id="i-14e92bf64446f93f-0">
              Vi har valt en modell som inte lägger ansvaret på oss kvinnor
              att ta hand om våra föräldrar och svärföräldrar. Vi ska göra det
              gemensamt, solidariskt i samhället. Det är den modell som Vänsterpartiet
              värnar och vill utveckla.
            </seg>
            <seg xml:id="i-20ebb05917e8116f-0">
              Mellan 2000 och 2012 försvann var fjärde plats på äldreboende
              – 30 000. Vi kan mer eller mindre varje dag se äldre människor
              som har stora omsorgsbehov, som nu senast den nästan 100 år gamla
              mannen i Heby som nekas plats på äldreboende. Det handlar alltså
              inte, som ministern sade, bara om att människor vill bo kvar hemma.
              Och det har försvunnit tusentals platser medan Maria Larsson varit
              äldreomsorgsminister.
            </seg>
            <seg xml:id="i-a33da5512a55488e-0">
              Det är jättebra att kunna bo hemma om man vill, om det fungerar
              och man är trygg, men ska man bo hemma och det inte fungerar speciellt
              bra har vi ingen bra äldreomsorg. Hemtjänsten är många gånger
              väldigt pressad i dag och har inte fått resurser för att ta hand
              om människor som behöver hjälp tre till sex gånger om dagen. Vi
              har en hemtjänst som också har alldeles för lite resurser och
              som stressar runt. Man får för lite tid från början, och många
              gånger räknas gångtider och annat bort och tas från den äldres
              tid. Ofta kan man inte få in vikarier. Om något oförutsett händer
              får man helt enkelt improvisera, och då mister äldre den hjälp
              de egentligen skulle ha.
            </seg>
            <seg xml:id="i-b8e79c6970a745a5-0">
              Vänsterpartiet lägger inte något sparbeting på kommuner och landsting
              på 2,5 miljarder om året som regeringen gör när man inte räknar
              upp statsbidragen med löner och prishöjningar. Det blir 7 miljarder
              på tre år. Vi öronmärker i den budget vi presenterade i går 2
              miljarder i riktade pengar till mer personal i äldreomsorgen.
              Det skulle göra skillnad med 6 000 fler anställda eller på tre
              år 12 000 fler arbetskamrater i äldreomsorgen.
            </seg>
            <seg xml:id="i-43a3ffae32f30b23-0">
              Jag vill fråga äldreministern: Anser Maria Larsson verkligen
              att det är tillräckligt med resurser i dagens äldreomsorg?
            </seg>
          </u>
          <note type="speaker" xml:id="i-a82e883c2238f866-0">
            Anf. 12 Statsrådet MARIA LARSSON (KD):
          </note>
          <u who="nina_larsson_698017" xml:id="i-6363a4beba7e7b3e-1">
            <seg xml:id="i-2de29fcc8e141ad0-0">
              Herr talman! Jag tror att vi känner igen det Vänstern säger.
            </seg>
            <seg xml:id="i-32f2d9a7dd958cb9-0">
              Eva Olofsson och jag är överens om en sak, nämligen att vi ska
              ha en bra äldreomsorg av god kvalitet. Därför är det intressant,
              Eva Olofsson, att fråga de äldre själva. Det gjorde ju aldrig
              ni på den tiden ni bistod regeringen i regeringsarbetet. Ni brydde
              er inte om att fråga de äldre. För mig har det varit en viktig
              kunskapskälla. Då kan jag se att 88 procent är nöjda eller mycket
              nöjda med sin hemtjänst och att 80 procent är nöjda eller mycket
              nöjda med sitt särskilda boende. Det är ändå siffror att ta till
              intäkt för att vi har en mycket väl fungerande äldreomsorg.
            </seg>
            <seg xml:id="i-9d4fdcc27441ac63-0">
              Jag kan bli lite orolig när medierna och oppositionen ständigt
              pekar på bristerna. Det ger ett intryck av att vi inte har någonting
              som fungerar i det här landet, och det är inte sant, Eva Olofsson.
              Sverige är ett land som har mycket god äldreomsorg. Sedan har
              vi en förbättringspotential. Den ska vi ta oss an, för det är
              den som är intressant ur mitt perspektiv. Jag är mest intresserad
              av de 12 procent som ännu inte är nöjda, men låt oss inte glömma
              att mycket är väl fungerande. Den svartmålning som Eva Olofsson
              står för är lite bekymmersam, tycker jag.
            </seg>
            <seg xml:id="i-4438741dc3eef9b5-0">
              Det ser olika ut i olika kommuner. Jag har till exempel varit
              i Eva Olofssons hemkommun och fått ganska förfärliga berättelser
              om hur man där försökte omorganisera hemtjänsten så att ingen
              person skulle komma tillbaka till sin vårdtagare på mycket lång
              tid.
            </seg>
            <seg xml:id="i-10162bc129997dd4-0">
              En av de viktigaste kvalitetsfaktorerna från de äldres perspektiv
              är att det är samma person som kommer tillbaka, som man lär känna
              och som nästan blir en personlig vän som får dela sorg och glädje
              i vardagen.
            </seg>
            <seg xml:id="i-10ee6bc92f92139d-0">
              Därför är jag angelägen om att arbetsvillkoren för personalen
              i äldreomsorgen är goda och att det finns utvecklingsmöjligheter.
              Det är därför vi bistår kommunerna, trots att de har huvudansvaret,
              med utbildningssatsningar där man inte bara kan få en basutbildning
              utan också möjlighet att fördjupa sig och bli specialist som undersköterska.
            </seg>
            <seg xml:id="i-6bd013d9d7983efc-0">
              Den värdegrundsutbildning som vi har haft har sått frön som gör
              att välbefinnandet hos de äldre kan ställas i centrum ute på de
              enskilda boendena.
            </seg>
            <seg xml:id="i-ea1afdc8239466ec-0">
              Ledarskapsutbildningen för äldreomsorgens chefer, som vi startade
              nu i höst, är central och viktig för äldreomsorgens fortsatta
              utveckling. Äldreomsorgens chefer har en nyckelfunktion för att
              driva kvalitetsutvecklingen vidare.
            </seg>
            <seg xml:id="i-123176708f4f88cb-0">
              Resurser kan behövas i en del kommuner eftersom Sverige ser olikt
              ut. Men vi kan också använda de resurser vi har på ett bättre
              sätt. Ibland handlar det om organisationsfrågor.
            </seg>
            <seg xml:id="i-0c494e9fff822f0b-0">
              Ta till exempel Smedsberget, där personalen hade lunch samtidigt
              som de äldre åt och en skulle serva alla. Genom en liten omorganisation
              där man försköt luncherna så att all personal inte hade lunch
              samtidigt fick man till stånd en mycket bättre organisation från
              de äldres perspektiv.
            </seg>
            <seg xml:id="i-269d62085dfc51ef-0">
              Det kan vara denna typ av förändringar som behöver göras. Det
              behövs dock också ett metodiskt och strukturerat utvecklingsarbete
              som vi har satt i gång bland annat genom att belöna alla som arbetar
              med kvalitetsregister på ett sätt som har fått ett fantastiskt
              genomslag.
            </seg>
            <seg xml:id="i-dcd50978a0f43bb7-0">
              Jag ska be att få återkomma till ett sådant exempel i nästa inlägg.
            </seg>
          </u>
          <note type="speaker" xml:id="i-596c169c65a90831-0">
            Anf. 13 EVA OLOFSSON (V):
          </note>
          <u who="eva_olofsson_993bb0" next="cont" xml:id="i-cba735ed99f716b6-0">
            <seg xml:id="i-a48df3d113ccfe95-0">
              Herr talman! Jag har jobbat med äldreomsorg sedan 1976 och sett
              mycket av förändringarna. I Göteborg där jag var kommunalråd med
              ansvar för äldreomsorg för snart åtta år sedan jobbade vi med
              brukarundersökningar långt innan det gjordes på nationell nivå.
              Då lärde jag mig att använda dem på rätt sätt, nämligen för att
              se hur det såg ut i lokala hemtjänstgrupper och äldreboenden och
              vad man där kunde förbättra men att inte dra generella slutsatser
              av dem.
            </seg>
            <seg xml:id="i-2de3249dcceb6d76-0">
              Min mamma fick denna undersökning när jag var hemma och hälsade
              på henne. Hon har hemtjänst fyra gånger om dagen och sade själv
              att hon inte alltid kommer ihåg allt. Många äldre fyller i den,
              och många gånger kryssar de i att det är bra på frågan om de är
              nöjda med personalen, vårdbiträdet eller undersköterskan.
            </seg>
            <seg xml:id="i-df0638e676329f91-0">
              Men man ska nog också lyssna på andra. Det är inte bara jag som
              anser att äldreomsorgen behöver mer resurser. När jag besöker
              hemtjänst och äldreboenden är detta det vanligaste önskemålet
              från dem som jobbar där. När jag talar med äldre och träffar pensionärsorganisationer
              och Demensförbundet får jag samma synpunkt.
            </seg>
            <seg xml:id="i-5442651b2586aa6b-0">
              Forskarna pekar på att anhöriga får ta ett större ansvar i dag.
              Omstruktureringen av äldreomsorgen har gjort att äldreboendeplatser
              försvunnit, inte bara för att äldre vill bo mer hemma utan för
              att kommunerna inte har råd att behålla samma antal äldreboendeplatser.
              Det är billigare och mer flexibelt med hemtjänst, och vi får en
              hemtjänst där personalen inte har förutsättningarna att ta hand
              om dem med stora omsorgsbehov.
            </seg>
            <seg xml:id="i-3e13a767b218530c-0">
              Det är bra om vi erkänner att vi behöver göra mer än att ha kvalitetsregister
              i äldreomsorgen. Vi behöver mer personal – främst för att få en
              bättre kvalitet i äldreomsorgen så att de äldre till exempel kan
              få välja när de vill lägga sig, vilket de inte fick på Smedsberget,
              och kan få mat som är lagad från grunden, vilket inte heller hände
              på Smedsberget. De fick äta Mannerströms mat en gång, men storköket
              i Lycksele gjorde aldrig om från grunden.
            </seg>
            <seg xml:id="i-a58fe701a3c0086f-0">
              Alltför många i hemtjänsten beskriver, precis som Kommunals och
              SSR:s rapport, att tiden försvinner. Den är från början satt utifrån
              att biståndshandläggarna är ålagda att hålla budget och hålla
              nere kostnaderna. Sedan ska hemtjänstpersonalen fixa detta. Så
              lite tid som möjligt ska gå åt till gångtider, reflexion och social
              dokumentation. Det finns ingen luft i systemet. Vi vet dock att
              det kan hända olika saker. Då måste man kanske lägga lite mer
              tid någonstans, och så pajar hela dagen.
            </seg>
            <seg xml:id="i-acb6bfc643d7bab5-0">
              Denna verklighet har jag fått beskriven för mig av många människor
              som jobbar i äldreomsorgen, och jag har själv sett den när jag
              har gått med en heldag och sett hur hemtjänsten jobbar.
            </seg>
            <seg xml:id="i-9669d722f453662b-0">
              Jag har träffat många duktiga människor i äldreomsorgen som vill
              jobba vidare om det blir rimliga arbetsvillkor. Jag har också
              träffat dem som jobbar på helgscheman som är sådana att ingen
              av oss skulle vilja att någon jobbar så. I Uppsala är KD:s Ebba
              Busch äldreomsorgsansvarig. Där har 80 procent av dem som jobbar
              i äldreomsorgen delade turer, det vill säga de får en paus mitt
              på dagen. Man anser sig inte ha råd att ha vettiga arbetsscheman.
            </seg>
            <seg xml:id="i-22dac201eb2a22ab-0">
              I kompetenssatsningen gick två tredjedelar av pengarna inte åt
              första året. Förra året gick bara 60 procent åt. Hur kan det bli
              så när en fjärdedel av hemtjänstens personal och en femtedel av
              personalen på äldreboendena saknar rätt grundutbildning?
            </seg>
          </u>
          <note xml:id="i-0399445f1b4b1fd1-0">
            Anf. 14 GUNNAR ANDRÉN (FP):
          </note>
          <u who="eva_olofsson_993bb0" prev="cont" xml:id="i-f81bceb6f1a0e951-0">
            <seg xml:id="i-b223f094a0f0d850-0">
              Herr talman! Det är ofta inte roligt att bli gammal. Barbro Westerholm,
              ledamot av denna kammare, har vid något tillfälle sagt: Man ska
              leva hela livet, dock inte sista året.
            </seg>
            <seg xml:id="i-c8b92ae60004de7d-0">
              Det ligger något i det, för det är precis på slutet som vi alla,
              oavsett bakgrund, ofta är i stort behov av mycket mer mänsklig
              omsorg.
            </seg>
            <seg xml:id="i-1686fd81b8024169-0">
              Precis som statsrådet sade är förutsättningarna olika för olika
              personer. Här kan vi, precis som Eva Olofsson beskrev, gå till
              nära relationer. Jag befinner mig själv i en sådan där en nära
              anhörig är i behov av 24-timmarsvård medan vederbörandes äkta
              hälft klarar sig ganska bra. Detta visar de stora skillnader som
              finns.
            </seg>
            <seg xml:id="i-0df028dc468fed10-0">
              I medierna ser vi nästan alltid bara bristerna. Det är naturligt.
              Den internationella undersökning som kom så sent som i onsdags
              visar dock att Sverige är bäst i världen när det gäller äldreomsorg.
              Givetvis kan man diskutera kriterierna. Kanske har vi inte den
              bästa omsorgen, men vi har de högsta ambitionerna – och så ska
              det vara.
            </seg>
            <seg xml:id="i-33867bd9d2aec2d9-0">
              Vi ska, precis som interpellationen andas, ha ständigt höga ambitioner.
              De missförhållanden vi ser i tv och läser om är avarter som vi
              måste arbeta systematiskt för att komma bort från.
            </seg>
            <seg xml:id="i-c29d04f9c906a573-0">
              Jag begärde ordet av en särskild anledning som har en tråkig
              bakgrund, nämligen de ekonomiska resurserna. Det finns en föreställning
              om att Sveriges kommuner har det trångt ekonomiskt. Det är en
              ganska felaktig uppgift, men förutsättningarna är förstås olika
              i olika kommuner.
            </seg>
            <seg xml:id="i-f1200e364b9c498a-0">
              Vi hade en nedgång i de kommunala resurserna 2009 och 2010, och
              regeringen anslog extra pengar. Genom min verksamhet i skatteutskottet
              och finansutskottet vet jag dock att kommunerna de två senaste
              åren har haft väldiga överskott på i storleksordningen 20 miljarder
              kronor.
            </seg>
            <seg xml:id="i-b48182ce93f58a56-0">
              Här måste vi lägga ansvaret på de ansvariga kommunalpolitikerna.
              Det kan nog ofta vara som Eva Olofsson säger, nämligen att kommunerna
              prioriterar bort resurser till äldreomsorgen i konkurrens med
              andra kommunala verksamheter. Då kan det på sina håll bli nedläggningar
              av institutioner och så vidare.
            </seg>
            <seg xml:id="i-a67c11c11ff252ba-0">
              Dock tror jag, herr talman, att man alltid måste komma ihåg en
              annan sak, nämligen: Vad är det som äldre människor mest av allt
              prioriterar? Det är kontinuitet i de personliga relationerna.
              Det är det allra viktigaste. Jag har på många håll sett att människor
              vill att det ska vara samma person eftersom det ger en personlig
              trygghet. Det har i grund och botten inte med ekonomiska resurser
              att göra, utan det har att göra med organisationen och vilken
              förståelse man har för den enskilde pensionären eller den vårdbehövande.
              Tryggheten ligger i den personliga relationen.
            </seg>
          </u>
          <note type="speaker" xml:id="i-a3a11121a88c0426-0">
            Anf. 15 Statsrådet MARIA LARSSON (KD):
          </note>
          <u who="nina_larsson_698017" xml:id="i-6363a4beba7e7b3e-2">
            <seg xml:id="i-4e7e248fa58b6d3c-0">
              Herr talman! Det är mycket glädjande att många internationella
              undersökningar har kommit den senaste tiden som rankar Sveriges
              äldreomsorg som bäst i världen. Ibland är det därför bra med utländska
              bedömare när vi blir lite hemmablinda.
            </seg>
            <seg xml:id="i-e8e9243a4e162805-0">
              Sedan finns det utmaningar kvar, och jag håller med Eva Olofsson
              om att det inte är rimligt att man inte själv ska få bestämma
              sig när man ska gå och lägga sig på kvällen.
            </seg>
            <seg xml:id="i-fadb10a021aea126-0">
              Min idé med att införa en värdegrund för äldreomsorgen, som så
              tydligt talar om att det som man ska eftersträva är varje äldres
              välbefinnande, betyder just att man måste fråga: När vill du gå
              och lägga dig? Det ska inte ske enligt schema efter hur personalen
              arbetar.
            </seg>
            <seg xml:id="i-5507bb13b0eec5d0-0">
              Samtidigt är det mycket viktigt att kommunerna ger sina anställda
              bra arbetsvillkor så att man kan bibehålla kontinuiteten, så att
              människor vill stanna ett helt yrkesliv och kunna utvecklas i
              yrket. Det är avgörande för vilken kvalitet vi får. Då är en kommun
              mycket kortsiktig och dumdristig om den inte ser till att skapa
              goda arbetsvillkor för sin personal. Men, som sagt, det är inte
              en fråga som ligger på staten, utan det är kommunernas huvudansvar.
            </seg>
            <seg xml:id="i-d4cad920c01c1ea3-0">
              Beträffande maten händer det en del. Jag inviger en hel del nya
              äldreboenden, och jag gläds åt när det finns tillagningskök i
              boendena. Tyvärr lades många tillagningskök ned bland annat under
              den tid som Eva Olofsson bistod den tidigare regeringen. Samma
              sak var det med antalet platser. När Vänsterpartiet var stödparti
              till den tidigare regeringen lades 20 000 platser ned mellan 2000
              och 2006. Det var naturligtvis ett mycket stort tapp. Det var
              vad vi såg när vi kom till makten. Därför inrättade vi ett investeringsstöd
              för att skjuta på och säga tydligt till kommunerna att det behövs
              fler platser. Därför har denna minskningstakt bromsats upp dramatiskt,
              Eva Olofsson. Det är en mindre minskning av antalet särskilda
              platser i boenden i dag än det var när ni var stödparti till den
              förra regeringen därför att vi har vidtagit en rad åtgärder.
            </seg>
            <seg xml:id="i-8bdcf0821b4dfe7b-0">
              För ett tag sedan träffade jag en undersköterska från Tierp.
              Hon kom fram till mig och sade: Jag har jobbat i äldreomsorgen
              sedan 70-talet, och jag måste säga att det aldrig hänt så mycket
              positivt som det har gjort de senaste åren.
            </seg>
            <seg xml:id="i-526282b8b07b6582-0">
              Det är en hög ambitionsnivå från regeringens sida. Vi har utvecklat
              mängder av reformer. Vi har tillfört stora ekonomiska satsningar
              till stöd för kommunerna. Men det som är viktigt är att man arbetar
              på ett strukturerat sätt. Här har vi försökt hjälpa till att ta
              fram metoder.
            </seg>
            <seg xml:id="i-2f6e8a5f9bdb1648-0">
              Låt mig nämna BPSD-registret, som har så stor betydelse i praktiken.
              Jag var nere i Skåne och tittade på när man jobbade med det på
              Silverängens demensboende. Där visade man mig bland annat hur
              man hade skattat en mans besvär. Han hade stora problem med att
              han var aggressiv, att han var vandrare, hade motoriska störningar,
              hade sömnsvårigheter, saknade matlust och var deprimerad. Man
              gjorde en skattning av hans tillstånd och såg att detta var en
              person som verkligen inte mådde bra och som inte hade någon hög
              livskvalitet. Man bestämde sig för vissa insatser. Hela personalen
              är med, och alla gör på samma sätt.
            </seg>
            <seg xml:id="i-1320bd7bbbbb54bf-0">
              Eftersom mannen var så aggressiv på morgonen bestämde man att
              ge honom frukost på sängen eftersom han kanske var hungrig. Efter
              tre månader hade man nått remarkabla resultat. Livskvaliteten
              hade förbättrats oerhört mycket. Det som fanns kvar var lite aggressivitet
              och lite depression. De andra faktorerna – jag tror att det var
              nio – var reducerade genom att man samfällt hade analyserat ett
              problem och gjort likadant.
            </seg>
            <seg xml:id="i-7ecf7c09d7ccc389-0">
              Det är detta som jag menar med att det är så viktigt med ett
              strukturerat arbete. På detta ställe sade man att det är personalen
              som är medicinen. Samtidigt minskade man dramatiskt medicineringen
              av bland annat antidepressiva läkemedel.
            </seg>
          </u>
          <note type="speaker" xml:id="i-f195588446acfeea-0">
            Anf. 16 EVA OLOFSSON (V):
          </note>
          <u who="eva_olofsson_993bb0" xml:id="i-b6e3cb2ac772a5ff-1">
            <seg xml:id="i-24085287a769842b-0">
              Herr talman! Jag ska kortfattat kommentera det som Gunnar Andrén
              sade. Jag delar dessa miljarder med 290 kommuner som vi har i
              Sverige. Enligt den senaste rapporten som jag såg från SKL har
              kommunernas ekonomi försämrats, och de måste ha ett visst överskott
              eftersom de annars får dra ned på verksamheten så fort den ändras
              lite.
            </seg>
            <seg xml:id="i-8dc064227b2e0d8d-0">
              Det vore intressant att höra Maria Larsson svara på följande
              fråga: Hur mycket av de pengar som man har satsat på äldreomsorgen
              är pengar som ligger permanent kvar i äldreomsorgen och som kan
              användas till att anställa fast personal? Det är intressant att
              man faktiskt ser att det fattas personal på äldreboendena och
              att det är alldeles för stressigt i hemtjänsten.
            </seg>
            <seg xml:id="i-acf61af893f03be8-0">
              När jag diskuterade min mammas hemtjänst fick jag svaret att
              man inte har råd med personkontinuitet.
            </seg>
            <seg xml:id="i-b796ec574ef5ff2d-0">
              Jag anser precis som Maria Larsson och Gunnar Andrén att personkontinuitet
              är en av de allra största kvalitetsfaktorerna för att ha en bra
              äldreomsorg. Vi har kopplat vår öronmärkta satsning på 1 miljard
              till hemtjänsten till att man ska jobba med äldres inflytande
              och med personkontinuitet just för att det är en så viktig kvalitetsfaktor.
            </seg>
            <seg xml:id="i-58f2b7c59b4083f5-0">
              Maria Larsson sade att jag antyder och anser som om det vore
              min enskilda ståndpunkt att det fattas resurser i äldreomsorgen.
              Men det har bland andra forskare som professor Marta Szehebely
              visat. Hon har visat att äldre i dag får göra mer insatser just
              för att resurserna är mindre och för att så många med omfattande
              behov får hemtjänst.
            </seg>
            <seg xml:id="i-066562fe32cf2be5-0">
              Detta är en viktig välfärdsfråga eftersom de äldre ska ha det
              bra. Det är en viktig jämställdhetsfråga. Men vi i Vänsterpartiet
              är mycket tydliga. Vi säger nej till skattesänkningar. Vi sätter
              välfärden före. Därför öronmärker vi tydligt pengar till mer personal.
              Detta står inte i motsättning till att vi också kompetenssatsar
              med utbildningsvikariat så att kommunerna har råd att använda
              pengarna till utbildning. Jag fick inte svar på frågan varför
              pengarna blev över.
            </seg>
          </u>
          <note type="speaker" xml:id="i-9a8a3ebdb309a654-0">
            Anf. 17 Statsrådet MARIA LARSSON (KD):
          </note>
          <u who="nina_larsson_698017" next="cont" xml:id="i-b9071c4a5a89bfdd-0">
            <seg xml:id="i-78f6d655907c13a9-0">
              Herr talman! Jag ska börja med att svara på frågan om det blir
              pengar över. Det som vi kan göra från regeringens sida är att
              ställa pengar till förfogande för kommunerna. Sedan är det kommunerna
              som väljer om de vill nyttja dem. Då blir det ibland pengar över
              därför att kommunerna inte är tillräckligt mycket på hugget. Det
              beklagar jag därför att jag naturligtvis vill att de pengar som
              vi avsätter ska användas till avsett ändamål.
            </seg>
            <seg xml:id="i-45a124050c2a0dc7-0">
              Men låt mig säga att trycket på utbildningssatsningarna har varit
              enormt stort. Man kan ta värdegrundsutbildningarna som exempel
              där platserna gick åt som smör i solsken. Man kan även ta ledarskapsutbildningen
              som exempel där var femte chef i äldreomsorgen söker vid första
              ansökningstillfället. Det finns ett fantastiskt sug från personalens
              sida att vilja gå. Då måste också kommunerna bistå dem så att
              de kan göra det eftersom kompetensen är en viktig kvalitetsfaktor.
            </seg>
            <seg xml:id="i-0ecb891f4fd747a5-0">
              Personalen är naturligtvis guldet i verksamheten. Jag blir nästan
              allra gladast när jag tittar på vad de äldre själva tycker om
              personalen. 94 procent av de äldre säger att de är nöjda med det
              bemötande som de får av personalen. Den siffran gläds jag åt.
              Jag hoppas att all personal i hela landet som jobbar i äldreomsorgen
              känner detta gensvar från de äldre om att de tycker att det är
              fantastiskt och att de är nöjda med bemötandet.
            </seg>
            <seg xml:id="i-35a73607bad2f9b4-0">
              Men det är mer än bemötande som behövs. Det behövs struktur,
              det behövs evidensbaserade metoder, och man behöver jobba med
              kvalitetsregister. Då kan vi undvika fallskador, undernäring och
              trycksår. Vi får en mer professionell organisation. Sedan ska
              vi använda personalen till det som är viktigt, nämligen att den
              tar sig tid att prata och hålla i handen.
            </seg>
            <seg xml:id="i-30d60c44b34b7e3a-0">
              Det är precis det som man visar på Smedsberget. Om man gör vissa
              justeringar och omorganisationer kan man få loss denna tid. Det
              är också vad personalen på Silverängens demensboende i Simrishamn
              säger. Man säger att man plötsligt har frigjort tid därför att
              aggressiviteten har minskat så att personalen har tid med mycket
              mer av sociala aktiviteter.
            </seg>
            <seg xml:id="i-82e0d0f989f33ba6-0">
              Det finns en stor förbättringspotential också inom befintliga
              resurser. Sedan kan det behövas mer resurser på en del håll i
              landet och inte minst bemanning på natten.
            </seg>
          </u>
          <note xml:id="i-482afae9a14b23d3-1">
            Överläggningen var härmed avslutad.
          </note>
          <note xml:id="i-7b79b68d1832c160-0">
            8 § Bordläggning
          </note>
          <note xml:id="i-9e6036b0bd956626-0">
            Följande dokument anmäldes och bordlades:
          </note>
          <note xml:id="i-4006d7290ec6bd55-0">
            9 § Anmälan om fråga för skriftligt svar
          </note>
          <u who="nina_larsson_698017" prev="cont" xml:id="i-5fd5de8294bdcadc-0">
            <seg xml:id="i-26d2afb564675aad-0">
              Följande fråga för skriftligt svar hade framställts:
            </seg>
          </u>
          <note xml:id="i-4313310ca9f60fcf-0">
            den 3 oktober
          </note>
          <note xml:id="i-40bfce52cd24caa5-0">
            Kent Ekeroth
          </note>
          <note xml:id="i-c9aefae19fcf09e9-0">
            Frågan redovisas i bilaga som fogats till riksdagens snabbprotokoll
            tisdagen den 15 oktober.
          </note>
          <note xml:id="i-e1acf3c62c0c69e1-0">
            10 § Anmälan om skriftligt svar på fråga
          </note>
          <note xml:id="i-7524328792757e40-0">
            Skriftligt svar på följande fråga hade inkommit:
          </note>
          <note xml:id="i-4313310ca9f60fcf-1">
            den 3 oktober
          </note>
          <note xml:id="i-02ae9d9bb5badfff-0">
            Hannah Bergstedt
          </note>
          <note xml:id="i-acb7a13e01265b90-0">
            Svaret redovisas i bilaga som fogats till riksdagens snabbprotokoll
            tisdagen den 15 oktober.
          </note>
          <note xml:id="i-06ade34d57be2b05-0">
            11 § Kammaren åtskildes kl. 9.59.
          </note>
          <note xml:id="i-013effe9a21c5b67-0">
            Förhandlingarna leddes av andre vice talmannen.
          </note>
          <note xml:id="i-cf5687549ef6cad4-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
