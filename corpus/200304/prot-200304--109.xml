<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--109</head>
          <docDate when="2003-05-05">2003-05-05</docDate>
        </div>
      </front>
      <body>
        <div>
          <note xml:id="i-df9cee7143455649-0">
            ﻿
          </note>
          <note xml:id="i-07e8e5a8afbcffad-0">
            Riksdagens protokoll
          </note>
          <note xml:id="i-7b748cbfb22c5ffb-0">
            2003/04:109
          </note>
          <note xml:id="i-633526bbfa3ec54a-0" type="date">
            Onsdagen den 5 maj
          </note>
          <note xml:id="i-fc506260b4e85236-0">
            Kl. 09:00 - 20:42
          </note>
          <note xml:id="i-1e6b7f92e6afa1ac-0">
            1 § Justering av protokoll
          </note>
          <note xml:id="i-86ce14c5b4e67e2c-0">
            Justerades protokollet för den 29 april.
          </note>
          <note xml:id="i-b4f58b8fa03f638d-0">
            2 § Avsägelse
          </note>
          <note xml:id="i-e5813361b34ae1f1-0">
            Förste vice talmannen meddelade att Ulla Hoffmann (v) avsagt
            sig uppdraget som ledamot i Utrikesnämnden.
          </note>
          <note xml:id="i-8fe69e133f28a423-0">
            Kammaren biföll denna avsägelse.
          </note>
          <note xml:id="i-cda6eb799abf1fc1-0">
            3 § Anmälan om kompletteringsval till Utrikesnämnden
          </note>
          <note xml:id="i-291550b885344640-0">
            Förste vice talmannen meddelade att Vänsterpartiets riksdagsgrupp
            på grund av uppkomna vakanser anmält Lars Ohly som ledamot i Utrikesnämnden
            och Alice Åström som suppleant i Utrikesnämnden.
          </note>
          <note xml:id="i-eec725561d3d65ba-0">
            Förste vice talmannen förklarade valda till
          </note>
          <note xml:id="i-ca59419eb934bf06-0">
            ledamot i Utrikesnämnden
          </note>
          <note xml:id="i-4d57585c16599646-0">
            suppleant i Utrikesnämnden
          </note>
          <note xml:id="i-d7e6ea4f59d985e7-0">
            4 § Hänvisning av ärenden till utskott
          </note>
          <note xml:id="i-78e96fd412fee070-0">
            Föredrogs och hänvisades
          </note>
          <note xml:id="i-ef83fe042a83d8b9-0">
            5 § Förnyad bordläggning
          </note>
          <note xml:id="i-34e3704e388f888b-0">
            Föredrogs och bordlades åter
          </note>
          <note xml:id="i-9959f3eb939b0d50-0">
            6 § Beslut om ärenden som slutdebatterats den 29 april
          </note>
          <note xml:id="i-906236eeeea5a48b-0">
            Punkt 1
          </note>
          <note xml:id="i-b7cbd5594e93b63a-0">
            Punkt 12
          </note>
          <note xml:id="i-0126c8d36b522459-0">
            Punkt 13
          </note>
          <note xml:id="i-2fb623bac269d9b3-0">
            Punkt 15
          </note>
          <note xml:id="i-61c7f66b0ad84f57-0">
            Övriga punkter
          </note>
          <note xml:id="i-906236eeeea5a48b-1">
            Punkt 1
          </note>
          <note xml:id="i-d6bf1f369d55fd44-0">
            Punkt 2
          </note>
          <note xml:id="i-5c10a99772bd7929-0">
            Punkt 3
          </note>
          <note xml:id="i-2a24f2fec9156801-0">
            Punkt 6
          </note>
          <note xml:id="i-9dd373f4bd0fe428-0">
            Punkt 9
          </note>
          <note xml:id="i-751895162c7e0376-0">
            Punkt 11
          </note>
          <note xml:id="i-2fb623bac269d9b3-1">
            Punkt 15
          </note>
          <note xml:id="i-61c7f66b0ad84f57-1">
            Övriga punkter
          </note>
          <note xml:id="i-e17a2db1dcb6c71e-0">
            Ajournering
          </note>
          <note xml:id="i-777b539594035387-0">
            Kammaren beslutade kl. 9.14 på förslag av förste vice talmannen
            att ajournera förhandlingarna till kl. 9.30 då ceremonin med anledning
            av Europeiska unionens utvidgning skulle äga rum.
          </note>
          <note xml:id="i-c1cbb59a8a17d966-0">
            Återupptagna förhandlingar
          </note>
          <note xml:id="i-0ded7b513ee574c5-0">
            Förhandlingarna återupptogs kl. 9.30.
          </note>
          <note xml:id="i-deb0fb17285309b3-0">
            7 § Ceremoni med anledning av Europeiska unionens utvidgning
          </note>
          <note xml:id="i-64f1e8160904c105-0">
            Anf. 1 TALMANNEN:
          </note>
          <note xml:id="i-f6b5aa9557eff53c-0">
            Ärade ledamöter! För första gången står i dag Europeiska unionens
            flagga jämte den svenska här i riksdagens plenisal. Vi tyckte
            att detta var ett lämpligt tillfälle.
          </note>
          <note xml:id="i-469c6fa72b64c794-0">
            I lördags firades runtom i Europa, liksom här i Sverige, EU:s
            utvidgning med tio nya medlemmar. Det är en stor glädje för oss
            att ha representanter från de nya medlemsstaterna på läktaren
            i dag.
          </note>
          <note xml:id="i-81c0b043b3c1ced1-0">
            Å Sveriges riksdags vägnar vill jag ta tillfället i akt att hälsa
            Cypern, Estland, Lettland, Litauen, Malta, Polen, Slovakien Slovenien,
            Tjeckien och Ungern välkomna i Europeiska unionen. Det var en
            enhällig riksdag som tog ställning för er anslutning i december.
            Vi vet också att utvidgningen har ett starkt stöd hos det svenska
            folket.
          </note>
          <note xml:id="i-9505f7e5eca0e426-0">
            Det har i europeisk historia alltid funnits en spänning mellan
            enhetssträvanden och autonomi. Krafter som verkar sammanhållande
            och sådana som verkar splittrande har löpt parallellt. Det har
            visat sig att de bästa perioderna i Europas historia har varit
            när gränserna hållits öppna för människor, idéer och varor.
          </note>
          <note xml:id="i-80288f0f75f38b96-0">
            Drömmen om Europa, enat och i samarbete, har kommit och gått
            genom århundraden. Den har ofta varit kopplad till en strävan
            efter maktbalans. Men framför allt har drivkraften varit längtan
            efter fred. Redan på 500-talet e.Kr. tänkte sig påven Gregorius
            den store, som också har kallats Europas fader, ett samfund av
            västeuropeiska stater under påvlig ledning. Stora tänkare på 1700-talet
            som Voltaire, Rousseau och Kant hade olika förslag om ökat samarbete
            mellan de europeiska länderna. Och 1849, då fredsrörelsens stora
            kongress öppnade i Paris, inledde Victor Hugo med att tala om
            ett Europas förenta stater.
          </note>
          <note xml:id="i-9310928a41d6fb87-0">
            Ett sådant tillfälle i historien, då drömmen om Europa var stark,
            var naturligtvis efter det andra världskriget. På fredag är det
            59 år sedan Tyskland kapitulerade utan villkor på alla fronter.
            Det är också en dag som kommer att högtidlighållas i många länder.
            Därmed hade freden kommit till Europa. Men det var en svårt sargad
            kontinent som hade att resa sig efter krigets förödelse.
          </note>
          <note xml:id="i-caa9c01c4f0fd393-0">
            Århundraden av tänkande och skrivande om ett förenat Europa hade
            inte lyckats skapa varaktiga projekt för samarbete och integration.
            I slutändan hade de söndrande krafterna alltid segrat. De inflytelserika
            statsmän som efter andra världskrigets slut tog sig an drömmen
            om Europa hade egentligen inte mycket konkret att luta sig mot.
          </note>
          <note xml:id="i-b879c247fb61a94e-0">
            Den svenske diplomaten Ingemar Hägglöf har liknat Västeuropa
            under decennierna efter andra världskriget vid en väldig byggarbetsplats.
            Han skriver så här: Det hamrades och snickrades på fördrag, allianser
            och organisationer. Den ena europeiska organisationen efter den
            andra tog form: Brysselpakten, OEEC, Europarådet, Nato, Europeiska
            betalningsunionen, Kol- och stålunionen, Europeiska försvarsgemenskapen,
            Västeuropeiska unionen, Europeiska frihandelsområdet, Europeiska
            ekonomiska gemenskapen, EFTA, OECD. Det byggdes, ändrades, vrakades,
            förhandlades, slogs ihop. Statsmän frammanade stolta visioner.
          </note>
          <note xml:id="i-65fe888ae7658bf6-0">
            Så långt Ingemar Hägglöf.
          </note>
          <note xml:id="i-09be610067b00282-0">
            Samtidigt hade Europa snabbt efter kriget delat sig i två block.
            Redan 1946 målade Winston Churchill upp bilden av en järnridå,
            som hade gått ned över Europa från Lübeck till Trieste. Snart
            lades till den politiska uppdelningen en ekonomisk i och med att
            den amerikanska Marshallhjälpen enbart antogs av länderna i väst.
            Före 1940-talets slut var den polariserade värld som kom att betecknas
            det kalla kriget ett faktum. Den 1 maj i år satte slutligen punkt
            för denna period i Europas historia.
          </note>
          <note xml:id="i-f42c2825046ad344-0">
            Omvälvningen började det dramatiska året 1989 då det kommunistiska
            samhällssystemet i Central- och Östeuropa föll samman. En reformvåg
            av demokrati och marknadsekonomi svepte över länderna som snabbt
            vände sina blickar mot Europeiska unionen. Många var faktiskt
            villiga att ge upp en del av det självbestämmande som man kämpat
            så hårt för, för att bli delaktiga i något större. Resultaten
            från folkomröstningarna om EU-anslutning i de nya medlemsländerna
            har här talat ett tydligt språk. Många har vittnat om känslan
            av att komma tillbaka till Europa känslan av att komma hem.
          </note>
          <note xml:id="i-5e371dce8e2c1f23-0">
            Kalla krigets slut innebar också möjligheter för handeln, freden
            och säkerheten i Medelhavsområdet. EU har sedan många år strävat
            efter utökade ekonomiska, politiska, sociala och kulturella förbindelser
            i denna region. Cyperns och Maltas medlemskap i unionen är ett
            uttryck för detta.
          </note>
          <note xml:id="i-be64ac00f0d1b86c-0">
            Kära ledamöter! Vissa av de byggen som Ingemar Hägglöf nämnde
            har så småningom övergivits. Andra har vi genom åren fortsatt
            att snickra på. Europeiska unionen tillhör ett av de byggen som
            kommit att bli allt viktigare.
          </note>
          <note xml:id="i-957e3cc29456091a-0">
            Utvecklingen av unionen har drivits framåt av behovet att tillsammans
            hantera gemensamma utmaningar. Frågar man medborgarna i samtliga
            25 medlemsländer, vilka frågor som EU bör arbeta med, blir svaret:
            Bekämpa arbetslösheten, fattigdomen, terrorismen och den organiserade
            brottsligheten, bevara freden i Europa och skydda miljön.
          </note>
          <note xml:id="i-9649811425595a62-0">
            Dessa är de viktigaste utmaningarna. Men integrationen i EU har
            också drivits fram av det möjligas konst. Efterhand har det geografiska
            området vidgats med fler och fler medlemmar, och den institutionella
            kapaciteten har ökat. Alltfler sakfrågor har kommit att behandlas
            inom EU:s ram. Till de ursprungliga områdena handel, jordbruk,
            konkurrensfrågor och transport har under årens lopp lagts en rad
            andra som monetärt samarbete, utbildning och kultur, för att nämna
            några.
          </note>
          <note xml:id="i-bb6eb09430a6c7fd-0">
            Detta ställer naturligtvis krav på den demokratiska processen
            liksom på oss folkvalda. Alla folkvalda församlingar har ett ansvar
            att värna demokratin. Det gäller i kommunerna, i landstingen,
            i Europaparlamentet och naturligtvis här i Sveriges riksdag. På
            alla nivåer måste vi folkvalda fråga oss: Vad kan vi göra för
            att främja öppenheten, tydligheten och dialogen med medborgarna?
          </note>
          <note xml:id="i-2f5efb6a59def207-0">
            EU är en gemenskap av demokratiska stater. Hur säkerställer vi
            demokratin, själva fundamentet för denna gemenskap, som nu omfattar
            450 miljoner människor? Det är en stor utmaning som vi har att
            hantera.
          </note>
          <note xml:id="i-16f39796020ff78a-0">
            Jag skulle vilja lyfta fram tre aspekter. För det första måste
            vi bli bättre på att samarbeta med parlamentariker i andra EU-länder
            och i Europaparlamentet. I konventets förslag till nytt fördrag
            får de nationella parlamenten ett särskilt ansvar att på medborgarnas
            vägnar bevaka att subsidiaritetsprincipen följs.
          </note>
          <note xml:id="i-a838131298fdd0b1-0">
            Genom en kontrollmekanism har parlamenten sex veckor på sig att
            reagera om de anser att en fråga inte hör hemma på EU-nivå.
          </note>
          <note xml:id="i-e3325824fce957a8-0">
            I denna nyordning ser jag ett stort behov av samarbete mellan
            parlamenten i EU. Vi bör ha i minnet att EU numera omfattar 26
            parlament, 37 kammare, ungefär 430 fasta utskott och över 9 000
            ledamöter.
          </note>
          <note xml:id="i-0802d5279fae743c-0">
            För det andra måste vi bli mer aktiva i EU-frågorna här i Sveriges
            riksdag. Fler ledamöter måste komma in på plan, och utskotten
            måste ta ett större ansvar. Längre fram i denna månad kommer vår
            gemensamma arbetsgrupp att redovisa sina preliminära slutsatser
            kring detta för Riksdagskommittén.
          </note>
          <note xml:id="i-e9b78128c47463b5-0">
            För det tredje är det angeläget att vi inom EU tar del av debatterna
            i varandras länder. Det kan vi självklart göra genom personliga
            möten och kontakter, men jag ser också att nationella medier har
            en central roll i detta. För om vi ska vara ärliga, är det inte
            särskilt många som läser Financial Times, Le Monde eller Die Zeit
            eller ens en gång ser på andra länders TV-kanaler.
          </note>
          <note xml:id="i-44f8b5c67a89b831-0">
            Ärade ledamöter! EU har alltid haft en gäckande karaktär. Unionen
            låter sig svårligen kategoriseras. Det är en komplex organisation,
            som befinner sig i ständig förändring, vad Jacques Delors har
            kallat ett oidentifierat politiskt objekt. Vissa statsvetare hävdar
            att EU lättast kan förstås som en process, snarare än en institution,
            och jag är benägen att hålla med.
          </note>
          <note xml:id="i-c424f1802582b1c1-0">
            Men en sak är säker: den europeiska union som vi kände före den
            1 maj finns inte längre. Nu öppnas nya möjligheter. De tio nya
            medlemsländerna har mycket att bidra med. De kommer in som friska
            fläktar i ett etablerat samarbete, med höga ambitioner och nya
            perspektiv och idéer. Jag är förvissad om att vi kommer att ha
            mycket att vinna på att lyssna och lära av varandra.
          </note>
          <note xml:id="i-122304fd6b3820ca-0">
            Den processen har redan börjat. Riksdagens kontakter med Bryssel
            och med EU:s medlemsländer har ökat rejält under senare år. Förra
            året och i år kommer representanter för Sveriges riksdag att ha
            besökt eller tagit emot besök från en klar majoritet av EU:s medlemsländer.
            Flera utskott och partigrupper har börjat samarbeta tätare med
            sina motsvarigheter i andra parlament inom EU.
          </note>
          <note xml:id="i-26d7137894c10c65-0">
            Jag skulle tro att detta samarbete alltmer kommer att handla
            om konkreta politiska sakfrågor och allt mindre om allmänt erfarenhetsutbyte
            och kontaktskapande. Vi kommer att hitta likasinnade i andra parlament
            som vi kan bygga allianser med för att få bättre genomslag för
            svenska ståndpunkter i unionen.
          </note>
          <note xml:id="i-19d7da8007e57eaf-0">
            En stor del av det vi har framför oss handlar därför om att kavla
            upp ärmarna och diskutera problem och lösningar över nationsgränser.
            Det handlar om handfast hederligt politiskt arbete i den utvidgade
            unionen, ibland arbetsamt men ofta stimulerande, ja spännande
            och roligt.
          </note>
          <note xml:id="i-fdee3ee87e5d7862-0">
            Låt oss vara uppriktiga: EU var, och är, inte allas förstahandsval
            för europeiskt samarbete. Men EU är numera den plats där 25 länder
            sitter och fattar gemensamma beslut som påverkar vardagen för
            hundratals miljoner människor.
          </note>
          <note xml:id="i-a9e2ab21fd918e0e-0">
            EU är en organisation, en process, som inte bara bidrar till
            fred och säkerhet utan även föder oro. Konsekvenserna av utvidgningen
            är ett sådant exempel. Vi hade här i riksdagen en intensiv debatt
            om övergångsregler förra onsdagen. I de nya medlemsländerna är
            det risken för att förlora unga högutbildade som har bekymrat
            många. Inom ramen för EU möts dessa olika perspektiv. Här har
            vi att hantera varandras oro och varandras bekymmer. Vi ger och
            vi tar och vi håller ihop.
          </note>
          <note xml:id="i-acb39dc2ca77034b-0">
            För det verkar faktiskt som att nu, när valet är fritt om man
            vill delta eller inte, så är de sammanhållande krafterna i Europa
            till slut starkare än de splittrande. Flaggorna bakom mig representerar
            just det.
          </note>
          <note xml:id="i-f3600a735c6d56d5-0">
            (Applåder)
          </note>
          <note xml:id="i-5e5cb02c7e8d01d7-0">
            8 § Verksamheten i Europeiska unionen under 2003
          </note>
          <note type="speaker" xml:id="i-37dd232d2c9f0cb0-0">
            Anf. 2 URBAN AHLIN (s):
          </note>
          <u who="urban_ahlin_23f18c" next="cont" xml:id="i-64e40ba7a77aa9f9-0">
            <seg xml:id="i-9e3a1e6ccd026b07-0">
              Herr talman! Sverige spelade en stor roll för utvidgningen av
              den europeiska unionen. Alla Sveriges regeringar har med kraft
              kunnat stödja den europeiska utvidgningen genom att det har funnits
              ett så starkt stöd ifrån Sveriges riksdag. Alla riksdagens partier
              har varit helt eniga om det viktiga med att den onaturliga uppdelningen
              av Europa slutförs och att vi förs samman till en helhet. Kom
              ihåg i dag, dock, att vi inte ska låta oss nöja med att floden
              Bug vid östra sidan av Polen blir EU:s östra gräns. Utvidgningen
              kommer att fortsätta.
            </seg>
            <seg xml:id="i-1eb1f590dcacab6d-0">
              I dag är det värt att påminna om att alla Europas länders folk
              har en rätt att få bli medlemmar av Europeiska unionen. Jag skulle
              också vilja påminna om den unika roll som Sveriges riksdag faktiskt
              spelade när Sovjetunionen föll samman. De baltiska länderna hade
              folkvalda parlament, men de styrdes från Moskva. Den svenska regeringen
              ville naturligtvis väldigt ogärna samarbeta med regeringen i Moskva
              om vår utrikespolitik gentemot Baltikum. På den tiden sköttes
              faktiskt Sveriges utrikespolitik av Sveriges riksdag med våra
              kontakter med våra vänner på andra sidan Östersjön.
            </seg>
            <seg xml:id="i-24f4a932795557cc-0">
              Mina kolleger i utrikesutskottet och en del andra utskott kommer
              senare att vittna från sina besök i Baltikum och Polen och det
              deltagande de hade vid deras firande. Men låt mig få vara lite
              personlig och göra en ornitologisk utsvävning. Under de tio år
              som jag har suttit i riksdagen och fått ansvaret från det socialdemokratiska
              partiet att företräda oss i frågor som handlar om Europeiska unionens
              utvidgning och vår relation till Öst- och Centraleuropa har jag
              i alla tal hänvisat till ornitologins värld, och jag vill sluta
              cirkeln genom att göra detsamma i dag.
            </seg>
            <seg xml:id="i-86a508d8655dcef8-0">
              När muren hade fallit vet vi alla hur svårt vi hade att komma
              ihåg namnen på de berörda länderna och deras huvudstäder. Hur
              var det nu? Var Vilnius huvudstad i Lettland, och var någonstans
              låg Riga? Samtidigt öppnades en möjlighet för oss amatörornitologer
              att se fåglar som vi aldrig tidigare hade sett. Blåkråkan är en
              rar fågel i den svenska naturen men finns faktiskt i ganska talrik
              mängd i Baltikum. Vi fick möjlighet att komma dit och göra nya
              bekantskaper, träffa nya vänner och se nya fåglar. En solidaritet
              och en vänskap uppstod över Östersjön denna Östersjö som tidigare
              höll oss isär men som nu faktiskt sluter oss samman.
            </seg>
            <seg xml:id="i-e30663dce4ebc83e-0">
              Denna vänskap och solidaritet utvecklades så mycket att hundratals
              kyrkor, frikyrkoförsamlingar, fotbollsklubbar, kommuner och landsting
              flög fram och tillbaka över Östersjön för att utveckla samarbeten,
              vänortsprogram och aktiviteter tillsammans. Vi flög likt kustsnäppan
              helt obehindrat över nationsgränserna, fram och tillbaka. Vi behandlade
              varandra som grannar. Vi hälsade på hos varandra. Vi hade trevligt
              tillsammans. Men nu har vi ingått i samma familj.
            </seg>
            <seg xml:id="i-69b59c292af6aabc-0">
              Rosenfinken är en väldigt vacker fågel en klarröd liten fink.
              För 20 år sedan var den ganska ovanlig i den svenska naturen.
              Sedan dess har den invandrat från östra Europa, och den finns
              i dag i talrik mängd i Sverige. Jag vet inte om någon ledamot
              nu i maj kan finna tid för en skogspromenad jag vet att det är
              en sammanträdestyngd månad men försök! Just i maj sitter nämligen
              denna klarröda rosenfink med självklar stolthet och auktoritet
              i den svenska naturen och sjunger sin sång. Precis på samma sätt
              som våra grannländer nu har ingått i samma familj kommer deras
              kulturer, tradition, språk och sång att vara en naturlig del i
              vårt svenska samhälle.
            </seg>
            <seg xml:id="i-4aa2c61087e50adb-0">
              Låt mig härma rosenfinken. Den låter som jag nu visar genom att
              vissla.
            </seg>
          </u>
          <note xml:id="i-4a0346eb816ec3b6-0">
            Minnesramsan för alla amatörornitologer är: Pleased to meet you.
            Pleased to meet you.
          </note>
          <u who="urban_ahlin_23f18c" prev="cont" xml:id="i-3912d369fc19d41d-0">
            <seg xml:id="i-1e0d231c83f1460a-0">
              Det är vad vi i dag säger till ambassadörerna för de nya medlemsländernas
              folk: Pleased to meet you!
            </seg>
          </u>
          <note type="speaker" xml:id="i-6fa11b4ad5fd22f9-0">
            Anf. 3 BERNDT EKHOLM (s):
          </note>
          <u who="berndt_ekholm_3f39c7" next="cont" xml:id="i-37f3d3e033c87be2-0">
            <seg xml:id="i-6c6e94030ace1c2b-0">
              Herr talman! I Litauen firades EU-inträdet med ett ambitiöst
              tvådagarsprogram.
            </seg>
            <seg xml:id="i-3f98c48cb1dace7e-0">
              Det var ett stolt parlament som förklarade första maj som en
              historisk dag för Litauen. I frånvaro av premiärminister Brazauskas,
              som firade EU-inträdet tillsammans med övriga premiärministrar
              på Irland, men i närvaro av frihetsrörelsen Sąjūdis ledare Landsbergis
              och förre presidenten Adamkus samt en mängd honoratiores från
              det litauiska samhället förklarades EU vara vårt gemensamma hem.
            </seg>
            <seg xml:id="i-18c4352ee4b10089-0">
              EU-inträdet beskrevs från talarstolen som den slutliga frigörelsen
              och uppbrottet från det ryska inflytandet. Nu börjar en ny era,
              en bättre och tryggare framtid som ger nya möjligheter. Samtidigt
              markerades att EU medför nya krav som måste uppfyllas. Framgångarna
              ligger i våra egna händer. Vi kan nu skapa en välfärdsstat, var
              budskapet.
            </seg>
            <seg xml:id="i-4274a257391eceb5-0">
              En bok om vägen till EU-inträdet hade sammanställts, liksom en
              utställning. Man tackade för det stöd som Sverige och de nordiska
              länderna gett Litauen på vägen in i EU. Nu såg man fram emot EU-valet
              den 13 juni som nästa stora händelse.
            </seg>
          </u>
          <note xml:id="i-fa996886c1a6ae60-0">
            Ceremonin i parlamentet, Seimas, avslutades med att en resolution
            antogs om Litauens utrikespolitik som ny EU- och Natomedlem.
          </note>
          <u who="berndt_ekholm_3f39c7" prev="cont" xml:id="i-18798feed4fea278-0">
            <seg xml:id="i-0e6db339184d1658-0">
              Efter de många talen i parlamentet förflyttade vi oss alla ut
              till Självständighetstorget utanför parlamentet, där folk i stora
              skaror redan församlats, för att till ackompanjemang av den litauiska
              nationalsången och EU-hymnen samt tillhörande kanonsalut få vara
              med om hissandet av den litauiska gul-grön-röda flaggan och EU-flaggan.
            </seg>
            <seg xml:id="i-ce201b29f90cd5a6-0">
              Dagen innan genomfördes ett heldagsseminarium om det utvidgade
              EU och dess relation till länderna österut. Debatten kom mycket
              att handla om läget i Vitryssland, vår relation till dem och deras
              relation till EU. Det blev en animerad intern debatt mellan vitryska
              regeringstrogna parlamentariker och en oppositionsföreträdare
              mot bakgrund av att en programlagd vitrysk föreläsare fängslats
              och inte kunde delta i seminariet.
            </seg>
            <seg xml:id="i-574b981ce220a3cd-0">
              Med inspiration från Barcelonaprocessens nyligen konstituerade
              parlamentariska församling med representanter för EU-länderna
              och de arabiska länderna söder om Medelhavet antogs ett uttalande
              om att bilda ett parlamentariskt forum för EU:s östra gränsområde
              med representanter för EU-länderna, EU:s kandidatländer samt EU:s
              östra grannländer. Uttalandet strök under vikten av att stärka
              banden med länderna utanför EU, sprida de demokratiska värdena,
              medverka till en god ekonomisk utveckling även i länderna öster
              om EU:s nya gräns, bygga välfärd och säkerhet samt motverka brottslighet,
              terrorism och brott mot de mänskliga rättigheterna. Även länderna
              i Kaukasus innefattades i denna omsorg om det östligaste Europa.
            </seg>
            <seg xml:id="i-acbc0d3d2c8e6b6b-0">
              Det är värt att notera Litauens stora intresse för att vara brobyggare
              österut och motverka att den nya gränsen avskärmar våra grannar
              österut från EU.
            </seg>
            <seg xml:id="i-fe429c7ed7d95f0e-0">
              Herr talman! Valborgsmässokvällens festligheter fortsatte under
              första maj med en folkfest på Vilnius gator och torg. Det var
              en trängsel som förmedlade det tydliga budskapet att det litauiska
              folket med öppen famn tar emot EU och känner stolthet att få tillhöra
              det som i parlamentet beskrevs som vårt gemensamma hem.
            </seg>
          </u>
          <note type="speaker" xml:id="i-3b368b4fac205ea9-0">
            Anf. 4 GÖRAN LINDBLAD (m):
          </note>
          <u who="goran_lindblad_710a54" xml:id="i-2d4364071620c98d-0">
            <seg xml:id="i-07a2723d3810fdd2-0">
              Herr talman! Det är en stor glädje att i dag vid det här enastående
              historiska tillfället få delta i denna högtid.
            </seg>
            <seg xml:id="i-c434cc3c8d15c534-0">
              Jag besökte Estland. Estland kommer ju liksom sju av de övriga
              nya medlemsländerna ur det kommunistiska förtryckets ofrihet.
              Allt elände man hade med miljöförstöring, rovdrift på människor
              och isolering har nu bytts i ett framtidshopp om utveckling, om
              delaktighet och om möjlighet att vara en del av den europeiska
              familjen.
            </seg>
            <seg xml:id="i-95e2ecf74920056e-0">
              Herr talman! De tre baltiska länderna, som för ungefär tolv sedan
              kom ur Sovjetunionens förlamande kommunistiska grepp, ser nu framtiden
              an med tillförsikt. 1989, 1990 och 1991 visste man inte säkert
              hur det skulle gå, men med stort stöd från bland annat Sverige
              lyckades man bryta sig loss och bilda de stater som man rätteligen
              skulle bilda.
            </seg>
            <seg xml:id="i-b20115cf53fd9cbf-0">
              Herr talman! Jag kom till Tallinn direkt från Europarådets sammanträde
              i Strasbourg. Det var lite lång väg mellan Strasbourg och Tallinn
              det är inte så centralt. Icke desto mindre anlände jag på kvällen
              utan väska, den kom mitt i natten och passade på att känna av
              stämningen vid 22.30-tiden. Jag gick ut till en pub mittemot hotellet.
              Det var ett ställe som inte var mycket större än ett hål i väggen
              och där det fanns alla sorters människor jag var nog i och för
              sig den ende med kostym. Där var studenter, och där var de som
              alltid satt på puben. Det dracks och skålades inför inträdet.
              Man beställde in champagne. Själv var jag för trött för att stanna
              till tolvslaget så jag gick och lade mig, men man fortsatte fira
              på puben.
            </seg>
            <seg xml:id="i-d9969a078eacc679-0">
              Nästa morgon var det flaggceremoni på Domarberget. Våra parlamentariska
              estniska kolleger hade bildat en kör och sjöng. Sångartraditionen
              är stor i Estland. Den estniska flaggan hissades. Sedan var det
              en flaggceremoni till under närvaro av två presidenter, den nuvarande
              Rüütel och den föregående Meri, och hela diplomatiska kåren. Vi
              var utanför presidentpalatset. Då hissade man Europaflaggan. Det
              var en mycket rörande ceremoni.
            </seg>
            <seg xml:id="i-fead7c6468f5e0b5-0">
              Vid den ceremonin kom jag att tänka på en händelse som jag förträngt.
              Jag har faktiskt en mycket speciell relation till den estniska
              flaggan. På 1970-talet, 19731975 någon gång, var jag student på
              tandläkarutbildningen i Göteborg. På hösten, i oktober ungefär,
              bestämde en kurskamrat och jag oss för att segla mellan Göteborg
              och Fredrikshamn. Han var av estnisk härkomst. Han hissade den
              estniska flaggan på båten. Vi seglade mot Köpenhamn. Det blåste
              ungefär 15 sekundmeter. Vi gjorde god fart. Mitt ute på internationellt
              vatten kom en sovjetisk tanker. Den försökte sänka oss. Vi klarade
              oss precis, lyckades slinka undan. Den hade inte kraft att gå
              runt.
            </seg>
            <seg xml:id="i-06986ac9f0e53703-0">
              Men för mig var det särskilt rörande att ha den speciella relationen
              till den estniska flaggan.
            </seg>
            <seg xml:id="i-a0c792ea6abd380c-0">
              Efter den här ceremonin gick vi liksom tusentals ester ut i skogen
              för att plantera träd. Man har planer på att plantera upp till
              en miljon träd under 14 dagar. Själv lyckades jag plantera 15
              stycken plantor och fick en ordentlig blåsa i handen, för jag
              grävde som jag gjorde förr. Nu har jag inte så kraftiga valkar
              som jag en gång hade. Men jag tyckte att det var en mycket fin
              ceremoni att gå ut i naturen och plantera träd för framtiden då
              man faktiskt behöver en fin natur.
            </seg>
            <seg xml:id="i-974d0c798b000819-0">
              Framtiden, herr talman, vi får inte stanna här. Utvidgningen
              måste gå vidare. Det bästa sättet att säkra fred i Europa och
              i världen är att EU:s utvidgning går vidare. Vi måste gå vidare
              på Balkan. Vi måste se till att Turkiet så fort som möjligt kommer
              in i gemenskapen så att vi har en säker EU-gräns mot Mellanöstern.
              Det är väldigt viktigt att vi fort skickar positiva signaler till
              Turkiet så att de har möjlighet att främja de krafter som är för
              ett medlemskap så att inte andra, mer fundamentalistiska krafter
              tar över.
            </seg>
            <seg xml:id="i-d62fe33758ea7313-0">
              Vid Europarådets sammanträde diskuterade vi Cypernfrågan. Där
              kan man konstatera att vi är både förvånade och besvikna över
              att bara en del av ön nu är medlem i unionen. Jag hoppas att det
              kommer att kunna lösa sig.
            </seg>
            <seg xml:id="i-ba6c681b007788f6-0">
              Urban Ahlin var tidigare inne på den östra gränsen, Ukraina,
              Vitryssland och Moldavien. Det är enormt viktigt att vi har kontakter.
              Det är en uppgift också för de nya medlemsländerna, att hjälpa
              till att upprätthålla kontakterna med de blivande unionsmedlemmarna.
            </seg>
            <seg xml:id="i-9e9676351255c2a1-0">
              När det gäller Vitryssland fattade Europarådet ett beslut om
              att vi inte ska ha några parlamentariska kontakter för närvarande.
              Men vi ska ha kvar de sociala, mänskliga och personliga kontakterna.
              Det tycker jag är viktigt. Det är enormt viktigt när man fattar
              beslut om isolering att man faktiskt inte isolerar totalt. Det
              har bara blivit elände av det. Se på Kuba, på Irak och så vidare.
              Vi måste ha någon form av öppenhet och kontakt.
            </seg>
            <seg xml:id="i-1c3f92be2f4560f0-0">
              Herr talman! Det gäller att vi nu tillsammans förhindrar uppkomsten
              av nya slutna folkförtryckande samhällen och länder. Det måste
              vi göra genom trägen upplysning och närvaro för att förhindra
              nyspridning av kommunism, nationalsocialism och liknande totalitära
              ismer.
            </seg>
            <seg xml:id="i-6395aeca5566201e-0">
              Jag säger också som tidigare talare till de nya medlemsländerna:
              Hjärtligt välkomna att delta i detta hårda, tuffa arbete!
            </seg>
          </u>
          <note type="speaker" xml:id="i-dd90b02d856f19e7-0">
            Anf. 5 JOHNNY GYLLING (kd):
          </note>
          <u who="johnny_gylling_252152" xml:id="i-bbc3aa6a8e39e314-0">
            <seg xml:id="i-6a64b535d4ef27e8-0">
              Herr talman! När jag var liten grabb och badade i Östersjöns
              vatten utanför Karlskrona brukade vi barn ropa till varandra:
              Simma inte för långt för då hamnar du i Polen!
            </seg>
            <seg xml:id="i-a11d14cefbcde5fc-0">
              Polen var det land som låg bortom horisonten. Vi visste väldigt
              lite om detta land. Fortfarande finns det stora kunskapsluckor
              i Sverige om Polen. Det finns också fördomar. Därför var det med
              mycket stor glädje som vi den 20 april i år kunde bilda det svensk-polska
              parlamentarikerförbundet. Vi är mycket tacksamma för det stöd
              vi fått av Polens ambassadör Marek Prawda och hans medarbetare
              i den här processen. Hela 57 ledamöter är medlemmar. Det vittnar
              om ett stort intresse för Polen i Sveriges riksdag.
            </seg>
            <seg xml:id="i-8c9b3ee1c2a0204b-0">
              Själv besökte jag Polen för en vecka sedan. I staden Wroclaw
              skulle jag delta i halvmaraton för parlamentariker. Jag ser att
              Alf Svensson har svårt att tro detta, men det är faktiskt sant.
              Men en förkylning stoppade mig, och jag kunde inte springa. Jag
              fick bli observatör i stället. Men den polska vänligheten kunde
              inte lämna svensken lottlös, så även jag fick en deltagarmedalj.
              Det tycker jag var storsint, herr talman.
            </seg>
            <seg xml:id="i-1f5b7186deb215e6-0">
              På stadens torg fanns en gigantisk scen uppbyggd, som jag trodde
              för prisutdelningen. Men inte så. Den skulle vara till för firandet
              av inträdet i Europeiska unionen. Det andades en stämning av förväntan
              hos de människor jag talade med, och det var inte bara politiker.
            </seg>
            <seg xml:id="i-2c09e9e6afed7105-0">
              Wroclaw, Polens fjärde stad, är definitivt värt ett besök som
              turist. På det nyrenoverade hotellet jag bodde lade jag märke
              till en liten detalj. Duschkabinen kom från ett svenskt företag,
              Gustavsberg. Jag tog det som ett tidens tecken på utvecklingen
              av fri handel och företagsamhet våra länder emellan. Vi behöver
              varandra, våra länder är beroende av varandra.
            </seg>
            <seg xml:id="i-679cde274c858492-0">
              Den förväntansfulla stämningen inför EU-inträdet försvann för
              ett ögonblick när jag anlände till Warszawa. Där spikades fönster
              igen på banker och kontorslokaler. Där spärrades gator av, och
              mängder av poliser syntes på gatorna. Anledningen var det stora
              mötet, European Economy Summit, som skulle hållas just dagarna
              innan den 1 maj. Man fruktade den annonserade ankomsten av demonstranterna
              från antiglobaliseringsrörelsen.
            </seg>
            <seg xml:id="i-49d3ad6eebc9d46b-0">
              Trots detta kändes det påtagligt att framtidstron finns där,
              spänningen inför att komma med i unionen. Ekonomin växer i Polen,
              bokstavligen. Restauranger och kaféer öppnas hela tiden. Som utländsk
              turist med endast tio polska ord i ordförrådet kände jag mig ändå
              ytterst välkommen och blev mycket väl mottagen överallt.
            </seg>
            <seg xml:id="i-175ab6dfea754f15-0">
              Polens politiska läge är kaotiskt just nu. Premiärministern har
              avgått. Regeringspartiet, socialdemokratiska SLD, ligger runt
              4 % i opinionsmätningarna. Talmannen avgick också, för att bilda
              ett nytt parti. Vi kan fundera över vilka rubriker detta hade
              skapat i Sverige. Men polackerna är luttrade. De reder säkert
              ut situationen igen. Det kan bli tal om nyval om inte premiärminister
              Belka lyckas vinna parlamentets förtroende.
            </seg>
            <seg xml:id="i-dbc0a0a8dc217568-0">
              Jag mötte tre parlamentariker från olika partier. Det var maratonlöparen
              Tadeusz Jarmuziewicz från oppositionspartiet Civic Platform. Givetvis
              önskade han sig ett val så fort som möjligt. Jag mötte partiledaren
              för det unga familjepartiet, LPR, Roman Giertych, som också var
              optimistisk inför kommande val.
            </seg>
            <seg xml:id="i-f50d84b91e821bee-0">
              Slutligen diskuterade jag framtida kontakter mellan oss parlamentariker
              med Nordiska gruppens vice ordförande Boguslaw Liberadski från
              SLD. Eftersom både han och jag är ledamöter av trafikutskottet
              i respektive parlament kunde vi inte underlåta att även diskutera
              infrastruktur. Vi var båda överens om att transportkorridorerna
              mellan Polen och Sverige måste förstärkas så att duschkabinerna
              kan forslas till Polen och cyklarna från Polen till Sverige. Det
              är väl allom bekant att den ursvenska cykeln Kronan tillverkas
              i Polen.
            </seg>
            <seg xml:id="i-a2fe2b1b09fd1310-0">
              Herr talman! Jag mötte också två chefer på parlamentets internationella
              enhet som berättade om hur de har strukturerat sina internationella
              kontakter. Där finns ett omfattande och imponerande arbete med
              36 olika grupper understödda av administrationen. Av naturliga
              skäl dominerar kontakterna med Tyskland. Men det poängterades
              att relationer med Sverige uppskattas mycket.
            </seg>
            <seg xml:id="i-461681a6424f4740-0">
              Även om Polen liksom alla andra länder kommer att möta bekymmer
              i framtiden bär jag från mitt korta besök med mig en stark känsla
              av att optimismen kommer att segra över pessimismen. Framtidstron
              är stark i Polen.
            </seg>
            <seg xml:id="i-e28c29c662e77fb0-0">
              Slutligen, herr talman, noterar jag att Östersjön förut var en
              mur mot andra länder. Men i dag är den som en stor bro som binder
              folken samman. Med stor glädje välkomnar vi Polen och alla nya
              länder till vår gemensamma europeiska union.
            </seg>
          </u>
          <note type="speaker" xml:id="i-fc43f6cb016d6093-0">
            Anf. 6 LOTTA N HEDSTRÖM (mp):
          </note>
          <u who="lotta_hedstrom_01417a" next="cont" xml:id="i-9e699e50acdfb366-0">
            <seg xml:id="i-5624b680c2b64456-0">
              Herr talman! Låt mig dela med mig av min dagbok från valborgsmässohelgen
              2004.
            </seg>
            <seg xml:id="i-d37cdb6390d8d4f7-0">
              Med en mild förväntan i maggropen flög vi med mjölkplanet över
              Östersjön den lilla timmen till Riga på valborgsmäss morgon jag,
              Carl B Hamilton och Per-Arne Ströberg.
            </seg>
            <seg xml:id="i-1af6375fd505b869-0">
              Ett nätt program väntade. Sedan vår vänlige svenske ambassadör
              Göran Håkansson hämtat oss på flygplatsen fick vi en kort sittning
              med premiärminister Indulis Emsis. Vi två hade träffats redan
              för ett par veckor sedan, och nu ville han befästa den svensk-lettiska
              officiella vänskapen med en snabb kopp te på hans kansli.
            </seg>
            <seg xml:id="i-4ff762e728c4d073-0">
              Alla de 250 nya lagförslag som krävts för inträdet i EU hade
              han lyckats få igenom de sista två veckorna, trots att parlamentet,
              Saeima, har plenarsammanträde bara en gång i veckan i vanliga
              fall. Några extrasammanträden hade det emellertid fått lov att
              bli, så här minuterna före EU-inträdet. Han var påtagligt nöjd
              med den insatsen, men han tänkte inte trängas i huvudstaden för
              infirandet på själva den 1 maj utan meddelade att han skulle åka
              ut på landsbygden.
            </seg>
            <seg xml:id="i-c3953a3622b22751-0">
              Därefter fick vi en visning i den 100 mandat stora Saeima. Det
              är en vacker byggnad som ursprungligen har varit riddarhus. Ekboaseringen
              var imponerande, liksom lättheten eller ska vi säga lett-heten?
              i ärendehanteringen. Möjligheter till att spontant replikera och
              med mindre tungroddhet än hos oss i Sverige få upp ärenden för
              debatt och votering är kanske något vi har att lära av.
            </seg>
            <seg xml:id="i-9c2adf82207f4d93-0">
              Bland ledamöterna återfinns 20 % kvinnor, varav två sitter i
              utrikesutskottet. Vi fick en timmes formell sittning och en inledande
              diskussion med större delen av de kollegerna. En nytillträdd,
              konservativ ordförande gjorde ett professionellt intryck och kunde
              balansera det mesta av våra frågor. Men vid frågan om eventuella
              trängselavgifter i Riga gick hans toleransgräns
            </seg>
          </u>
          <note xml:id="i-1660e1c5b1947375-0">
            Gåvor utväxlades och tillfälle till fotografering gavs allt enligt
            protokollet.
          </note>
          <u who="lotta_hedstrom_01417a" prev="cont" xml:id="i-9dc0d2f725a07235-0">
            <seg xml:id="i-a0e4fc34e6efb2fa-0">
              Sedan Emsis tillträtt har en praxis etablerats att Saeima får
              besök av regeringen en extra vända för förankring och debatt innan
              avgörande beslut fattas i viktigare frågor. Det är en sympatisk
              ordning, men det är kanske också en nödvändighet för en trepartiregering
              som inte har full egen majoritet. Koalitionen tillträdde så sent
              som i mars i år efter det att den förre regeringschefen misslyckats
              med att hålla ihop sin fyrpartikoalition. Detta förbund av gröna/bönder,
              folkpartiet och de måttligt konservativa verkar hittills lovande,
              åtminstone rent administrativt. Konststycket att på två månader
              före inträdet pressa igenom alla EU-lagarna är en prestation.
            </seg>
            <seg xml:id="i-a55500d864112495-0">
              Efter en mottagning för oss och stadens alla EU-ambassadörer,
              jämte nota bene andremannen på ryska ambassaden, hade vi tillfälle
              att på kvällen vid en middag komma in på mer detaljerade och specifika
              frågor. Till det vi kan rapportera av större aktualitet hör framför
              allt frågan om den ryska minoritetens ställning, men tiden i dag
              medger inte några utläggningar i denna sak. Vår slutsats, emellertid,
              blev att frågan i nuläget helt enkelt är mycket svårbedömd. Mer
              uppenbart var däremot hur levnadsstandarden och den ekonomiska
              aktiviteten höjts rekordartat sedan självständigheten 1991. I
              dag är tillväxtsiffran uppe i en 8-procentig ökning av BNP.
            </seg>
            <seg xml:id="i-27864535f102b02a-0">
              Bland annat detta var något som hade blivit föremål för studier
              och analys på den av Sverige introducerade filialen till Handelshögskolan
              Helsingfors School of Economics. Också denna institution besöktes
              av oss under fredagen. Intrycket var just att en sådan verksamhet,
              med elever från alla grannländerna, inklusive Ryssland, och med
              kvalificerade studier på schemat, kraftigt bidrog till att minska
              eventuella motsättningar. Den du arbetar med, sjunger i studentkör
              med, kan du inte annat än behandla som vän och individ, i stället
              för som anonym grupp.
            </seg>
            <seg xml:id="i-0bf5ce5c4eed9580-0">
              I en uppbyggnadsfas för ett land blir det tydligare än någonsin
              hur behövlig varje medborgare är. I sådana lägen är överbryggande
              verksamheter för unga människor vägen framåt bort från ockupationsperioders
              dystra minnesskuggor som försvårar samlevnad och skymmer kreativt
              tänkande i nuet. Vilken regering som än finns i landet och vilket
              unionsinträde som än vore aktuellt, måste Lettland nu balansera
              rätt mellan de nationalistiska krafter som behöver något objekt,
              några andra, att projicera på samt omvärldens krav att rationellt
              och genast glömma bort historiens mörka präglingar. Inte enkelt.
            </seg>
            <seg xml:id="i-fa70b8496d26b281-0">
              Nog om slikt. Vår verkliga anledning att överge svenska valborgssånger
              och eldar var ju att övervara den historiska dag då Lettland blev
              en av tio lyckliga vinnare i EU-utvidgningen. Vi inledde den stora
              dagen med en uppmjukande morgonpromenad i gamla stan för att,
              för sent, få sitta på våra VIP-platser intill presidenten. Vi
              landande vid scenen på domkyrkotorget kl. 11.45. Prick kl. 12
              var platsen fullständigt packad, och ingen förflyttning i folkhavet
              var längre möjlig.
            </seg>
            <seg xml:id="i-a6b33a65c9da2ab8-0">
              President Vaira Vike-Freibergas tal var välrepeterat och gripande,
              och trots att vi på kognitiv nivå inte förstod ett ord gjorde
              vi det rent känslomässigt. Korta adresser följde av premiärminister
              Emsis, Rigas kontroversielle borgmästare och den kvinnliga talmannen
              samtliga exponerade på storbildsskärm. När blå ballonger steg
              till väders, liksom applåderna, och Beethovens nia ekade över
              staden, sken min folkpartistiske kollega i kapp med solen även
              om vi gång på gång under samtalen påmints om att Natointrädet
              betyder mer i upplevd trygghet för Lettland än någonsin EU-anslutningen.
            </seg>
            <seg xml:id="i-20c6607e88906fc1-0">
              Denna historiska dag i Riga, som vi fått privilegiet att bevista,
              avrundades med en ljuvlig vårlunch på ett hotelltak med vid utsikt
              nästan ända hem över den smala baltiska pölen i sällskap av norska
              ambassadörens andrekvinna och vår egen Göran Håkansson.
            </seg>
            <seg xml:id="i-f0ea4a944f496066-0">
              Herr talman! Vi firar i dag utvidgningen med Estland, Lettland,
              Litauen, Polen, Ungern, Slovenien, Slovakien, Tjeckien, Malta
              och Cypern som medlemmar i EU. Det är stort.
            </seg>
            <seg xml:id="i-3be02d45d50af244-0">
              Till stora delar upplever vi i den här kammaren en svensk framgång,
              men framför allt en framgång för de länder som har tagit detta
              steg att bli fullvärdiga medlemmar. Det bygger på enskilda människors
              engagemang och förmåga att stå upp för värden och tro på det som
              tidigare syntes kanske omöjligt. Jag är stolt över att tillhöra
              det parti som har slagits för främst Baltikums frigörelse och
              för Sveriges plats i Europa. Därför firade jag första maj hemma
              i Helsingfors på det jag känner som frihetens torg, nämligen Norrmalmstorg,
              där vi under 1990 påbörjade måndagsmöten för att visa att vi trodde
              på ett enat och helt Europa och på Baltikums frigörelse och delaktighet
              i det europeiska samarbetet.
            </seg>
            <seg xml:id="i-5f48353704443f44-0">
              Vi diskuterar nu EU 2003, årsboken om EU. Det ger oss anledning
              att titta framåt och se att arbetet inte på något sätt är slutfört.
              För att få ett enat och helt Europa återstår mycket. Det är en
              utmaning för EU att Cypern kommer in i unionen som en delad ö.
              Rumänien och Bulgarien är kandidatländer som nu förhandlar och
              som vi hoppas så snart som möjligt ska kunna leva upp till kraven
              och få fullt ut inträde till unionens samarbete. I höst väntar
              viktiga avgöranden för Turkiets del. Jag är glad över att vi i
              Sveriges utrikesutskott har en samsyn i vikten av att Turkiet
              ska ges öppenhet in till EU. Kroatien och Makedonien har lämnat
              in medlemskapsansökan. Jag tror att den framgångsväg som vi har
              sett, som har haft så stor betydelse inte minst för vårt närområde,
              med öppenheten från EU gentemot Baltikum, måste användas på samma
              sätt vad gäller Balkan. Vi skapar gemensamt fred, säkerhet och
              frihet men också demokrati och välstånd genom att EU finns och
              har öppenhet för nya medlemmar ett EU som växer med Balkan men
              också till våra vänner i östra Europa.
            </seg>
            <seg xml:id="i-82f4d55a798933e9-0">
              Den här nya, större, bredare och djupare unionen ställer krav.
              Den ställer krav på svenskt ledarskap. Då handlar det om att på
              ett bra sätt företräda Sverige i EU men också om att kunna förankra
              EU i Sverige. Därvidlag ser jag tyvärr i dag rätt stora brister.
            </seg>
            <seg xml:id="i-2925e456ff8d54cf-0">
              Herr talman! Det var för ungefär ett år sedan som vi, socialdemokrater
              och moderater, tillsammans satt och planerade en euroomröstning.
              Vi som var engagerade i Europaarbetet såg att det skulle betyda
              mycket att Sverige fullt ut var med i EMU, för vår delaktighet
              i Europasamarbetet. Nu förlorades denna omröstning, och statsministern
              lovade att utanförskapet skulle kompenseras.
            </seg>
            <seg xml:id="i-e222af4b935aba2d-0">
              Jag trodde att den samsyn och den samverkan som tidigare utmärkt
              Sverige, att tillvarata gemensamma intressen, skulle fortsätta.
              Men av detta ser vi ingenting i dag. Det är totalt borta. Det
              finns ett ointresse från den socialdemokratiska minoritetsregeringen,
              som försöker lägga monopol på EU-frågorna, samtidigt som ledarskapet
              blir alltmer otydligt i fråga om vad det är man vill med EU och
              vad det är man gör.
            </seg>
            <seg xml:id="i-f0db24cd88334e74-0">
              Herr talman! Se bara i dag! Vi har nu högtidligt firat utvidgningen.
              Statsrådet Nuder hade bråttom i väg till någonting annat och ville
              inte vara med i detta att vi gemensamt skapar en grundplatta för
              att diskutera vad som ska hända i EU 2004. Statssekreterare Danielsson
              å sin sida är just nu med i en konkurrerande verksamhet, där han
              har en egen pressträff i Rosenbad och diskuterar EU:s framtidsfrågor.
            </seg>
            <seg xml:id="i-87dac588e215dbf9-0">
              Det här är exempel på att jag vill framföra det vi har sagt i
              vår motion. Vi måste få en bättre samsyn och bättre möjligheter
              att i den här riksdagen diskutera EU-frågor. Det sade också statsministern
              när vi senast hade öppen EU-nämnd. Då efterlyste han att riksdagen
              skulle kunna göra det lite mer. Det är därför jag saknar honom
              i dag. Det kan hända att vårbruk eller någonting annat lockar.
            </seg>
            <seg xml:id="i-ef7618fdaeea669d-0">
              Jag tycker att Göran Persson uppträder alltmer som vilse i Europa,
              och det påverkar Sverige och Sveriges möjligheter. Han ser hot
              med det nya Europa, inte möjligheter, när vi nu får nya utmaningar.
              Därvidlag tror jag att Sveriges riksdag skulle kunna vara behjälplig.
              Men i stället vill han likna sig själv vid en snigel, som bär
              runt på sitt eget hus för att snabbt kunna krypa in där när det
              bränner till, och känselspröten används bara för den egna maktens
              skull och inte för våra gemensamma intressen.
            </seg>
            <seg xml:id="i-5019383f42aeafdc-0">
              Med det riksdagsbeslut som togs här förra veckan att den fria
              rörligheten ska värnas, att EU-medborgare ska behandlas lika och
              ha rätt att arbeta, studera och driva företag varsomhelst i vår
              gemensamma union och att Sverige ska stå fast vid sina löften
              hjälpte riksdagen regeringen att vara principfast och stå fast
              vid det som jag tror att de flesta har uppfattat som en mycket
              hederlig svensk uppfattning, det vill säga att ord ska gälla och
              att vi ska ha lika behandling av EU-medborgare. På samma sätt
              hade vi i december i kammaren total enighet om vikten av detta.
            </seg>
            <seg xml:id="i-7c099b0e650608a4-0">
              Jag utgår därför från att den saltomortal och de nedsättande
              ord som statsministern har använt om våra vänner runt Östersjön
              nu är historia och att vi tillsammans tar ett nytt ledarskap med
              denna seger som utgångspunkt för att Sverige ska kunna spela en
              väldigt viktig roll, inte minst med de nya medlemsstaterna.
            </seg>
            <seg xml:id="i-de19c879b9f1aff9-0">
              Det större, bredare och djupare Europa handlar om nya utmaningar
              men också om att vi tillsammans ska möta nya hot. När muren föll
              1989 öppnades främst nya möjligheter, men EU behövdes för att
              kunna stabilisera och verka för säkerhet. Jag tror att den snabba
              och omfattande utvidgningen möjliggjordes av murens fall. Men
              att EU kunde spela en så stor roll för säkerhet gjorde också att
              fler länder mycket tidigare kom med i unionen, just för att det
              var en egennytta för det gamla EU. På samma sätt som murens fall
              banade väg för att Sverige skulle ompröva sina egna ställningstaganden
              och bli medlem i EU förändrades totalt förutsättningarna.
            </seg>
            <seg xml:id="i-fdbf80424064c666-0">
              Men under den här tiden, från 1989 till 1995, när vi själva kom
              med, har vi tyvärr också fått bevittna det som vi sade aldrig
              mer skulle inträffa. Vi har sett krig i vårt Europa. Det forna
              Jugoslaviens sönderfall blev en plågsam påminnelse om krigets
              fasor, med övergrepp, dödande och folkfördrivning, som påverkade
              vårt eget samhälle och som manade till solidaritet och möjlighet
              att i tid ingripa gemensamt. Därför är EU just nu i färd med att
              skapa en helt ny kapacitet för att möta den gamla tidens hot av
              krig.
            </seg>
            <seg xml:id="i-19e097596602b2b5-0">
              Samtidigt har vi fått uppleva nya angrepp mot vårt fria samhälle.
              Terrordåden i New York men också i Madrid visar att vi är extremt
              sårbara och att vi bara tillsammans kan möta dessa nya, delvis
              okända hot som riskerar att dyka upp varsomhelst. De här problemen
              kan bara mötas genom att vi samverkar tätare och bättre och att
              EU gör de rätta sakerna.
            </seg>
            <seg xml:id="i-72b4bca0c21c0dc4-0">
              Därför antog man en säkerhetsstrategi i december 2003, och i
              förväg undertecknades den solidaritetsklausul som fanns som förslag
              från framtidskonventet och som också har varit uppe i IGC-förhandlingarna.
            </seg>
            <seg xml:id="i-9c025c723a257840-0">
              Nu är vi med i en union, och vi kan inte längre säga att Sverige
              är neutralt. Men i var och en av dessa insatser som jag talar
              om är principen att vi utgår från varje enskilt lands beslut om
              deltagande, men att vi också tillsammans nu använder varje dag
              i det europeiska samarbetet för att skapa mer av gemensam identitet
              med gemensamma värderingar och förhoppningsvis inom utrikes- och
              säkerhetspolitiken mer av gemensamma målsättningar.
            </seg>
            <seg xml:id="i-af3da0c2290015c6-0">
              Därför är det viktigt, som vi ser det, att regeringskonferensen
              kan avslutas redan nu i juni. En större union behöver också vara
              en tydligare union, och man behöver se var besluten ska fattas.
            </seg>
            <seg xml:id="i-5c2562a1ba1a3449-0">
              Det är också viktigt att EU utvecklar en tydligare politik på
              många centrala områden, inte minst i vårt närområde i relationerna
              med Ryssland. Där anser jag att det är viktigt att nogsamt följa
              utvecklingen, men självklart utgå från att det är partnerskap
              och inte fiendskap som gäller.
            </seg>
            <seg xml:id="i-1b3a9a7d5134b2e4-0">
              Det EU som nu tar form måste det gå att lita på, och det måste
              stå fast vid dessa värderingar, att vi sluter upp bakom varandra,
              att vi använder FN, att vi tillsammans mer kan ta gemensamt ansvar
              för hoten, att EU kan göra mer i Irak, att vi solidariskt ställer
              upp bakom de länder som ingår i alliansen, att vi är beredda att
              göra långtgående och långvariga insatser i Afghanistan.
            </seg>
            <seg xml:id="i-4b62abcfcc7bbce6-0">
              Det finns en stor förväntan, inte minst på Sverige, i denna typ
              av uppdrag att bidra till fredsskapande möjligheter. Men det förutsätter
              en militär förmåga i slutändan. Det kommer vi att avgöra i höst.
              Då kommer det att fattas nya försvarsbeslut. Det bestäms också
              lite grann av det politiska agerandet i Bryssel. Jag kan säga
              att förväntningarna på Sverige är väldigt stora. Utifrån de insatser
              som enskilda soldater och befäl har gjort i Makedonien och i Kongo
              vet man att Sverige har kapacitet, förmåga och ett väldigt bra
              ledarskap i internationella fredsinsatser.
            </seg>
            <seg xml:id="i-12bb76e799e83222-0">
              Men nu kommer frågorna att komma på rad för oss. Ska Sverige
              bidra i en snabbinsatsstyrka med en egen stridsgrupp för att just
              visa att man är beredd att ta ledarskap och bilda skola för hur
              vi ska lösa konflikter och främja freden? Ska Sverige som ett
              av de länder som har en stor försvarsindustri och ingår i sexnationsinitiativet
              ta plats i det strukturerade försvarssamarbetet?
            </seg>
            <seg xml:id="i-b0a480c6105fe9a1-0">
              Det är frågor som regeringen har att avgöra och jag skulle vilja
              se en mycket större dialog om dessa utmaningar, men också om hur
              vi värnar Sveriges förmåga. Kan vi leva upp till de behov som
              finns och visa att vi värnar säkerhet men också att vi är beredda
              att vara delaktiga och ta vårt ansvar för solidariteten? Eller
              ska den här typen av frågor bara styras av en budgetrestpost?
            </seg>
            <seg xml:id="i-46667b1c60fc7486-0">
              Herr talman! Jag har talat mycket om samförstånd i Sverige kring
              vitala intressen och den långsiktiga inriktningen av unionen.
              Vi har haft en tradition i vårt land att ha en samsyn och att
              kunna diskutera den här typen av frågor. Samtidigt är det naturligtvis
              så, i all den bredd som EU-samarbetet har, att mycket blir inrikespolitik
              och att skillnaden mellan höger och vänster är betydande. De politiska
              vägvalen spelar roll.
            </seg>
            <seg xml:id="i-3e3cb33655e3fe61-0">
              Den 13 juni är det val till Europaparlamentet. Den politiska
              majoriteten i Europaparlamentet är väldigt viktig. Den kan antingen,
              såsom fallet är nu när parlamentet styrs av en borgerlig majoritet,
              använda EU mer till att öppna upp, avreglera och öka friheten.
              Samtidigt kan man om det blir en socialdemokratisk majoritet använda
              EU mer till att reglera, detaljreglera och öka byråkratin. Det
              spelar roll, eftersom parlamentet både har lagstiftningsmakt och
              är opinionsbildare i viktiga värderingsfrågor. Och i vårt gemensamma
              intresse ligger att Sverige får ett högt valdeltagande den 13
              juni, så att vi verkligen visar att vi är fullvärdiga och aktiva
              EU-medborgare.
            </seg>
            <seg xml:id="i-c9f32bde9198a9c2-0">
              Vi moderater vill använda EU till att göra Sverige bättre. Samarbete
              över gränser ska vara ett sätt att göra de svenska insatserna
              starka, men det kan absolut inte ersätta att Sverige gör sina
              egna nationella åtaganden. Ta till exempel frågan om att få ett
              bättre fungerande samarbete kring att bekämpa brottsligheten.
              Det förutsätter ju i Sverige en bra lagstiftning, ett rättsväsende
              som fungerar och att det finns tillräckligt med poliser. Men för
              att vi ska kunna skapa en bättre trygghet och för att vi tillsammans
              ska kunna göra insatser när det gäller terroristbekämpning, internationell
              brottslighet och människohandel, för att nämna något, måste samarbetet
              över gränserna bli tydligare men också skarpare.
            </seg>
            <seg xml:id="i-b00a241d5f834c08-0">
              Vi moderater vill också använda EU för att skapa tillväxtkraft
              och nya jobb i Sverige. Därför har vi motionerat om två frågor
              som vi ser som rätt så fundamentala. När det gäller den ena delen
              kring arbetstidsdirektivet, är vi förvånade över att Socialdemokraterna
              så lättsamt vill att vi ska gå från svensk avtalsmöjlighet på
              arbetsmarknaden, genom kollektivavtal, till att i stället mer
              arbetstidslagstifta. I stället för att man, när det gäller lagstiftning
              på EU-nivå, ska ta över den svenska modellen med kollektivavtalslösningar,
              som därmed också möjliggör en mångfald av olika alternativ, har
              regeringen valt att inte använda undantag i arbetstidsdirektivet
              och ha en flexibilitet. Man överger i stället den svenska modellen,
              vilket gör att vi kommer att få bekymmer i våra landsting och
              kommuner vad gäller till exempel läkares jourtjänstgöringstider.
            </seg>
            <seg xml:id="i-a7752a7e4ce22f5e-0">
              Jag tycker att det här är ett litet bevis på brist på ledarskap
              och engagemang och vilja att stå på för Sveriges skull och visa
              Bryssel att vi inte går med på det här, att vi här vill ha undantag
              och göra lite annorlunda.
            </seg>
            <seg xml:id="i-5a3aa84f626ea9c8-0">
              Den andra frågan tror jag är mer fundamental, och den handlar
              om tjänstesektorn. Där har vi en oerhörd potential i Sverige.
              Det är en bransch som växer. Nya jobb skapas. Det handlar om tillväxt
              och en mångfald av idéer som kan tas till vara inom tjänstesektorn.
              Där ställer sig Socialdemokraterna och facket i vägen. Man ställer
              sig i vägen för dem som har betalat skatt i Sverige och som vill
              ha vård i tid och som vill söka sig vård utanför vårt land och
              använda vårdgarantin men också utnyttja möjligheterna med en union
              och en marknad.
            </seg>
            <seg xml:id="i-c721bbc5e1678b0d-0">
              Socialdemokraterna säger att man inte vill ha detta, för man
              är så otroligt rädd om sina egna monopol och sina egna politiska
              lösningar och förstår inte att tänka om.
            </seg>
            <seg xml:id="i-e56fbc412722925c-0">
              Jag kan inte förstå varför vi ska ha fri rörlighet för varor,
              där Sverige har tjänat väldigt mycket på att exportera bilar och
              kylskåp, men att vi inte ska ha samma attityd och tilltro till
              Sverige som en tjänsteproducerande nation. Jag tror att den inställningen
              bottnar i den här slutenheten, den här rädslan för det nya och
              i att man är lite vilse i Europa just nu. Jag tror att detta bottnar
              i en osäkerhet om Sveriges egen förmåga, att vi inte tror att
              vi kan konkurrera. Jag tycker att vi ska ha den här öppenheten
              för både varor och tjänster och att vi ska bejaka att EU-kommissionen
              nu vill öppna upp även tjänstesektorn för konkurrens och mångfald
              och handel över gränserna. Det har ju varit en framgångsväg för
              varor, där tillväxten har kunnat öka och där priserna har kunnat
              pressas.
            </seg>
            <seg xml:id="i-86247979f4429757-0">
              Det spelar alltså roll hur man röstar i juni om vilket EU man
              vill ha. Därför har jag tagit tillfället i akt att linjera upp
              lite av de skiljelinjer som finns i betänkandet UU10.
            </seg>
            <seg xml:id="i-1c4f1b5a3683d1fc-0">
              Vi har ett flertal reservationer. Jag yrkar bifall till reservation
              1 men står naturligtvis bakom samtliga våra reservationer.
            </seg>
            <seg xml:id="i-90df16b5ec020344-0">
              Jag ber också talmannen att låta Europaflaggan fortsätta att
              finnas här. Vi är med i en och samma union som delar Europas historia
              och också Europas framtid. Nu ingår även de baltiska staterna
              och Polen i samarbetet, och vi kan få helt nya möjligheter med
              ett Östersjösamarbete. Den här utvecklingen är en svensk och en
              europeisk framgång. Låt därför flaggan vara kvar och påminna oss
              om att det otänkbara kunde ske.
            </seg>
          </u>
          <note xml:id="i-c9bf9da8a3b4cc20-0">
            Anf. 7 GUNILLA CARLSSON i Tyresö (m):
          </note>
          <note type="speaker" xml:id="i-0065e84cd3ea5c74-0">
            Anf. 8 CARL B HAMILTON (fp):
          </note>
          <u who="carl_b_hamilton_f03c03" xml:id="i-fa3a699eb758352b-0">
            <seg xml:id="i-10a02fd1ae019cc2-0">
              Herr talman! Jag tänker tala om historien och om svensk EU-politik.
              Jag ska sedan gå över till framtiden och dess förändringskrav
              och till frågan om folkomröstning om EU-fördraget och till den
              nygamla frågan om en friare tjänstehandel i Europeiska unionen.
            </seg>
            <seg xml:id="i-949fd8fa46504a41-0">
              Herr talman! Fruktan, nöden och skammen. Det var de ursprungliga
              drivkrafterna för att bilda dagens europeiska union. Krigen och
              Förintelsen skapade fruktan och nöd. Diktaturer, inbördeskrig
              och samarbete med ockupationsmakter skapade skammen. Så skriver
              Gunnar Hägglöf, bror till den av talmannen tidigare nämnde Ingemar
              Hägglöf och också han en ledande svensk diplomat, citerad av Svenska
              Dagbladets legendariske EU-korrespondent Rolf Gustavsson.
            </seg>
            <seg xml:id="i-0e286a19c2355547-0">
              Fruktan, nöden och skammen. Det är viktigt att aldrig glömma
              detta förfärliga arv som Europa bär på och vars tyngd EU-samarbetet
              har hjälpt till att lyfta av. Det var dock inte Sveriges förtjänst
              att Europa befriades från nazismen och att demokratin segrade.
              Det var heller inte Sveriges förtjänst att kommunismens diktaturer
              föll och demokratin segrade i Östeuropa. Det är heller inte Sveriges
              förtjänst att Europa genom EU-samarbetet lyckats skapa, behålla
              och utvidga freden i vår världsdel.
            </seg>
            <seg xml:id="i-224b9d13dcaa0dd8-0">
              Vi har som nation inte gjort några uppoffringar för fred och
              välstånd i Europa vare sig på slagfältet eller i det formativa
              arbetet vid den tidiga efterkrigstidens förhandlingsbord. Vi kom
              sent. Vi har fått oss allt serverat som på silverfat, men trots
              detta är vi likväl det mest EU-skeptiska land som Europa känner.
            </seg>
            <seg xml:id="i-5d81701ae8819367-0">
              Svenskarna är Europas mest otacksamma och historielösa folk.
              Som nation koketterar vi med vår EU-skepsis. EU är inte bra, men
              det vi har, sade statsministern häromdagen på första maj samtidigt
              som jublet och ballongerna steg mot skyn i Riga och på andra håll
              och EU utvidgades med tio nya länder.
            </seg>
            <seg xml:id="i-69844346b5fb9f3b-0">
              EU är inte bra. Just på första maj 2004 var Göran Persson säkert
              Europas mest otacksamme och självöverskattande statsminister.
              När andra i Europa rörda av historiens täthet sjöng Beethovens
              Ode till glädjen klagade Sveriges statsminister på Europeiska
              unionen som något som katten släpat in i folkhemmet.
            </seg>
            <seg xml:id="i-2d3f26f2dc73c227-0">
              Och sådan är ju socialdemokratins Europasyn: EU är något som
              katten har släpat in i folkhemmet.
            </seg>
            <seg xml:id="i-e8d6c9c02088bdfc-0">
              Svenska socialdemokrater har minst av alla Europas folk förtjänat
              EU. Sverige har, däremot, kanske mest av alla Europas folk tjänat
              på EU.
            </seg>
            <seg xml:id="i-5647e5ac076f682a-0">
              1900-talets Sverige, dominerat av den socialdemokratiska arbetarrörelsen,
              är utifrån sett en nation av krämare och militära svikare med
              ett neutralitetspolitiskt hycklande som kännetecken i sin utrikespolitik.
              Detta är Sveriges relation till Europa och EU i ett nötskal tyvärr,
              herr talman.
            </seg>
            <seg xml:id="i-28d1c6579f3d5ce4-0">
              Och skulden för detta eländiga tillstånd ligger hos det parti,
              Socialdemokraterna, som dominerade svensk politik under 1900-talet.
              Det är ett parti som totalt har misslyckats med att forma en svensk
              Europapolitik, och ännu mindre har man lyckats forma en solidarisk
              Europapolitik för Sverige. Inte heller har Socialdemokraterna
              ännu 15 år efter Berlinmurens fall förmått forma en svensk säkerhetspolitik
              som har frigjort sig från järnridåns logik.
            </seg>
            <seg xml:id="i-90f1bb580279b2d2-0">
              Motvilligt har Socialdemokraterna låtit sig släpas från position
              till position i EU-politiken, alltsedan Tage Erlanders avvisande
              Metalltal på 1960-talet. Glöden och engagemanget för frihet, demokrati,
              fred och samarbete på denna vår kära gamla komplicerade kontinent
              saknas. Därför, herr talman, duger inte socialdemokrater till
              att företräda Sverige i Europa och i Europaparlamentet.
            </seg>
            <seg xml:id="i-5c39264bd470b8a2-0">
              Herr talman! Framtiden i det utvidgade EU, den uppgift som EU-länderna
              och vi riksdagsledamöter står inför, är skrämmande i så måtto
              att vi faktiskt måste lyckas. Vi måste se till att det utvidgade
              EU kan fungera effektivt och demokratiskt, trots att det är betydligt
              fler länder i EU och att de är mera olika varandra än någonsin
              förr.
            </seg>
            <seg xml:id="i-75b0a79919a53ac5-0">
              De tio nya medlemsländerna har under ett drygt decennium varit
              djupt involverade i en stark omvandling, genomgripande reformer,
              demokratisk uppbyggnad av sina samhällen och kontinuerliga sociala
              omvälvningar. De är vana vid detta. Förändring och anpassning
              har på sätt och vis blivit deras vardagsmat och deras komparativa
              fördel. De ser möjligheter i förändringar på ett helt annat sätt
              än man gör i Västeuropa. I vår del av Europa, något trött och
              sliten, ser vi hot i förändringarna. Ord som reformer och verklighetsanpassning
              är som ett rött skynke för många väljare i Västeuropa.
            </seg>
            <seg xml:id="i-1c009ee4a695e21d-0">
              I de gamla EU-länderna är det egentligen först nu som man verkligen
              börjar inse att det även här varje år under många år kommer att
              krävas vissa förändringar på grund av EU:s östutvidgning. Vi hade
              diskussionen om övergångsreglerna i förra veckan som var ett väldigt
              tydligt exempel på detta. Importkonkurrensen för att ta en annan
              sak blir hårdare, men samtidigt blir exportmöjligheterna större
              och våra handelspartner i Europeiska unionen, den större unionen,
              successivt allt rikare.
            </seg>
            <seg xml:id="i-ea470b38e13c8c19-0">
              EU måste förändras för att kunna fungera effektivt och demokratiskt
              med 25 medlemmar, herr talman. Det är också syftet med den nya
              EU-grundlagen: ökad demokrati och ökad effektivitet i EU.
            </seg>
            <seg xml:id="i-ea80c5f1af93ac0b-0">
              EU:s stora språng kräver ny grundlag var en rubrik i tidningen
              häromdagen. Så är det ju. De som är emot den nya grundlagen blir
              i praktiken också emot konsekvenskraven när det gäller östutvidgningen.
              Om du tycker att det är bra med tio nya medlemsländer i EU bjuder
              logiken att du bör bejaka den nya grundlagen. Den är bra, om än
              inte fulländad.
            </seg>
            <seg xml:id="i-974d68913d134f59-0">
              Herr talman! Folkpartiet vill inte ha någon folkomröstning om
              den nya grundlagen. För den ståndpunkten finns det minst nio goda
              skäl.
            </seg>
            <seg xml:id="i-3df31a69923084f8-0">
              Herr talman! Jag hade gärna också talat säkerhetspolitik i dag,
              men det får anstå till riksdagsdebatten den 12 maj. Låt mig bara
              helt kort säga att det för en liberal känns tryggt och bra att
              de nya EU-medlemmarna är starka och engagerade medlemmar av Nato.
              Det gillar Folkpartiet. Tack!
            </seg>
            <seg xml:id="i-77ffbb785dcc03fa-0">
              I dag är Sverige, tack vare Natoutvidgningen till Baltikum, säkrare
              men också mer fripassagerare än någonsin. En ledamot av Lettlands
              utrikesutskott formulerade saken för mig i Riga den gångna helgen:
              Sverige är som mellanlägget i sandwichmackan. Ni har numera Natoländer
              på båda sidorna om er. På så sätt är ni naturligtvis fripassagerare
              i Nato.
            </seg>
            <seg xml:id="i-ffe0b9c770a0b8b6-0">
              Herr talman! Frågan om en friare tjänstehandel på den inre marknaden
              har seglat upp som en stor fråga i debatten inför Europaparlamentsvalet.
              Ett av de största och viktigaste samarbetsprojekten inom Europeiska
              unionen är den inre marknaden. Den har betytt oerhört mycket för
              tillväxt, handel och integration. Den måste vårdas och värnas
              mot alla ständigt återkommande protektionistiska tendenser.
            </seg>
            <seg xml:id="i-c0897f20c24371ac-0">
              Den inre marknaden bör nu fördjupas på tjänstehandelns område.
              I de rika industriländernas ekonomier är, trots namnet industriländer,
              varuproduktion i allmänhet och industriproduktion i synnerhet
              bara en mindre del av BNP och sysselsättning.
            </seg>
            <seg xml:id="i-9e9ae5e367d30745-0">
              I EU och Sverige utgör tjänsteproduktionen ungefär 70 % av BNP.
              Ur konsumenternas och skattebetalarnas synpunkt ger följaktligen
              lägre priser, högre kvalitet och ett större urval av tjänster
              stora välfärds- och realinkomstökningar och sannolikt lite högre
              tillväxttal varje år.
            </seg>
            <seg xml:id="i-56d27a075540d288-0">
              Det är mot denna bakgrund av ökade möjligheter och ekonomiska
              fördelar som man ska se kommissionens förslag till ett nytt direktiv
              om friare tjänstehandel inom EU.
            </seg>
            <seg xml:id="i-a0cc75052dd61be1-0">
              Att ta ställning till direktivet är i grunden en fråga om man
              är för eller emot frihandel. Är man för eller emot konsumentintresset
              av lägre priser, tillgång till fler tjänster och av flera olika
              kvaliteter?
            </seg>
            <seg xml:id="i-cc8d9705c00c66b5-0">
              I allt väsentligt är därför tjänstehandelsdirektivet för en liberal
              och marknadsanhängare bra, och slutsatsen är klar: Direktivets
              tankar bör i allt väsentligt förverkligas, ju förr desto bättre.
            </seg>
            <seg xml:id="i-a4183e70eef72cc7-0">
              Vad det också handlar om är att den internationella konkurrens
              som många LO-förbund som Metall, Pappers och Industrifacket har
              levt med i årtionden nu utsträcks en smula till andra förbund
              som Byggnads. Det som många inom LO förefaller att glömma bort
              är att det är de internationellt konkurrensutsatta branscherna
              och förbunden som, jämfört med sina konkurrensskyddade kolleger,
              har haft den långsiktigt bättre inkomst- och produktivitetsutvecklingen
              i Sverige.
            </seg>
            <seg xml:id="i-c4a4631fc15356c0-0">
              Jag vill också påminna om att svenska företag som skapar inkomster
              och jobb också gör det som exportörer av tjänster.
            </seg>
            <seg xml:id="i-b50e28e556f2c2b4-0">
              Denna utvecklingsstrategi med exportledd tillväxt och fri utrikeshandel
              har sedan 1870-talet tjänat oss väl vad gäller varor och tjänster
              och skapat både högre inkomster och mera produktiva jobb och är
              själva grunden för dagens svenska välstånd. Att förneka frihandelns
              betydelse för Sveriges välstånd är som att förneka moderskapets
              betydelse för befolkningstillväxten. Det gäller även handeln med
              tjänster inom EU.
            </seg>
            <seg xml:id="i-2ae173712a9190f1-0">
              Herr talman! Jag har talat om Sveriges eländiga Europapolitik,
              om östutvidgningen, om folkomröstningen, om EU-fördraget och om
              den nya striden om tjänstehandeln inom EU.
            </seg>
            <seg xml:id="i-998092a2f60acc7c-0">
              Jag yrkar bifall till reservation 13. Och jag yrkar också bifall
              till det informella krav som Gunilla Carlsson ställde, att EU-flaggan
              ska få förbli i Sveriges riksdags kammare.
            </seg>
          </u>
          <note type="speaker" xml:id="i-d643c2998b3482cb-0">
            Anf. 9 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-300d187bc6d71ec2-0">
            <seg xml:id="i-be59701b50dc3354-0">
              Herr talman! Europeiska unionen står inför sin största framgång
              sedan den europeiska integrationen inleddes efter andra världskriget
              ett historiskt enande av kontinenten i dess strävan efter demokrati,
              frihet och framsteg.
            </seg>
            <seg xml:id="i-bef5255ae9d28ead-0">
              Jag vill å de svenska Kristdemokraternas vägnar vända mig till
              de inbjudna ambassadörerna och representanterna för de tio nya
              medlemsländerna för att hälsa alla era medborgare hjärtligt och
              varmt välkomna till ett angeläget och intressant samarbete att
              bygga det europeiska huset.
            </seg>
            <seg xml:id="i-d3c5638f5b7cb09e-0">
              Liknelsen att bygga det europeiska huset är inte ny. Talmannen
              har själv använt den i dag. Men jag tycker att det är en så belysande
              och engagerande bra bild av att bygga för en gemensam framtid.
              Dessutom är det en naturlig bild för oss kristdemokrater som slår
              vakt om att bygga för nära familjerelationer.
            </seg>
            <seg xml:id="i-bea18957cc4bee37-0">
              Den bild som jag vill förmedla med att bygga det europeiska huset
              är att alla kan bidra med engagemang och viktiga erfarenheter
              från sina hemländer.
            </seg>
            <seg xml:id="i-38c32aef05e2d431-0">
              Vi kommer från olika väderstreck till den europeiska unionen.
              Vi kommer bildligt talat bärande på olika stenar stora och små
              som ser olika ut, men de kommer att passa in i det nya huset.
            </seg>
            <seg xml:id="i-98a331b2dea1f255-0">
              Vi bygger nya rum i det europeiska huset för nya aktiviteter
              när vi får nya medlemmar.
            </seg>
            <seg xml:id="i-81e878d83a104de4-0">
              Vi formar också nya stilar och nya uttrycksformer. Och allt detta
              skapar en ökad kreativitet och trivsel i det europeiska huset.
            </seg>
            <seg xml:id="i-1fb4eba22ba07fa3-0">
              Kittet/murbruket som håller byggstenarna samman består av vårt
              engagemang för en gemensam framtid, ett engagemang som eftersträvar
              fred, rättvisa och utveckling.
            </seg>
            <seg xml:id="i-006cf35f97ba4424-0">
              Visst finns det störningar i vår gemensamma strävan. Det finns
              politiska partier och många enskilda som inte vill vara med och
              bygga upp. Ofta med utgångspunkt från sin egen egoism smyger man
              runt huset för att sticka in sin kofot eller sitt spett för att
              i stället bända loss en och annan byggsten.
            </seg>
            <seg xml:id="i-53201f2b210e0955-0">
              Vi hoppas att dessa krafter ska låta sig övertygas av de många
              människorna från hela den europeiska kontinenten som nu kommer
              samman för att bygga ett framgångsrikt och hållbart europeiskt
              hus.
            </seg>
            <seg xml:id="i-3a5e397eafa85bfe-0">
              Än en gång vill jag rikta mig till de nya medlemmarna och säga:
              Välkomna till ett gränsöverskridande samarbete, ett samarbete
              där vi ska lära känna varandra som i en gemensam europeisk familj.
              Välkomna!
            </seg>
            <seg xml:id="i-d1e4ce016ac94653-0">
              Så till betänkandet som vi ska behandla här i dag.
            </seg>
            <seg xml:id="i-cacfb937d25f7aac-0">
              Herr talman! Den 13 juni ska vi gå till val till Europaparlamentet.
              Det är en dag då vi svenska kristdemokrater önskar att få väljarnas
              förtroende för att flytta fram vårt partis positioner.
            </seg>
            <seg xml:id="i-12f9d965c3a2e31d-0">
              Men långt mycket viktigare är det att få flytta fram positionerna
              för alla Europas medborgare i riktning mot ökad frihet, ökad rättvisa
              och ökad säkerhet för alla.
            </seg>
            <seg xml:id="i-1c585f22ccc56c95-0">
              Därför har vi i dagens betänkande lyft fram några av Kristdemokraternas
              allra viktigaste prioriteringar som våra nyvalda Europaparlamentariker
              kommer att arbeta med efter den 13 juni.
            </seg>
            <seg xml:id="i-a015c0091834da98-0">
              Innan jag går vidare med detta vill jag yrka bifall till reservation
              13. Vi står naturligtvis också bakom våra övriga reservationer.
            </seg>
            <seg xml:id="i-10498707c507ad2c-0">
              När det gäller utrikesfrågorna vill Kristdemokraterna se ett
              EU som arbetar för en sammanhållen utrikes-, handels- och utvecklingspolitik.
              I en global värld, som vi alltmer bevittnar utvecklingen av, håller
              det inte att enbart ha en nationell utrikes-, handels- och utvecklingspolitik.
              Vi måste samarbeta.
            </seg>
            <seg xml:id="i-4fd99e0995092c6d-0">
              Vi vill se en utrikespolitik där värderingar och rättvisefrågor
              väger tungt. Vi vill att den europeiska unionen ska vara förutsebar
              när det gäller utrikespolitiken. Det ska baseras på värderingar
              som demokrati, mänskliga rättigheter och ett rättssamhälle, och
              det ska inte vara en sinkadus vad EU intar för ståndpunkt i ett
              sammanhang, i en kris eller någonting annat.
            </seg>
            <seg xml:id="i-798ac89daaee0421-0">
              Vi vill också se ett effektivare samarbete mellan EU och FN.
            </seg>
            <seg xml:id="i-7cc15b01721a4b8f-0">
              Vid ett tillfälle då jag mötte generalsekreterare Kofi Annan
              och frågade hur han såg på EU:s roll sade han följande efter att
              ha tänkt efter en liten stund:
            </seg>
            <seg xml:id="i-111a11002cdf1cf0-0">
              Vi behöver många organisationer som EU som tar ansvar för sin
              säkerhet i sin region, för det klarar FN inte av att göra regionalt.
            </seg>
            <seg xml:id="i-6158bac70742f1b3-0">
              Vi kristdemokrater vill förstärka den delen och vill att EU:s
              samarbete med FN ska bli effektivare. Det behöver reformeras.
            </seg>
            <seg xml:id="i-3047520a660d81b3-0">
              Kristdemokraterna anser att EU måste ta på sig en tydlig roll
              i kampen mot den internationella terrorismen. Vi kan inte heller
              här arbeta ensamma. Det är ett gränsöverskridande problem, och
              vi måste samarbeta på detta område. Och det är ett område där
              vi inte känner fienden eller den som hotar vårt samarbete. Vi
              kan bidra från svensk sida, men vi är oändligt beroende av ett
              samarbete mellan EU-länderna, och det är EU verktyget för.
            </seg>
            <seg xml:id="i-541b85e666e35969-0">
              Vi vill se ett förstärkt Europol för att kunna spåra och avslöja
              attentat riktade mot oskyldiga medborgare. Det är en viktig uppgift
              för en av institutionerna när vi redan ser hur terrorismen har
              trängt in på europeisk mark. Det lär inte blir sista gången. Det
              vet vi som sitter här i kammaren.
            </seg>
            <seg xml:id="i-4c7f18f7ad035dc3-0">
              Fru talman! När det gäller gränsskyddet anser Kristdemokraterna
              att EU måste ta ett direkt ansvar för att stoppa den omfattande
              människosmugglingen jag vill kalla det för slavhandeln utifrån
              till länder inom EU. Detta är en fråga om grundläggande mänskliga
              rättigheter där vi inte kan vara tysta en dag när vi diskuterar
              detta stora gemensamma problem inom EU. Vi vill se krafttag mot
              detta. Det finns inga kostnader som är för höga för att komma
              till rätta med det så att människor ska få njuta av sina mänskliga
              rättigheter och få leva som fria människor.
            </seg>
            <seg xml:id="i-4e53f99d04ef8b5e-0">
              Det handlar om att stävja korruption och prioritera ett fungerande
              gränsskydd där vi alla delar ansvar och kostnader. Det kan inte
              vara en enskild angelägenhet för de länder som råkar finnas vid
              gränsen där trafiken är som störst. Vi måste dela detta ansvar
              inom unionen. Sverige kan här hjälpa till med en omfattande kompletteringsutbildning
              av exempelvis poliser och andra myndigheter för att nå ett fungerande
              rättssamhälle.
            </seg>
            <seg xml:id="i-9ad65538ab0844be-0">
              Fru talman! Så till konstitutionen och den nya grundlagen. Det
              är inte den första grundlagen utan en reviderad. Det är en förnyad
              och modern grundlag som ska fungera för fler länder. Jag delar
              föregående talares inställning. Det är en självklarhet att vi
              måste ha en fungerande grundlag för vårt samarbete när vi nu har
              fått så många medlemsländer. Vi kristdemokrater tycker att förslaget
              är i allt väsentligt bra och kan antas. Vi hoppas det nu kan bringas
              till konsensus mellan EU-länderna och beslut, gärna före halvårsskiftet.
            </seg>
            <seg xml:id="i-8d89f6766aa5eeac-0">
              Fru talman! När det gäller miljöfrågorna vill jag rent allmänt
              betona att gränsöverskridande miljöproblem måste lösas inom EU.
              Konstitutionen ger oss också här en möjlighet att inte invänta
              dem som har de minsta ambitionerna inom EU utan kanske förlåt
              uttrycket köra över dem som inte har några ambitioner för miljöns
              skull. Den möjligheten ger konstitutionen. Jag har svårt att förstå
              hur ett miljöparti kan vara emot en sådan möjlighet. Vi måste
              införa utsläppsavgifter för koldioxid och mycket annat.
            </seg>
            <seg xml:id="i-c1f5634b724492de-0">
              Fru talman! Företagen måste också nämnas i sammanhanget. EU är
              viktigt för Sverige. Vi har en småföretagarpolitik i Sverige som
              är under all kritik. EU kan vara ett mönster för oss att också
              få vår regering att förstå vilka åtgärder som ska vidtas och när
              det ska göras. Lika viktigt är det med en fungerande konsumentpolitik.
              Det är samspelet mellan konsumenter och företag som ger oss ekonomisk
              tillväxt. Där kan EU anvisa vägen också för den svenska regeringen.
            </seg>
            <seg xml:id="i-49cb993d21646072-0">
              Droger är ett annat gränsöverskridande problem. Det är inte på
              något sätt nytt. Kristdemokraterna är otåliga i den här frågan.
              Vi vill se ett resolut agerande från EU:s sida. Det går inte att
              ha tolerans med fenomen som narkotika, alkohol och annat som förstör
              människorna runtomkring oss. Vi vill se ett svenskt agerande,
              men vi vill också se ett EU-agerande. Detta blir ett mål för kommande
              EU-parlamentariker för Kristdemokraterna.
            </seg>
            <seg xml:id="i-74f76a2b9940c907-0">
              Fru talman! För att nu återknyta till min välkomsthälsning kan
              vi konstatera att de problem som jag här har lyft inte är några
              nya problem. Det är tvärtom gamla problem. Vi vill vara hoppfulla
              och tro att de nya medlemsländerna nu inte ligger lågt i början
              utan i stället kommer in till hjälp i det europeiska bygget med
              nya tankar och med ny entusiasm för hur vi ska lösa gamla problem
              med nya vänner.
            </seg>
            <seg xml:id="i-3768596ba0468a0c-0">
              Fru talman! Till sist är det Kristdemokraternas förhoppning att
              det förestående Europaparlamentsvalet må bli ett steg i den riktningen
              att svenska folket och alla dess förtroendevalda beslutar sig
              för att använda vår tids verktyg, EU, för att lösa vår tids gränsöverskridande
              problem. Visst kan man önska sig andra verktyg än EU. Men EU är
              vår tids tillgängliga verktyg. Det kan vidareutvecklas och förbättras
              om vi mobiliserar det engagemang som fordras för en förändring.
            </seg>
            <seg xml:id="i-0fc687a6b295d652-0">
              Låt oss mötas i valkampanjer ute i ett sommarfagert Sverige med
              Europa i blick och Sverige i hjärtat.
            </seg>
          </u>
          <note type="speaker" xml:id="i-ef5850bf90dae8f1-0">
            Anf. 10 ALICE ÅSTRÖM (v):
          </note>
          <u who="alice_astrom_a6a363" xml:id="i-015a75dab31da2fe-0">
            <seg xml:id="i-8a5aff16f4c38c48-0">
              Fru talman! Också jag ska börja med att välkomna de nya medlemsländerna.
              Vi ser ett Europa där murarna har rasat och där människor i dag
              har gjort sina val. De vill gå med i den europeiska unionen och
              vara med i den europeiska gemenskapen. Vänsterpartiet som ett
              EU-kritiskt parti har stått bakom den utvidgning som nu görs.
              Vi har stött de länder som har valt att gå med i den europeiska
              unionen. Det är viktigt.
            </seg>
            <seg xml:id="i-55563077f9bece76-0">
              Fru talman! Jag tror att de tio nya länderna har mycket att bidra
              med i det nya Europa. Jag tror att de tio nya länderna har erfarenheter
              och kunskaper med sig som kan göra EU till ett bättre EU. Framför
              allt tror jag att de nya länderna som så hårt har kämpat för sin
              självständighet, sitt nationella självbestämmande och för att
              behålla sin nationella särart när de nu har valt att gå in i den
              europeiska unionen också har sin starka självständighet och sin
              starka känsla för att kunna behålla beslutsmakt också hos det
              egna folket.
            </seg>
            <seg xml:id="i-cdfd9e05a6d1b6aa-0">
              Vi tror som EU-kritiskt parti att de nya länderna kan vara med
              och bidra till att utveckla EU på de samarbetsområden där det
              behövs samarbete. Men de kan också vara till stöd och hjälp för
              att inte lämna de nationella parlamenten efter sig och överlåta
              all makt till EU.
            </seg>
            <seg xml:id="i-c6cdc73de5bc131b-0">
              Fru talman! Diskussionen om öppenheten, det öppna Europa och
              det demokratiska Europa har växt och kommer att fortsätta att
              växa. Det är oerhört viktigt att man har med den debatten även
              i framtiden. Det handlar om de rivna murarna. I dag bygger EU
              också upp murar mot människor från andra länder som försöker fly
              in i Europa. De flyr från krig, förtryck och förföljelse. Där
              är inte diskussionen om de öppna gränserna. Där är inte diskussionen
              om den öppna famnen och att man gemensamt ska bygga upp ett Europa.
              Det är snarare så att EU sluter murarna mot de flyktingströmmar
              som finns.
            </seg>
            <seg xml:id="i-b6fbf350206ed938-0">
              I diskussionen om solidaritet med människor måste solidariteten
              sträcka sig längre än bara till de länder som finns i EU. Solidariteten
              måste sträcka sig längre än till bara de nya länderna. Solidariteten
              måste sträcka sig längre än bara till de länder som kommer att
              ansöka och bli medlemmar i framtiden. EU behöver bli ett öppnare
              EU också mot resten av världen.
            </seg>
            <seg xml:id="i-624e711a4e39f5a1-0">
              Fru talman! När vi i dag debatterar verksamheten i Europeiska
              unionen under 2003 är det ett av de få tillfällen då vi egentligen
              debatterar EU-frågor här i riksdagens kammare. Debatten handlar
              egentligen om den verksamhet som har varit under 2003, men alla
              tar också tillfället i akt att lyfta upp de frågor som vi ser
              framöver.
            </seg>
            <seg xml:id="i-b80fdd5d4dcc05d7-0">
              Jag vill i det här sammanhanget yrka bifall till reservation
              4, även om vi givetvis står bakom alla andra av våra reservationer
              i betänkandet.
            </seg>
            <seg xml:id="i-9e03a7553ffa67d7-0">
              Jag ska gå in på frågan om konventet och regeringskonferensen.
            </seg>
            <seg xml:id="i-890bbc90fe168dd1-0">
              När det gäller konventet och regeringskonferensen har vi under
              ett flertal år sett en utveckling där EU:s institutioner får mer
              makt på riksdagens bekostnad. Vi ser en förflyttning. Vi har inte
              sett något tillfälle där beslut och makt flyttats från EU tillbaka
              till de nationella parlamenten. Varje beslut har i stället varit
              att de nationella parlamenten ger ifrån sig makt till EU.
            </seg>
            <seg xml:id="i-3ff134ff46a63b2a-0">
              Därför är det oerhört viktigt att man faktisk analyserar frågan
              och analyserar utvecklingen. Vi i Vänsterpartiet anser att den
              här utvecklingen bör motverkas. Men framför allt är det oerhört
              viktigt att man analyserar maktrelationerna mellan EU:s institutioner
              och de nationella parlamenten. Från Vänsterpartiets sida anser
              vi att det är ganska självklart att den författningsutredning
              som för närvarande sitter, med medlemmar från alla politiska partier
              i Sveriges riksdag, har en ambition att analysera frågan om maktrelationerna
              mellan EU:s institutioner och Sveriges riksdag i ett större sammanhang,
              inte på det styckevisa sätt som vi ser makt flyttas nu.
            </seg>
            <seg xml:id="i-6fa347baacd58039-0">
              När det då gäller regeringskonferensen och konventet tycker vi
              att det är självklart att det nya EU:s grundlag ska ställas under
              folkets beslutandemakt. Vi har hört en mängd argument från talarstolen
              varför man inte skulle ha en folkomröstning. Det är argument som
              jag på många sätt faktiskt finner lite skrämmande. Folkomröstningen
              kommer inte att handla om grundlagen, utan den kommer att handla
              om ja eller nej, sägs det. Misstror verkligen de partier som är
              för denna utveckling inom EU och som är för grundlagen sin förmåga
              att nå ut till folket och tala om vad det är man ska folkomrösta
              om?
            </seg>
            <seg xml:id="i-efdc7edec501ed10-0">
              Ett annat argument är att det är ren politisk opportunism att
              kräva en folkomröstning och att de partier som kräver det gör
              det bara för att man vet att det kommer att bli ett ja i riksdagen
              men ett nej hos folket. Jag tycker återigen att den politiker
              som inte tror på sin förmåga att övertyga folket om vikten av
              EU-medlemskapet och en ny grundlag och som inte vågar låta saken
              prövas av folket snarare är någon som inte tror på demokratin
              och på att makten utgår från folket.
            </seg>
            <seg xml:id="i-b92fad8fadca4684-0">
              För Vänsterpartiet är det självklart att frågan måste ställas
              under en folkomröstning. Det handlar faktiskt om att vi ska överföra
              maktbefogenheter från riksdagen till EU. Det borde vara självklart
              att folket får säga sin mening. Att säga att det valda parlamentet
              ska avgöra den här frågan handlar om att man menar att sitter
              man i parlamentet kan man lämna makten ifrån sig. Men det är inte
              parlamentarikernas makt som vi lämnar ifrån oss. Det är folkets
              makt som vi lämnar ifrån oss. Grunden i den parlamentariska demokratin
              är att makten utgår från folket och förvaltas av oss parlamentariker.
              Men i frågan om vi parlamentariker ska lämna ifrån oss makten
              till någon annan institution, där folket inte har samma beslutanderätt,
              måste folket ha rätten att säga sitt.
            </seg>
            <seg xml:id="i-28c41d256ebe8df9-0">
              För Vänsterpartiet är det självklart att vi kräver en folkomröstning.
              De partier som så vältaligt har talat om EU:s vikt och utveckling
              och tron på EU:s positiva kraft i framtiden borde tro på sin förmåga
              att även övertyga svenska folket om det. Det är det som är demokratins
              grundprincip att makten utgår från folket.
            </seg>
            <seg xml:id="i-7262eb201ec81aa4-0">
              Sedan, fru talman, ska jag gå in på frågan om terroristbekämpning
              och säkerhets- och försvarspolitiken.
            </seg>
            <seg xml:id="i-4ec91da80b7408ef-0">
              I dag finns det en tendens, när man pratar om säkerhets- och
              försvarspolitiken, som innebär att ett nytt moment har kommit
              in i frågan. När man vill lyfta frågan om krishantering och försvarssamarbete
              för man även in terroristbekämpningen. För Vänsterpartiet är det
              ganska tydligt att vi inte vill ha en utveckling mot en gemensam
              säkerhets- och försvarspolitik. Vänsterpartiet försvarar den svenska
              alliansfriheten. Vi tror inte att terrorism bäst bekämpas med
              militära medel. Terrorism bekämpas bäst med demokrati och fattigdomsbekämpning
              och med polisiära medel. Det finns en risk när terrorism ska bekämpas
              med militära medel att man sätter rättssäkerhet och demokrati
              på undantag. Det har vi sett alldeles för många exempel på i terroristbekämpningens
              spår.
            </seg>
            <seg xml:id="i-d038a98aaa888c42-0">
              Fru talman! Jag ser att min talartid i stort sett är ute. Jag
              vill bara kort beröra några frågor som har varit uppe här, framför
              allt tjänstedirektivet. Där har man från borgerligt håll väldigt
              starkt betonat vikten av att EU:s tjänstedirektiv nu ska få råda
              i Sverige. För Vänsterpartiet är det självklart att säga nej till
              tjänstedirektivet. De borgerliga partierna, som i valet till Sveriges
              riksdag har fått nej till utförsäljningen och privatiseringen
              av den offentliga sektorn, använder nu EU och EU:s tjänstedirektiv
              till att bakvägen försöka föra in den borgerliga privatiseringspolitiken.
              Jag tror att ni snarare i valet till det svenska parlamentet får
              slåss för er privatiseringspolitik, för Vänsterpartiet kommer
              att slåss för att vi inte bakvägen ska föra in borgerlig privatiseringspolitik.
            </seg>
          </u>
          <note type="speaker" xml:id="i-6214a180aaeb99bc-0">
            Anf. 11 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-1">
            <seg xml:id="i-6d97f9a6617c505b-0">
              Fru talman! Talet om tjänstedirektiv är hjärnspöken som Alice
              Åström driver här att tjänstedirektivet skulle vara ett hot när
              det gäller privatisering. Jag vet att ni säger det, men i texten
              står precis motsatsen. Jag får väl återkomma vid något senare
              tillfälle om exakt sidhänvisning.
            </seg>
            <seg xml:id="i-78466ad29a749d90-0">
              Ja, folkomröstning vad ni gör i Vänsterpartiet är att ni underminerar
              den parlamentariska demokratin. Ni undergräver riksdagen som forum
              för debatt och forum för beslutsfattande i Sverige. Det är en
              illusion som Alice Åström odlar här, att en folkomröstning på
              något sätt skulle vara att fråga folket. Är då inte riksdagsval
              att fråga folket? Folkets beslutandemakt skulle på något sätt
              bara finnas i folkomröstningar men i inte i riksdagsval.
            </seg>
            <seg xml:id="i-e2f6f0e282afe3ca-0">
              Det är också helt fel, som jag påpekade i mitt anförande, att
              den opinionsyttring som finns i en folkomröstning på något sätt
              skulle vara helt ren och befriad från den gamla vanliga partipolitiken.
              Så är det inte alls. Tvärtom, ni har ofta kritiserat frågans formulering,
              tidpunkten, kampanjer, resultat, tolkning och så vidare. Hela
              det gamla vanliga politiska arbetet kommer in i folkomröstningsfrågorna
              ändå.
            </seg>
            <seg xml:id="i-0ecc6432c4c16453-0">
              Det är politisk opportunism. Ni vet att ni är chanslösa i riksdagen
              i en genomarbetad och reflekterad beslutsprocess. Det är därför
              som ni är för folkomröstningar bland annat. Det är inte därför
              att ni är finare demokrater.
            </seg>
          </u>
          <note type="speaker" xml:id="i-3f15d93b5a7e9e9f-0">
            Anf. 12 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-015a75dab31da2fe-1">
            <seg xml:id="i-7a1a0caa3c812628-0">
              Fru talman! Man kan alltid diskutera vem som är en finare demokrat.
            </seg>
            <seg xml:id="i-7f323ae22850e82f-0">
              Självfallet finns det ingen folkomröstning som är helt befriad
              från partipolitik. Det handlar om en mängd överväganden såsom
              till exempel själva frågan, kampanjer, kampanjmedel. Men frågan
              blir faktiskt underställd folket.
            </seg>
            <seg xml:id="i-a99689869fc11d29-0">
              I grund och botten är folkomröstningar ändå befriade från partipolitik.
              Hur många ja-röstare finns det i Sveriges riksdag och hur många
              nej-röstare finns det utanför Riksdagshuset? Partipolitiken styr
              ju inte hur folk röstar i en folkomröstning. Där röstar folk i
              en enskild fråga utifrån sin egen övertygelse och inte utifrån
              det partipolitiska val som man gör i annat fall. Skulle det vara
              på annat sätt, skulle sammansättningen här i Sveriges riksdag
              se annorlunda ut.
            </seg>
            <seg xml:id="i-3439b0a60ebe4b3c-0">
              När det handlar om folkomröstning och konstitutionen är ju beslutet
              att lämna ifrån sig makt från Sveriges riksdag till EU-institutionerna
              den springande punkten. Vi lämnar ifrån oss folkets makt. Därför
              bör folket ha rätt att säga sitt. Det är lite skillnad från alla
              andra val där man röstar på partier. Men när det handlar om överlämnande
              av folkets makt bör folket få säga sitt. Det är en självklar demokratisk
              princip.
            </seg>
          </u>
          <note type="speaker" xml:id="i-2dfcbea7a2da1066-0">
            Anf. 13 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-2">
            <seg xml:id="i-19ca8311ce6a84fe-0">
              Fru talman! Det här unionsfördraget handlar inte i någon väsentlig
              utsträckning om att överföra mer makt till EU, utan det handlar
              om att EU ska kunna fungera med 25 medlemmar. Vi kan inte ha samma
              system för att styra EU som man hade när det i början var sex
              ganska lika medlemsländer. Vi måste byta spår.
            </seg>
            <seg xml:id="i-5b3f472af741738f-0">
              Ni vill inte byta spår, därför att ni vill egentligen att Sverige
              ska lämna den europeiska unionen. Det är sådana underliggande
              värderingar som driver er i ert krav på folkomröstning. Det har
              ingenting med överlämnande av makt och med att fråga folket att
              göra.
            </seg>
            <seg xml:id="i-97c811b4226562a2-0">
              Vad det gäller är att få en union som fungerar effektivt och
              demokratiskt med 25 medlemsländer. Ni vill inte ha någon union
              alls. Ni vill ju ha noll medlemmar. Det är ert mål.
            </seg>
          </u>
          <note type="speaker" xml:id="i-7a609ed794ee7f90-0">
            Anf. 14 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-015a75dab31da2fe-2">
            <seg xml:id="i-e980ea62122b02d5-0">
              Fru talman! När man inte kan argumentera i sak övergår man till
              den gamla ja- och nej-debatten.
            </seg>
            <seg xml:id="i-1027cc5b2d659796-0">
              Vi som röstade nej blir ofta anklagade för att vi fortfarande
              vill göra detta till en fråga om ja eller nej, och det är ja-sidan
              som ständigt för fram det argumentet. Det är inte en fråga om
              ja eller nej, och det handlar inte enbart om hur EU ska fungera
              med tio nya medlemsländer.
            </seg>
            <seg xml:id="i-65e6de7d7bf8b8f1-0">
              Förslaget innehåller också en mängd förändringar som rör maktöverlämnande.
              Lyfter man inte fram dessa delar är man ganska oärlig.
            </seg>
            <seg xml:id="i-1c5f9e76077fbf40-0">
              Carl B Hamilton sade här att svenskarna är Europas mest otacksamma
              och historielösa folk och att vi är det mest EU-kritiska land
              som finns. Han sade också att Socialdemokraterna motvilligt släpas
              från punkt till punkt på ett flertal områden och att de inte kan
              representera Sverige i EU. Då ställer jag mig frågan: Vad är demokrati?
              Vilket parti fick mest röster i det svenska riksdagsvalet? Jo,
              det var Socialdemokraterna. Om folket är EU-kritiskt är det folket
              som är otacksamt och som det är fel på.
            </seg>
            <seg xml:id="i-c3201b4bd603162b-0">
              För Vänsterpartiet är det självklart att folkets åsikt, oavsett
              om man gillar den eller inte, måste få ett utrymme i den politiska
              debatten och folket måste ha rätt att säga sitt.
            </seg>
            <seg xml:id="i-03eef29b436566fc-0">
              Anf. 15 GUNILLA CARLSSON i Tyresö (m) replik:
            </seg>
            <seg xml:id="i-94fc756a6a50e1d2-0">
              Fru talman! Eftersom frågan om folkomröstning kom upp är det
              viktigt att klargöra att vi moderater inte ser det som att det
              sker någon stor maktöverflyttning. Tvärtom handlar det nya fördraget
              som ännu inte är beslutat mer om att tydliggöra maktutövningen
              och ge de nationella parlamenten en starkare roll i EU:s beslutsstruktur.
              På något sätt skulle man kunna säga att det är en tillbakagång
              och ett tydliggörande av EU:s mandat.
            </seg>
            <seg xml:id="i-10b0d45a678fcd3f-0">
              Alternativet till ett nytt fördrag är att säga ja till Nicefördraget
              som gäller nu. Det omöjliggör ju ytterligare utvidgningar. Alice
              Åström vill framstå som en stor och god europé och välkomna en
              mängd nya medlemsstater och använda EU för just det ändamålet.
            </seg>
            <seg xml:id="i-5029f3d721f8655f-0">
              Det är bra att alla andra är med, men Sverige ska inte vara det.
              Om man tycker så kan man inte säga nej till det nya fördraget
              och behålla Nicefördraget, därför att det sätter stopp för fler
              medlemsstater. Dessutom innehåller inte Nicefördraget det tydliggörande
              som behövs, utan det kommer att leda till en ineffektivare union.
            </seg>
            <seg xml:id="i-7dd7a94a66da3189-0">
              Risken är stor att en folkomröstningsdebatt gör att Sverige fastnar
              i ja- och nej-träsket. Då får vi inte en debatt som radikaliseras
              och blir mer spännande och bred och som handlar om vad vi ska
              använda EU till utifrån våra olika värderingar och utgångspunkter.
              I stället fastnar vi i en ja- och nej-debatt, och det leder inte
              Sverige framåt.
            </seg>
            <seg xml:id="i-0ad4a9beecdc0805-0">
              Jag vill då ställa frågan: Om den Nuderska utredningen nu gör
              en grundlagsöversyn i Sverige, tänker ni kräva en folkomröstning
              om den också?
            </seg>
          </u>
          <note type="speaker" xml:id="i-6b9013ac47b74c2e-0">
            Anf. 16 ALICE ÅSTRÖM (v) replik:
          </note>
          <u who="alice_astrom_a6a363" next="cont" xml:id="i-1f756c780a5c9552-0">
            <seg xml:id="i-5ee7edda2fcf25e2-0">
              Fru talman! Det är självklart att det blir Nicefördraget som
              kommer att gälla. Vi i Vänsterpartiet är klart medvetna om att
              det kommer att behövas ett nytt fördag med förändringar utifrån
              utvidgningen. Men det nu liggande fördragsförslaget håller sig
              ju inte enbart till den delen. Därför anser vi att det bör anordnas
              en folkomröstning.
            </seg>
            <seg xml:id="i-fcc1d2a7b1a94a18-0">
              Om det rörde sig om fullständigt obetydliga förändringar ställer
              jag mig frågan: Hur kommer det sig att man i EU-land efter EU-land
              nu säger att man ska ha en folkomröstning om det nya fördraget?
              Man gör den bedömningen att det är fråga som så stora förändringar.
            </seg>
            <seg xml:id="i-47cc03987010a138-0">
              Sverige är snart ett av de få länder som inte ska ha en folkomröstning
              om det nya fördraget. Jag tror nog att den bedömningen som man
              har gjort i ett flertal andra länder om de föreslagna förändringarna
              och om varför man bör ha en folkomröstning är en riktig tolkning
              av det här fördragsförslaget.
            </seg>
          </u>
          <note xml:id="i-bbc96f94636618b0-0">
            Anf. 17 GUNILLA CARLSSON i Tyresö (m) replik:
          </note>
          <u who="alice_astrom_a6a363" prev="cont" xml:id="i-76f53d95109f651c-0">
            <seg xml:id="i-2a9d389b172b0f55-0">
              Fru talman! Vi får anledning att återkomma när vi ska hantera
              ett nytt fördrag för EU här i kammaren.
            </seg>
            <seg xml:id="i-46b9526fbcb26c23-0">
              I Storbritannien finns det en stor tveksamhet även i parlamentet
              om Storbritanniens förhållande till EU. Men sanningen är den att
              i Sveriges riksdag har vi en stor och bred enighet om att Sverige
              ska vara med i EU. Därför har vi inte en sådan inrikespolitisk
              låsning.
            </seg>
            <seg xml:id="i-43119c17f2c543ac-0">
              I en del andra länder vill man folkomrösta för att visa att unionen
              utvidgas. Men vi har ju en stor samsyn här i Sveriges riksdag
              också om utvidgningen.
            </seg>
            <seg xml:id="i-8031e181a1ed4f6d-0">
              Detta blir ert lilla fikonlöv för att kunna fortsätta debatten
              om ett ja eller nej till EU. Jag tycker att det är synd. Det förlamar
              också era möjligheter att komma fram till något konkret om vad
              ni vill åstadkomma i EU.
            </seg>
          </u>
          <note type="speaker" xml:id="i-7046d6a63d97e95d-0">
            Anf. 18 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-015a75dab31da2fe-3">
            <seg xml:id="i-bc574142a848dc41-0">
              Fru talman! Ja, det finns en stor och bred enighet i Sveriges
              riksdag om EU-politiken. Men det som är det mest slående är att
              det skiljer sig väsentligt mellan Sveriges riksdag och Sveriges
              folk. Sverige är ett EU-kritiskt land. Precis som Carl B Hamilton
              tidigare sade är vi nästan det mest EU-kritiska landet. Just därför
              är EU-frågorna extra känsliga här i riksdagen. Och därför är det
              oerhört viktigt att också det svenska folket får säga sitt. Om
              den breda enigheten i Sveriges riksdag inte överensstämmer med
              svenska folkets inställning är det viktigt att man går ut och
              möter folket, och det gör man i en folkomröstning.
            </seg>
          </u>
          <note type="speaker" xml:id="i-3641c35ff31a1b5f-0">
            Anf. 19 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-300d187bc6d71ec2-1">
            <seg xml:id="i-c628f34212929f73-0">
              Fru talman! Alice Åström presenterar sig och Vänsterpartiet som
              kritiker. Vi kristdemokrater är också i högsta grad kritiker.
              Vi finns med i Sveriges riksdag för att vi är kritiska till regeringspolitiken.
              Vi jobbar varje dag, varje vecka för att försöka att förbättra
              den. Vi finns i varje region, i varje landsting som kritiker till
              den majoritet som styr, om det inte är fråga om någon bra majoritet
              det finns vissa undantag.
            </seg>
            <seg xml:id="i-8cd945ac53e151dd-0">
              På samma sätt är vi kritiker i Sveriges kommuner. Vi är det också
              i Europapolitiken. Men vi går in i olika sakpolitiska frågor och
              säger: Detta är bra men detta är inte bra för Sverige. Och då
              arbetar vi efter det. Det är inget unikt att vara kritiker. Det
              lever vi med varje dag.
            </seg>
            <seg xml:id="i-cb89db4358c358b0-0">
              Vad jag vill säga är att det sätt som ni behandlar Europafrågan
              i stället är ett sätt att säga att ni är emot samarbete mellan
              de länder som ingår i unionen. Ni vill försvåra det samarbetet,
              och för att inte behöva tala om det och ta ställning till det
              kritiskt, positivt eller utvecklingsmässigt, vänder ni blicken
              utåt över världen och säger att vi ska samarbeta med alla andra.
              Det tycker vi också, men grannarna är ändå viktigast, och dem
              umgås man mest med.
            </seg>
            <seg xml:id="i-34cf659df342d674-0">
              Vi är kritiker. Men ni vill inte samarbeta. Varför?
            </seg>
          </u>
          <note type="speaker" xml:id="i-8d7b4db8e206a8f1-0">
            Anf. 20 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-015a75dab31da2fe-4">
            <seg xml:id="i-76401047dcd830e8-0">
              Fru talman! Nej, Vänsterpartiet är inte emot samarbete, och vi
              ser gärna ett samarbete mellan de länder som finns inom EU. Men
              det som vi är emot är överstatligheten. Vi är emot att man flyttar
              makt från de nationella parlamenten till överstatlighet. Vi ser
              gärna ett samarbete, men ett samarbete som bygger på mellanstatlig
              grund, där man har full respekt för de nationella parlamenten
              och de nationella besluten. Vi tror att det på sikt är det enda
              samarbete som är långsiktigt hållbart. Som EU-kritiker arbetar
              vi också när det gäller konkreta EU-frågor.
            </seg>
            <seg xml:id="i-db88212c72ec5793-0">
              När det gäller hur Vänsterpartiet har arbetat och agerat i EU-parlamentet
              är det en vänsterpartistisk EU-parlamentariker som har bidragit
              starkast till att lyfta upp frågan om människosmugglingen och
              slavhandeln, som framför allt handlar om kvinnor och prostitution.
              Även som EU-kritiskt parti arbetar vi givetvis vid varje tillfälle,
              i varje församling för att försöka påverka politiken i en positiv
              riktning.
            </seg>
            <seg xml:id="i-384bbe140611fae7-0">
              När det gäller EU och fördragsändringarna och den motion som
              vi har skrivit handlar det också om en konstruktiv kritik. Vi
              motionerade faktiskt om att ha ett mellanstatligt samarbete i
              stället för överstatligt, men det vill inte ni som är positiva
              till fördraget lyssna på. Det enda vi då får höra är att vi inte
              har något alternativ, att vi inte vill samarbeta. Men det är inte
              sanningen, utan det handlar om samarbetets former.
            </seg>
          </u>
          <note type="speaker" xml:id="i-617b26371ff16084-0">
            Anf. 21 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-300d187bc6d71ec2-2">
            <seg xml:id="i-e9ee40a019421ee1-0">
              Fru talman! Det är glädjande och det är en strimma av ljus att
              höra att ni engagerar er i trafficking- frågorna. Det är ett mycket
              bra exempel på vad Europeiska unionen kan vara till för. Men man
              säger väldigt lätt från vänsterhåll att vi flyttar över makt och
              att man tar makt inom EU från Sverige. Men hur är det med Sveriges
              riksdag? Hur långt når vi i det internationella samarbetet? Våra
              beslut här i kammaren når i praktiken i huvudsak till Öresund,
              men vi har bekymmer och ärenden som går långt utöver Öresund och
              som måste lösas. En del kan vi lösa på FN-nivå, men vi har väldigt
              många frågor att lösa tillsammans med våra grannar. Det är precis
              detta som EU är ett verktyg för.
            </seg>
            <seg xml:id="i-2fa6a1ce14dbcac9-0">
              Nu vill man skapa en ny grundlag, en ny konstitution, som underlättar.
              Fram till nu ska i allt väsentligt varje land i varje liten fråga
              vara överens, fullständig konsensus. Det blir ingen miljöåtgärd
              om det är ett land som inte vill. Den nya konstitutionen ger en
              möjlighet att gå vidare i viktiga frågor där en kvalificerad majoritet
              tycker att detta är bra. Det är en möjlighet för ökat samarbete,
              men ni säger nej till detta. Och att säga nej till det när vi
              är 25 medlemsländer är att säga ja till ett kaos. Varför gör du
              det?
            </seg>
          </u>
          <note type="speaker" xml:id="i-b5129d12816ea376-0">
            Anf. 22 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-015a75dab31da2fe-5">
            <seg xml:id="i-efb3d5ae53950097-0">
              Fru talman! Det finns en mängd problem som man måste lösa i samarbete
              där besluten i Sveriges riksdag inte räcker längre än inom våra
              egna gränser. Men det har vi alltid kunna lösa genom alla tider
              genom att sluta mellanstatliga överenskommelser och avtal mellan
              de nationella parlamenten. Det innebär alltså inte att man inte
              skulle kunna fatta beslut som berör flera länder. Det handlar
              om hur man genomför besluten, och där anser vi att det viktigaste
              är att de är mellanstatliga.
            </seg>
            <seg xml:id="i-a69ae83930345b21-0">
              Går man då över till frågan om kvalificerad majoritet, är det
              väldigt lätt, när det handlar om miljöåtgärder, att säga: Ska
              vi inte kunna köra över vissa länder? Ska vi inte kunna göra det
              i en fråga där vi tycker att det är viktigt? Men demokratins princip,
              och den tycker jag är oerhört viktig, är att det nationella parlamentet
              och folket måste kunna ha en beslutanderätt över frågor som rör
              deras eget område. Att köra över länder det kan handla om miljöfrågan
              där det skulle vara väldigt positivt, men inte om det vore på
              ett område där vi faktiskt inte delar uppfattningarna.
            </seg>
            <seg xml:id="i-cbcd56825bd682e3-0">
              Vi tror inte att demokrati och utveckling kan tvingas fram. Vi
              tror på överenskommelser och gemensamma lösningar. Även om det
              ibland kan vara ett mer långsamt arbetssätt och mer krångligt,
              bygger det ändå starkare på demokratins principer. Vi tror inte
              på att tvinga fram utveckling och lösningar.
            </seg>
          </u>
          <note type="speaker" xml:id="i-277bfe9ac649a73f-0">
            Anf. 23 LENA EK (c):
          </note>
          <u who="unknown" xml:id="i-3aa9fca7df1481c1-0">
            <seg xml:id="i-f9e2922cdbcc1b9a-0">
              Fru talman! Ärade ledamöter, ärade åhörare! Debatten här handlar
              om verksamheten i den europeiska unionen under förra året och
              den verksamhet som vi har framför oss.
            </seg>
            <seg xml:id="i-259e14d2c2bcdcc6-0">
              Förra året var ett spännande europeiskt år, ett år med glädje,
              men också ett år med besvikelser. Det europeiska konventet nådde
              ett slutresultat, ett utkast till fördrag för EU. Tyvärr klarade
              inte det italienska ordförandeskapet av att ro det i land.
            </seg>
            <seg xml:id="i-787a959c03e97e0e-0">
              Fru talman! Vi begärde faktiskt en extra debatt, att riksdagen
              skulle kallas in för att debattera detta förslag, men inte ett
              enda av riksdagens övriga partier stödde detta förslag. Det tycker
              jag att vi ska bära med oss i diskussionen om hur vi ska hantera
              frågorna om ett eventuellt nytt grundtraktat för EU framöver.
              Det antogs också en ny säkerhetsstrategi för unionen, tyvärr föranlett
              av en osäkrare värld.
            </seg>
            <seg xml:id="i-5b4341ad508ba881-0">
              Fru talman! Förra året kom observatörer från de tio nya medlemsländerna
              och fick sitta med i verksamheten i EU i Bryssel. Det var en märkesdag.
              Det var ju inte länge sedan som vi hade en situation i Europa
              där Finland inte ens vågade vara medlem i Europarådet utan var
              observatör.
            </seg>
            <seg xml:id="i-8a8bf8fa94e3b631-0">
              När jag var student besökte vi vänner bakom muren, bland annat
              i Greifswald. Vi kunde inte lämna över en påse apelsiner och en
              påse med kaffe som tack för ett lysande föredrag så att någon
              såg det, utan vi fick ställa påsarna i mörkret bakom en kyrkogårdsmur
              för att inte stadsarkivarien i Greifswald skulle råka illa ut
              hos säkerhetspolisen för att han hade för täta kontakter med västra
              Europa. Så var det innan murens fall. Så var det i de gamla kommunistdiktaturerna
              i östra Europa. Därför är det förstås en fantastisk möjlighet,
              en fantastisk ny tid som vi har förmånen att leva i just nu, alla
              vi som sitter här men också alla som lyssnar och alla som är medborgare
              i Europa.
            </seg>
            <seg xml:id="i-69265cfd9fd47bb6-0">
              Den 1 maj i år, när medlemskapet trädde i kraft, helades Europa.
              Alla vi som rakryggat har stått upp för utvidgningen har anledning
              att vara stolta över det jobb som vi gjort. Däremot är jag inte
              så stolt över hur diskussionen har gått i den här kammaren. Talet
              om social turism när Östeuropas medborgare har sökt sig ut på
              en fri europeisk arbetsmarknad på EU:s inre marknad tycker jag
              har varit förskräckligt och pinsamt. Jag är glad att vi till slut
              lyckades samla ihop oss i Sveriges riksdag och rösta emot övergångsregler.
            </seg>
            <seg xml:id="i-c3d5a9046633241b-0">
              Nu lider det irländska ordförandeskapet mot sitt slut, men än
              har irländarnas kämpaglöd, fajteranda och diplomatiska arbete
              inte tagit slut. De försöker hitta en ny form för ett grundtraktat
              för den europeiska unionen. Jag hoppas att alla partier den här
              gången verkligen är med i och ser till att det blir en debatt
              i riksdagens kammare som behandlar alla de aspekter som finns
              i grundfördraget. Det är ju mycket som ska lösas där. Det är arbetssättet,
              det är fördelningen av mandat, det är vetorätten i fråga om brottsbekämpning,
              det är budgethanteringen och många sådana stora frågor.
            </seg>
            <seg xml:id="i-b39264315a6cb611-0">
              Det är också maktbalansen mellan det folkvalda, öppna, genomskinliga
              och faktiskt tydliga europeiska parlamentet och det stängda, hemliga
              ministerrådet. Vi kan ibland skratta åt att det tar två år att
              ta fram ett beslut i det europeiska parlamentet, men alla kan
              vara med och påverka och diskutera och informeras om ett sådan
              beslut. När ministerrådet samlas, det såg vi särskilt tydligt
              under det italienska ordförandeskapet och Italiens premiärminister
              Berlusconi, går man in i förhandlingar på kvällen. Man sitter
              på natten i slutna rum där ingen hör, där ingen får veta och där
              inget protokollförs. Och så kommer man ut framåt morgonkvisten
              med ett resultat som ibland ingen människa hade väntat sig.
            </seg>
            <seg xml:id="i-a1ee4b602ee8ccd1-0">
              Jag tycker att det är viktigt att parlamentet får ökad makt på
              bekostnad av ministerrådet och kommissionen. Jag skulle välkomna
              att de andra partierna gav besked i de här frågorna.
            </seg>
            <seg xml:id="i-93f3ea7c32f91bf7-0">
              Anledningen till detta är att det i dag är 39 dagar kvar till
              valet till Europaparlamentet. Det är 39 dagar kvar då vi ska diskutera
              allt det som rör Europas framtid och som vi egentligen borde ha
              diskuterat de senaste tio åren. Det är 936 timmar kvar.
            </seg>
            <seg xml:id="i-d97f3ea972650f28-0">
              Vi har presenterat vår vision om EU den 8 mars. Det största partiet
              i Sverige, Socialdemokraterna, har ännu inte ens lagt fram en
              valplattform inför Europavalet. Och det finns viktiga vägskäl.
              Vi vill ha ett smalare men vassare EU där man fokuserar på de
              viktiga kärnfrågorna och plockar bort allt trams höll jag på att
              säga som inte hör dit, alla frågor som ska beslutas på nationell
              nivå, regional nivå eller kommunal nivå eller till och med i familjen
              eller hos individen själv.
            </seg>
            <seg xml:id="i-5a780de61934fc23-0">
              Socialdemokraterna vill lägga in en massa andra, nya ämnesområden.
              Här ska arbetsmarknadspolitiken in. Här ska socialpolitiken in.
              Resultatet blir inte ett smalare och vassare EU. Resultatet blir
              i stället ett, höll jag på att säga, bredare och degigare EU.
            </seg>
            <seg xml:id="i-1e96867a3abfc1c2-0">
              Och så finns det de som inte vill att Sverige ska vara med i
              EU alls. Miljöpartiet kräver i sin valplattform utträde ur EU.
              Och så går man listan ned, och då står det att det däremot ska
              fattas överstatliga beslut på miljöpolitikens område. Hur ska
              det gå till? Är det tandfen som ska komma med de besluten när
              folk har somnat på kvällen eller var ska de komma från?
            </seg>
            <seg xml:id="i-3faede538ce2c697-0">
              Det är klart att vi behöver ett överstatligt, tydligt EU som
              sysslar med de stora frågorna, som ägnar sig åt de områden där
              europeisk handling verkligen behövs. Det behövs ett EU som inte
              lägger sig i frågor som sköts bäst på annat håll utan som tar
              ansvar för miljö, jämställdhet, rättstrygghet och fred och säkerhet
              smalare men vassare.
            </seg>
            <seg xml:id="i-ae9b09dbf6c152f7-0">
              Vi i Centerpartiet tycker också att det är viktigt att EU:s jordbrukspolitik
              ger en god grund för en viktig framtidsnäring som i Sverige faktiskt
              står för 10 % av bruttonationalprodukten och också 10 % av arbetstillfällena.
              Det tycker inte alla partier. Ge besked i den frågan också inför
              valet, besked om hur den ska hanteras!
            </seg>
            <seg xml:id="i-b7d13cce485072e5-0">
              Fru talman! I dag är det som tur är fredligare på Balkan. Fortfarande
              är dock situationen inte bra. I detta område skadas människor
              i hundratal varje vecka. Där dödas människor i tiotal varje vecka.
              Där bränns moskéer och kyrkor. Freden och säkerheten hör till
              det viktigaste som EU har inom sitt ansvarsområde. Och där måste
              EU faktiskt också kunna agera på ett tydligt sätt. Vi kan inte
              acceptera att vi har ett hörn i Europa där det flödar in illegala
              vapen till resten av de europeiska länderna, där det flödar in
              droger till resten av de europeiska länderna och som merparten
              av den oerhört osmakliga handel med kvinnor och barn som kallas
              för trafficking faktiskt kommer från.
            </seg>
            <seg xml:id="i-8fde01692aee7088-0">
              Det måste vi lösa, och då måste EU ha möjlighet att göra det,
              möjlighet att sätta in fredsbevarande trupp snabbt. Mina vänner:
              Det handlar om att skicka iväg våra grannars barn. Mina barn är
              inte tillräckligt gamla än, men vi har grannar som har söner och
              döttrar som går in i de här fredsbevarande styrkorna. Då vill
              jag att de ska ha ordentlig utrustning. Det ska vara samövat.
              Det ska vara så att de har tränat innan. Jag vill att de ska ha
              möjlighet att göra ett så bra jobb som det någonsin är möjligt.
            </seg>
            <seg xml:id="i-de742cc2e1089079-0">
              Jag vill också att EU inte ska vara pacificerat utan faktiskt
              kunna ta i sådana här frågor, inte stå bredvid och titta på som
              man fick göra första tiden under krisen i forna Jugoslavien. Då
              går det inte att ha enhälliga beslut på utrikespolitikens område.
              Då måste vetorätten bort på utrikespolitikens område. Detta handlar
              inte bara om freden och säkerheten. Det handlar om miljön, jämställdheten,
              kvinnofrågor, hiv/aids och mycket annat. Så fort en fråga kommer
              utanför EU:s gräns och ska behandlas i till exempel FN är det
              utrikespolitik. Accepterar ni som inte vill ta bort vetorätten
              i utrikespolitiken att ett land med abortmotståndare, som Irland,
              hindrar EU att agera samfällt när det gäller kvinnors rätt till
              sina egna kroppar eller när det gäller hiv/aids-frågan i FN?
            </seg>
            <seg xml:id="i-9bcd9a00e44d62e1-0">
              Det är likadant med miljöfrågorna om EU ska kunna agera starkt
              och samlat i en fråga som i FN blir utrikespolitik, eftersom det
              är utanför EU:s gränser. Vill ni att kemikalieindustrin i Tyskland
              ska kunna lobba fram ett veto från Tyskland så att EU inte ska
              kunna agera i de här frågorna? Det här är ett oerhört viktigt
              vägskäl i Europapolitiken som avgör om EU ska kunna fylla de stora,
              ansvarsfulla uppgifter som vi vill att EU ska ha.
            </seg>
            <seg xml:id="i-801b4cc0b873cf25-0">
              Fru talman! I Europaparlamentet visas skiljelinjerna mellan de
              olika partierna. Vi vet att kemikaliedirektivet REACH stannande
              i miljöutskottet efter en ohelig allians mellan den konservativa
              gruppen och den tyska delen av den socialdemokratiska gruppen.
              Hur ser ni andra partier på detta? Det undrar jag, som tycker
              att just kemikaliedirektivet betyder väldigt mycket för Europas
              medborgare framöver.
            </seg>
            <seg xml:id="i-4cbd0ae1a9578acb-0">
              Fru talman! Avslutningsvis vill jag säga att EU-politiken är
              liv och nerv och berör människors vardag. Det är vår uppgift att
              visa detta, att visa på vägvalen i Europapolitiken. Det är det
              enda sättet att höja röstdeltagandet i Europaparlamentsvalet den
              13 juni. Det är vårt gemensamma ansvar.
            </seg>
            <seg xml:id="i-1f6947d43df61796-0">
              I utskottet har vi i Centerpartiet redovisat våra ståndpunkter.
              Agne Hansson har som ordinarie representant där fört fram argument
              för våra ståndpunkter. Vi har flera reservationer på flera olika
              områden, men för tids vinnande nöjer jag mig med att yrka bifall
              till reservationerna nr 1 och nr 18.
            </seg>
          </u>
          <note type="speaker" xml:id="i-9f2d2e916ee30059-0">
            Anf. 24 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-3">
            <seg xml:id="i-a740bb3d3a96ec07-0">
              Fru talman! Jag håller med om mycket av det som Lena Ek sade
              här, och eventuellt kommer ju också Lena Ek att ingå i samma partigrupp
              i Europaparlamentet som folkpartisterna. Så det ska nog fungera
              väl.
            </seg>
            <seg xml:id="i-8064e4d9b5e90d9b-0">
              Men det är i alla fall två saker, kanske tre, som jag skulle
              vilja säga. Det första gäller faktiskt ordvalet smalt och vasst.
              Jag tycker att det låter som en bajonett. Jag tycker att det låter
              väldigt obehagligt.
            </seg>
            <seg xml:id="i-8ddd31a0bda1f8ee-0">
              Det andra är egentligen det här utvecklandet av Centerns federalism.
              Jag håller med om allt det som Lena Ek sade om ministerrådet,
              som är regeringarnas representanter. De sammanträder bakom lyckta
              dörrar och stiftar lag bakom lyckta dörrar. Då efterfrågar Lena
              Ek besked från de andra partierna. Vi är ju för ett Europaparlament
              med två kammare, där man har eliminerat ministerrådet och gjort
              det till en första kammare där regeringarna är representerade.
              Är det också Centerns logiska slutsats av den hållning som Lena
              Ek gav uttryck för här i talarstolen?
            </seg>
            <seg xml:id="i-4d558eb3a8eb3184-0">
              Det tredje är jordbrukspolitiken, där vi naturligtvis är oense.
              Huvuddelen av världens fattiga, 70 %, bor på landsbygden och får
              sin inkomst från jordbruket. Att ta bort EU:s handelshinder för
              jordbruksprodukter är den enskilt viktigaste åtgärden för att
              minska fattigdomen i världen. Av EU:s jordbrukssubventioner går
              70 % till stora jordbruk. Hela omfördelningen av EU:s jordbrukspolitik
              handlar om relativt rika länder och relativt fattiga människor
              i de fattigaste länderna. Hur kan Centern stå bakom en sådan politik?
            </seg>
          </u>
          <note type="speaker" xml:id="i-e964575d47624c7b-0">
            Anf. 25 LENA EK (c) replik:
          </note>
          <u who="unknown" xml:id="i-3aa9fca7df1481c1-1">
            <seg xml:id="i-70b0d1c96542b5c2-0">
              Fru talman! Jag förstår ju att den som tycker att EU ska hålla
              på med alla möjliga olika saker tycker att smalare men vassare
              är lite obehagligt. Jag för min del tycker att det är ett väldigt
              bra uttryck som sammanfattar just detta att EU:s kärnuppgifter,
              som är gränsöverskridande, är väldigt viktiga. Det måste EU bli
              duktigt på.
            </seg>
            <seg xml:id="i-130caa7ccd3faaf3-0">
              Bort med allt trams om gurkor och jordgubbar och avståndet mellan
              gungor på lekplatsen. Det är väl en kommunal fråga? Vattenkvaliteten
              i Umeå, Boden, Valdemarsvik och Gryt är väl en kommunal fråga
              i all sin dar!
            </seg>
            <seg xml:id="i-e0fcd92371525569-0">
              Det kostar tid, pengar och administration. Ta bort det. Låt EU
              fokusera på det som är viktigt. Smalare men vassare, tycker jag
              är en bra sammanfattning. En sammanfattning av motstående åsikt
              är väl, som sagt, bredare och degigare. Jag tycker att det är
              mer osmakligt.
            </seg>
            <seg xml:id="i-0b72942d8a0ae487-0">
              Carl B Hamilton började med att säga att vi ingår i samma parti.
              Detta samma parti har faktiskt lagt fram en rapport som har blivit
              parlamentets åsikt om hur den europeiska jordbrukspolitiken ska
              hanteras. Jag utgår från att Carl B Hamilton känner till innehållet
              i denna gemensamma rapport som hela parlamentet har antagit.
            </seg>
            <seg xml:id="i-86cef429773625d6-0">
              Jag kan tala en del om innehållet. Där sägs att detta på lång
              sikt inte är något bra system. Detta ska på lång sikt avvecklas.
              Det ska göras parallellt med att det på samma sätt sker i USA
              som är den andra stora aktören på världsmarknaden. Vad gör USA
              nu? Man ökar subventionerna i stället. Vi är nu i ett läge där
              det europeiska köttberget är borta.
            </seg>
            <seg xml:id="i-bf4a2cabd3c0fbfd-0">
              Om man följer det här politikområdet lite nära vet man att situationen
              har förändrats radikalt de senaste fem åren. Den här sektorn är
              väldigt viktig i de länder där arbetslösheten är hög. I dag går
              65 % av Afrikas jordbruksexport till Europa, och den ökar. Det
              är en bra utveckling. Det här måste ändå skötas på ett ansvarsfullt
              sätt om vi inte ska ställa 25 % av befolkningen i södra Europa
              utan arbete. Det tror jag inte att någon vill.
            </seg>
          </u>
          <note type="speaker" xml:id="i-23fa5705f8e00f97-0">
            Anf. 26 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-4">
            <seg xml:id="i-e836a919a82739b6-0">
              Fru talman! Det är inte så att 25 % av befolkningen i södra Europa
              är beroende av EU:s jordbrukspolitik. Citrusfrukter och liknande
              är inte kärnan i detta, utan det är de produkter som kommer från
              Mellaneuropa.
            </seg>
            <seg xml:id="i-10d270ce685d6410-0">
              Den rapport i EU-parlamentet som Karl Erik Olsson och Marit Paulsen
              har varit med att skriva är naturligtvis ett viktigt steg åt rätt
              håll. Vi måste vara mer ambitiösa än så. Folkpartiet vill avskaffa
              alla hinder på jordbruksområdet till år 2015. Det är det år då
              FN:s millenniemål om halverad fattigdom i världen ska uppfyllas.
              Det går inte att uppfylla målet om en halverad fattigdom i världen
              med mindre än att EU:s jordbrukspolitik avskaffas.
            </seg>
            <seg xml:id="i-9e286ba8c4e4c95f-0">
              Den politik som Lena Ek gör sig till tolk för skapar och behåller
              fattigdom. Den tar från de fattigaste i de fattiga länderna och
              överför till ökad köpkraft hos dem som redan är rika i de rikaste
              länderna. Det är en helt felaktig och pervers politik.
            </seg>
          </u>
          <note type="speaker" xml:id="i-617200ae73eb75b8-0">
            Anf. 27 LENA EK (c) replik:
          </note>
          <u who="unknown" xml:id="i-3aa9fca7df1481c1-2">
            <seg xml:id="i-c1ec6c6867b0dc95-0">
              Fru talman! Den som har rest en del i Afrika vet att det inte
              är exporten som är det största problemet för livsmedelsförsörjningen
              i Afrika. Det är den lokala produktionen. Det handlar om att producera
              mat nära för dem som bor nära så att människor inte svälter. Det
              är det stora matproblemet i Afrika.
            </seg>
            <seg xml:id="i-8af86d4fee3a4cb7-0">
              Exportfrågorna är en del av problematiken. Jag tycker faktiskt
              att parlamentet har antagit ett ansvarsfullt dokument som vi kunde
              tala mer om i det här sammanhanget.
            </seg>
            <seg xml:id="i-ab8f4de8f03b38fd-0">
              Ett värre problem för de afrikanska staterna är ju de internationella
              valutarörelserna. Vi har från Centerpartiet föreslagit, i likhet
              med den unga miljörörelsen över hela världen, att vi ska diskutera
              en Tobinskatt vars avkastning och resultat skulle gynna de fattiga
              staterna.
            </seg>
            <seg xml:id="i-ff2ce1a175efc14c-0">
              Det yrkandet finns i vår förra utrikespolitiska motion. Där handlade
              det om att vi ville utreda frågan. Det röstade Folkpartiet ned.
              Det är klart att det finns skillnader mellan Folkpartiet och Centerpartiet.
              Det är själva grundorsaken till att det behövs två partier. Det
              här är två områden där skillnaderna är stora: värnandet om den
              lokala matproduktionen i Afrika, men också i Europa och diskussionerna
              om Tobinskatten.
            </seg>
          </u>
          <note type="speaker" xml:id="i-4736ebd1837c8de1-0">
            Anf. 28 KENNETH G FORSLUND (s):
          </note>
          <u who="kenneth_g_forslund_70157f" next="cont" xml:id="i-d64186bfe984ac59-0">
            <seg xml:id="i-e332393a3663b879-0">
              Fru talman! I dag är en dag då vi både gläds, förskräcks och
              förstummas. Vi gläds i dag åt det faktum att EU i lördags utvidgades
              från 15 till 25 länder. Vi gläds åt att EU därmed tar ett rejält
              kliv mot att bli en alleuropeisk organisation.
            </seg>
            <seg xml:id="i-bb95589f885b4f60-0">
              Till och med Vänsterpartiet och Miljöpartiet gläds med de tio
              nya medlemsstaterna åt att de nu är en del av ett självvalt europeiskt
              samarbete som syftar till social och ekonomisk utjämning, fred
              och demokrati. Ändå skulle Vänsterpartiet och Miljöpartiet tydligen
              glädjas ännu mer åt att Sverige gick ur detta samarbete. Hur de
              två glädjeämnena går ihop vet nog endast vänsterpartister och
              miljöpartister.
            </seg>
            <seg xml:id="i-d04d805ba65bfc5a-0">
              Vi förskräcks över den nyhet som nått oss på morgonen i dag om
              detonerade bomber i Aten. Lyckligtvis blev ingen dödad, men det
              förskräcker naturligtvis extra mycket med sådana här attentat
              i en stad som om bara några månader är platsen som hela världens
              uppmärksamhet riktas mot i samband med de olympiska spelen. Terrorismen
              förskräcker.
            </seg>
            <seg xml:id="i-487b00adf234002a-0">
              Vi förstummas över det faktum att Kuba brutit de diplomatiska
              kontakterna med EU-länderna. EU:s kritik av massarresteringar
              och fängslande av politiskt oppositionella blev för mycket för
              Fidel Castro. Inte nog med att de diplomatiska kontakterna frysts,
              Kuba vägrar dessutom att ta emot bistånd från EU-länderna, ett
              bistånd som från Sverige förra året uppgick till 22 miljoner kronor.
              Nu kommer ett hårt prövat folk att utsättas för ännu svårare prövningar.
            </seg>
            <seg xml:id="i-9af64d6ecbcde226-0">
              Det finns inte ord i varje fall inte lämpliga ord för vad vi
              känner för situationen på Kuba. Man blir stum. Ändå får vår kritik
              av diktatur och missförhållanden aldrig tystna.
            </seg>
            <seg xml:id="i-a3e892e10383f198-0">
              Vi gläds. Vi förskräcks. Vi förstummas. Det är väl lite så vi
              var och en kan känna inför EU. Grundtanken att fria demokratiska
              stater samarbetar är god. Det mesta av det som sker och beslutas
              i EU är bra, men visst finns det saker som är mindre bra. Därför
              är det viktigt att Sverige är ett aktivt land i EU-samarbetet.
            </seg>
            <seg xml:id="i-36cc4c1188445085-0">
              Den här debatten handlar till stor del om vad som varit, men
              också om vad som ska komma. 2003 var ett mycket intensivt år i
              EU-arbetet med processen som ska leda fram till en ny samlad grundlag
              för EU-arbetet, den svenska EMU-omröstningen och debatten kring
              Irakkriget. Just hanteringen av den senare frågan lämnar en hel
              del att önska.
            </seg>
            <seg xml:id="i-e5927a9bba17814e-0">
              Den gemensamma utrikes- och säkerhetspolitiken eller i detta
              fall snarast bristen på var ett bakslag för EU-arbetet under 2003.
              Det gör det desto viktigare att Sverige och de övriga medlemsstaterna
              engagerar sig än mer i detta politikområde.
            </seg>
            <seg xml:id="i-67964216f92d812a-0">
              Sverige deltar genom medlemskapet i Europeiska unionen i ett
              samarbete vars uttalade strävan är att förhindra krig på den europeiska
              kontinenten. EU har starkt bidragit till att bevara freden i Västeuropa
              de senaste 50 åren. Unionens fortsatta fördjupning och utvidgning
              är även i fortsättningen det bästa instrumentet för att varaktigt
              säkra ett förtroendefullt och nära samarbete mellan Europas stater.
            </seg>
            <seg xml:id="i-9bce7c9091c22400-0">
              Möjligheten till integration i EU har en stark dragningskraft.
              Integrationen är i sig själv säkerhetsbefrämjande. Denna integration
              förutsätter demokrati och goda grannrelationer. Deltagandet i
              unionen utvecklar ömsesidig solidaritet, gemensamma värderingar
              och gemensamma politiska intressen.
            </seg>
            <seg xml:id="i-6f02c4a8e056b490-0">
              Arbetet i EU vilar på höga ideal och ambitiösa långsiktiga mål.
              Det är en bra grund att stå på, men det krävs mer för att få det
              att fungera. Det behövs funktionella beslutsformer och öppenhet,
              och det är därför EU behöver en samlad grundlag. Förslaget till
              ny grundlag är ett angeläget förtydligande av samarbetets natur
              och omfattning genom att reglerna förs samman i en samlad och
              välstrukturerad grundlag. Tyvärr var det inte möjligt att på toppmötet
              i december förra året slutförhandla förslaget till grundlag, men
              sedan i slutet av mars är förhandlingarna återupptagna, och förhoppningsvis
              finns det ett färdigt förslag som toppmötet den 1718 juni kan
              ställa sig bakom.
            </seg>
            <seg xml:id="i-b4aa2af3b82fa0db-0">
              Avslutningsvis vill jag ta upp det arbete som pågår inom ramen
              för det som kallas Lissabonprocessen. Målet för denna är att EU
              ska bli världens mest dynamiska och konkurrenskraftiga ekonomi
              till år 2010. I detta arbete är full sysselsättning en central
              komponent. Det är mycket tillfredsställande att detta arbete har
              en hög prioritet inom EU. Dessutom kommer Lissabonstrategin att
              vara ett värdefullt redskap för att integrera de nya medlemsländerna
              i det europeiska samarbetet.
            </seg>
          </u>
          <note xml:id="i-1cf50dc3dc0084ee-0">
            Fru talman! Till slut vill jag med detta yrka bifall till förslaget
            i utrikesutskottets betänkande nr 10.
          </note>
          <note xml:id="i-a5083cf24d9c54b3-0">
            Anf. 29 GUNILLA CARLSSON i Tyresö (m) replik:
          </note>
          <u who="kenneth_g_forslund_70157f" prev="cont" xml:id="i-038a525db480f7cc-0">
            <seg xml:id="i-67f3681f5228f7f1-0">
              Fru talman! Jag tycker att Kenneth G Forslund i sitt anförande
              ger uttryck för just det som jag ville påvisa, nämligen att det
              finns någon form av grundläggande samsyn och gemensam uppfattning
              om EU. Sedan har vi olika sätt att se att EU har sina brister,
              och vi har olika sätt att vara kritiska mot vad EU gör.
            </seg>
            <seg xml:id="i-0c819afad7784b94-0">
              Jag vill med anledning av Kenneth G Forslunds anförande diskutera
              hur Lissabonprocessen, när vi diskuterar full sysselsättning och
              att EU ska bli den mest konkurrenskraftiga regionen i världen,
              rimmar med att Socialdemokraterna nu tillsammans med protektionistiska
              länder som Frankrike och en del andra vill sätta stopp för tjänstesektorns
              utveckling. Vi ser en enorm potential i att människor säljer sina
              tjänster och sitt kunnande, och vi ser också att vi i vårt land
              skulle kunna bli riktigt duktiga tjänsteexportörer.
            </seg>
            <seg xml:id="i-3db97e38c167e873-0">
              Den fråga som fortfarande hänger i luften, och där jag vill åberopa
              den samsyn och öppna attityd som vi hade i utrikesutskottet när
              vi i december diskuterade övergångsregler och anslutningsfördrag,
              är: Kommer ni socialdemokrater i riksdagen att nu aktivt hjälpas
              åt så att vi behåller riksdagens position beträffande övergångsregler
              och vikten av att Sverige tillämpar fri rörlighet så att vi nu
              drar nytta av den uppkomna situationen så att Sverige kan ha ett
              starkare ledarskap och visa på en union som lever upp till sina
              värderingar?
            </seg>
          </u>
          <note type="speaker" xml:id="i-9bba88a042d7bc1f-0">
            Anf. 30 KENNETH G FORSLUND (s) replik:
          </note>
          <u who="kenneth_g_forslund_70157f" next="cont" xml:id="i-d64186bfe984ac59-1">
            <seg xml:id="i-0aab6d54b584532d-0">
              Fru talman! Jag håller naturligtvis med om att det finns en enorm
              potential i tjänstedirektivet, Gunilla Carlsson. Det är ju så
              i dag att i de utvecklade ekonomierna är tjänsteproduktion och
              tjänstehandel en oerhört stor del av den totala handel som sker.
              Men jag tycker att det är viktigt att den handeln kan bedrivas
              på villkor som innebär konkurrens på lika villkor för de företag
              som erbjuder de här tjänsterna. Jag tycker att det är rimligt
              att företag som säljer sina tjänster i Sverige gör det på samma
              villkor och att man inte kan manövrera mellan olika länders lagstiftningar
              och system för att skaffa sig konkurrensfördelar. I Sverige ska
              svenska regler råda, i Portugal ska portugisiska regler råda och
              så vidare. Tycker inte Gunilla Carlsson att det är en rimlig hållning?
            </seg>
            <seg xml:id="i-36130e9c4e5b2595-0">
              När det gäller övergångsreglerna har nu riksdagen fattat beslut
              om vad som ska gälla. Naturligtvis får vi se hur utvecklingen
              fortsätter när den egentligen först nu blev möjlig i och med inträdet
              i lördags. Hur blir verkligheten vad gäller rörlighet på arbetsmarknaden,
              och vad händer på den svenska arbetsmarknaden vad gäller människor
              som kommer hit och söker jobb? Kommer de hit och söker och får
              jobb till avtalsenliga löner och med rimliga anställningsvillkor
              och lagar som uppfylls så är det ju inget problem. Då finns det
              ingen anledning att komma tillbaka i den här frågan. Men är det
              så att man försöker att på olika sätt kringgå regler och avtal
              i landet finns det naturligtvis anledning att ta upp frågan igen.
            </seg>
          </u>
          <note xml:id="i-9460e1847d80823c-0">
            Anf. 31 GUNILLA CARLSSON i Tyresö (m) replik:
          </note>
          <u who="kenneth_g_forslund_70157f" prev="cont" xml:id="i-038a525db480f7cc-1">
            <seg xml:id="i-f14a51567e65aea1-0">
              Fru talman! Just det här med att det kringgås lagar och regler
              i dag i Sverige är ju tyvärr en verklighet som vi redan nu lever
              med när många människor tvingas till svartarbete, icke avtalsenliga
              löner och väldigt vidriga arbetsförhållanden av olika skäl. Här
              finns ju en anledning, men jag tror inte att man löser detta genom
              att begränsa den fria rörligheten. Här har vi olika politik.
            </seg>
            <seg xml:id="i-ee4dd38f50671dbc-0">
              Jag är ändå glad för den öppenhet som Kenneth G Forslund öppnar
              för i den här frågan. Jag hoppas att vi tillsammans kan hjälpas
              åt att hålla en svensk öppenhetslinje i denna del.
            </seg>
            <seg xml:id="i-1dccc7f879e0d10e-0">
              När vi i dag diskuterar utvidgningen vill jag ändå konstatera
              att utvidgningens glädje inte får vara på vissa villkor. Jag anar
              ändå tendenser till detta när man nu pratar om att man ska manövrera
              mellan olika system och att det måste vara lika regler för annars
              ska vi inte kunna sälja, företaga eller arbeta över gränserna.
              Jag är oroad över den tendens som jag ser hos socialdemokratin
              i dag: De estniska skattenivåerna är fel. Arbetarskyddet är för
              lågt i Portugal. Vi tillhör ju nu en och samma union. Det är därför
              jag tycker att det är så viktigt att vi har en grundplatta av
              gemensamma regler på EU-nivå som handlar om bland annat arbetarskydd.
              Men sedan har vi olika sätt i våra olika länder att ta ut olika
              höga skatter och att ha olika typer av socialförsäkringssystem.
              Det är våra egna val. Men dessa olika val och olika regelsystem
              får ju inte vara en anledning till att stänga ute varandra.
            </seg>
            <seg xml:id="i-de255c6c20acee9e-0">
              Det är därför jag vill vädja till Forslund och Socialdemokraterna
              här i riksdagen att nu inbjuda och bejaka utvidgningen helt och
              fullt och därmed se till att vi i stället skapar en union med
              mångfald och olika lösningar på olika problem. Men grundplattan
              är densamma. Den fria rörligheten måste värnas.
            </seg>
          </u>
          <note type="speaker" xml:id="i-e8ef449e58adf9e3-0">
            Anf. 32 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-0">
            <seg xml:id="i-37b3c2119972d578-0">
              Fru talman! Vi har, som Gunilla Carlsson själv säger, lite olika
              syn på verkligheten. När Gunilla Carlsson talar om en verklighet
              där människor tvingas till svartarbete så kanske jag inte riktigt
              håller med om analysen.
            </seg>
            <seg xml:id="i-d49d910127110c16-0">
              Det är ändå viktigt att grunden för Socialdemokraternas diskussion
              om övergångsregler gentemot de nya medlemsländerna handlar om
              att människor faktiskt inte ska kunna utnyttjas på den svenska
              arbetsmarknaden, vare sig det gäller att ge dem låga löner, otjänliga
              boendeförhållanden eller annat.
            </seg>
            <seg xml:id="i-556c2a072be494bf-0">
              Frågan om att konkurrera på lika villkor tycker jag är grundläggande
              även när det gäller tjänsteproduktion. Ja, vi är en union, som
              Gunilla Carlsson säger, det är helt riktigt. I en union ingår
              olika länder. Det är inte en nation som vi ingår i på den europeiska
              nivån, och därför finns det olika regler. Då är det rimligt att
              de reglerna gäller i det land där de är stiftade för de företag,
              organisationer och människor som agerar i just det landet.
            </seg>
            <seg xml:id="i-ad03bb4ef061fbe7-0">
              Sedan har vi gemensamma EU-regler på ett antal områden, precis
              som Gunilla Carlsson säger, som en grundplatta exempelvis inom
              arbetsskyddet, och det är ju grundläggande regler, miniminivåer.
              Men det finns ju också ett utrymme, och det är högst rimligt att
              länderna sedan kan ha högre ambitioner än de grundläggande nivåerna.
            </seg>
          </u>
          <note type="speaker" xml:id="i-08c70cedb567257b-0">
            Anf. 33 LENA EK (c) replik:
          </note>
          <u who="unknown" xml:id="i-3aa9fca7df1481c1-3">
            <seg xml:id="i-e0094eee443e0012-0">
              Fru talman! Jag har två frågor till Kenneth Forslund. Den första
              handlar om maktbalansen inom den europeiska unionen. Var makten
              ligger är ju viktigt. Det demokratiska inflytandet är viktigt.
              Genomskinligheten, att man ser och kan läsa papper, följa och
              förstå debatter och följa, förstå och se voteringar, är viktig.
            </seg>
            <seg xml:id="i-ce828c4eae69b78a-0">
              Därför skulle jag vilja höra hur Socialdemokraterna egentligen
              väger maktfrågan när det gäller dels ministerrådet, dels parlamentet.
              Vi har ju under det italienska ordförandeskapet, som jag berörde
              i mitt anförande, sett situationen att ministrar gått in på kvällen
              för att diskutera en fråga som man trodde skulle landa på ett
              sätt men kommit ut framåt morgonen med ett helt annat resultat
              ett resultat som ingen hade väntat sig och som ingen hade förutsett.
              Jag vill gärna ha ett besked eftersom jag tycker att det gäller
              ett viktigt vägval i den valdebatt som kommer under de närmaste
              dagarna.
            </seg>
            <seg xml:id="i-41a2527bd924b942-0">
              En annan fråga där jag skulle vilja ha ett besked gäller vetorätten
              i utrikes- och säkerhetspolitiken. Vill Socialdemokraterna ta
              bort vetorätten eller vill man ha den kvar?
            </seg>
            <seg xml:id="i-33f45a726aee2c18-0">
              Jag tycker att det är viktigt att vetorätten försvinner, för
              som den i dag fungerar och som utrikespolitiken fungerar för den
              europeiska unionen innebär den att ett abortmotståndarland som
              Irland skulle kunna stoppa eller hindra ett gemensamt starkt europeiskt
              agerande i FN när det gäller till exempel uppföljningen av kvinnokonferensen,
              hiv/aids-frågan och kvinnors rätt till sin egen kropp.
            </seg>
          </u>
          <note type="speaker" xml:id="i-64ccd31c499894f9-0">
            Anf. 34 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-1">
            <seg xml:id="i-423c678e913d0575-0">
              Fru talman! Maktbalansen är naturligtvis en grannlaga fråga i
              detta arbete. Jag menar att grunden för det ställningstagande
              som ska göras vad gäller maktbalansen mellan EU:s olika institutioner
              ändå måste vara att det handlar om ett mellanstatligt samarbete.
              Vi har olika strukturer och olika nivåer i detta samarbete där
              man också använder sig av olika beslutsnivåer. Alla dessa ska
              ses i ett sammanhang. Då tycker jag att fördelningen och balansen
              mellan dem är oerhört viktiga. Naturligtvis kan man möjligen ha
              synpunkter på enskildheter. Men den samlade bedömning som jag
              gör är ändå att den maktbalans som finns i dag är den som är den
              rimliga.
            </seg>
            <seg xml:id="i-efcbb8bae08a8b65-0">
              När det gäller talet om att utöka exempelvis EU-parlamentets
              makt är det naturligtvis så att det måste ske på bekostnad av
              någon annan institutions makt, exempelvis ministerrådets makt,
              vilket måste sägas minska det mellanstatliga inslaget i samarbetet.
              Kanske skulle det på mycket lång sikt kunna vara en önskvärd utveckling.
              Men jag är alldeles övertygad om att vi i dagsläget i Europa totalt
              sett beträffande det här samarbetet inte är mogna för att samarbeta
              på det sättet, under de formerna.
            </seg>
            <seg xml:id="i-7729b2241bcb9100-0">
              Vetorätten i utrikespolitiken är en mycket intressant tanke och
              fråga att diskutera. Om den hade funnits när debattens vågor gick
              som högst om det Irakkrig som det sedan blev, hur hade EU:s möjligheter
              att agera varit då? Det är ett intressant perspektiv. Jag tror
              inte att en slopad vetorätt på det här politikområdet skulle vara
              en lösning.
            </seg>
          </u>
          <note type="speaker" xml:id="i-fdaed0acd8ea53f4-0">
            Anf. 35 LENA EK (c) replik:
          </note>
          <u who="unknown" xml:id="i-3aa9fca7df1481c1-4">
            <seg xml:id="i-c34ca385d9698f91-0">
              Fru talman! För några år sedan var jag i New York på en stor
              uppföljning av den stora kvinnokonferens som hölls i Beijing,
              tidigare Peking. Där såg man väldigt tydligt hur de här stora
              och oerhört viktiga folkhälsofrågorna om sexuell och reproduktiv
              hälsa diskuterades och därmed också kvinnors rättigheter och kvinnors
              ställning. Där fanns grovt sett tre block. Ett block var de som
              samlades runt USA. Det andra blocket var de mycket konservativa
              krafter där bland annat Vatikanen och några konservativa arabstater
              formerade förhandlingsledningen. Det tredje blocket var en europeisk
              del.
            </seg>
            <seg xml:id="i-195ed4466ee0cf60-0">
              I de här omgångarna, förhandlingarna, betyder det oerhört mycket
              om EU kan agera samlat och kraftfullt. Det är beklämmande att
              se att fortfarande finns möjligheten för till exempel Irland eller
              andra länder med samma inställning att blockera ett agerande som
              handlar om mänskliga rättigheter för lite drygt hälften av världens
              befolkning dessutom den grupp som indirekt drabbas genom sjukdom
              och annat, som i södra Afrika där på sina ställen 45 % av de gravida
              kvinnorna är drabbade av hiv/aids.
            </seg>
            <seg xml:id="i-1955316add3a90f1-0">
              EU:s funktion för att klara de här riktigt stora frågorna kräver
              att man måste kunna agera. Det är precis samma fenomen på miljöpolitikens
              område. Vi diskuterar mycket Kyotoavtalet, och i betänkandet finns
              det långa fina skrivningar om miljöfrågor. Men när det kommer
              till kritan är det faktiskt så att den socialdemokratiska gruppen
              dels inte vill ta bort vetorätten och då ger möjligheten att behålla
              den och därmed hindrar EU att agera dels har röstat ned förslaget
              till kemikaliedirektiv i parlamentet. Det är inte en särskilt
              bra record . Men det är bra att vi diskuterar det här eftersom
              vi nu är mitt i en valrörelse.
            </seg>
            <seg xml:id="i-ef992ccac63f9e18-0">
              Min sista fråga, fru talman, blir därför: När kommer Socialdemokraterna
              med en valplattform där man säkert kan få svar på alla de här
              frågorna? Det är nu 936 timmar kvar.
            </seg>
          </u>
          <note type="speaker" xml:id="i-f6018e30dc6a7d6f-0">
            Anf. 36 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-2">
            <seg xml:id="i-47d0823bc7c19b60-0">
              Fru talman! Jag kan glädja Lena Ek genom att säga att valplattformen
              redan har kommit. Den kom i slutet av mars i form av en valplattform
              som det europeiska socialdemokratiska partiet lagt fast och där
              vi i de europeiska partier som ställer upp i Europavalet i de
              25 medlemsländerna tillsammans har enats om en valplattform. Den
              är grunden för vårt politiska budskap i det här valet.
            </seg>
            <seg xml:id="i-d5bb99681eba5ca4-0">
              När det gäller det här med vetorätten på utrikespolitikens område
              tar Lena Ek upp ett område där det naturligtvis skulle vara mycket
              bra och välkommet om EU-länderna kunde agera gemensamt. Jag delar
              hela beskrivningen av de oheliga allianser som finns och sådant.
              Men om vi slopar vetorätten på utrikespolitikens område och det
              skulle vara möjligt för en i och för sig troligtvis mycket stor
              majoritet av EU-staterna att gå fram med en gemensam linje dock
              vet alla att det finns några, kanske en, två eller fler stater
              som egentligen inte delar den linjen i vilken utrikespolitisk
              fråga det än må vara vilken trovärdighet har då det, i alla fall
              i någon mening, gemensamma agerandet för omvärlden?
            </seg>
            <seg xml:id="i-662e931ad6260428-0">
              Visst är det, som i Irakfrågan, frustrerande att EU inte kunde
              bli enigt. Det tror jag att alla här i riksdagen tycker. Alldeles
              oavsett vad man egentligen ville att EU skulle bli enigt om i
              den frågan var det frustrerande att vi på detta politikområde
              inte var eniga. Men är lösningen att säga att vi tar bort vetorätten?
              Jag tror inte det. Jag tror nämligen inte att det leder till några
              större praktiska framgångar i politiken eller till en större trovärdighet.
              Den här utrikespolitiken kan ju inte fungera med mindre än att
              det finns en total och reell enighet.
            </seg>
          </u>
          <note type="speaker" xml:id="i-b8e4261b444cddff-0">
            Anf. 37 PETER ERIKSSON (mp):
          </note>
          <u who="peter_eriksson_a7c2c7" xml:id="i-e788a052e53ad8af-0">
            <seg xml:id="i-4aab2a06db0d4f19-0">
              Fru talman! Visst är det underbara dagar när solen strålar och
              våren närmar sig och när vi har fått ett tiotal folk i Östeuropa,
              som efter folkomröstningar och fria val har valt sin väg framåt,
              att styra sin framtid. Kan man som demokrat annat än applådera
              och vara glad över sådana beslut? Jag tycker att det är fantastiskt
              roligt.
            </seg>
            <seg xml:id="i-93d641180036f4da-0">
              Den gröna vision som vi nu, liksom annars, försöker sprida kring
              internationella frågor gäller just frågor om öppenhet, frihet,
              rörlighet och öppnare gränser och, när det gäller EU, frågor om
              att avveckla hinder gentemot de fattiga länderna. I dag har vi
              tyvärr väldigt många saker som vi behöver avveckla just när det
              gäller hinder gentemot fattigare länder. Vi behöver förändra,
              utveckla och öppna, och vi behöver riva ned murar för att få en
              bättre värld. Framför allt handlar det naturligtvis om människor,
              om att ge människor möjligheter att arbeta där de vill, att flytta
              på sig, att röra på sig, att studera och att utvecklas.
            </seg>
            <seg xml:id="i-4e4b7d7f21a7b226-0">
              Därför är jag också fantastiskt glad över att Sveriges riksdag,
              vårt parlament, efter många om och men och mycket tvekan, ångest
              och förskräckelse inför framtiden ändå lyckades ta sig samman
              och fatta ett beslut som innebar att vi inte skulle sätta upp
              nya hinder, nya regler, nya problem och nya gränser mot de människor
              från Öst- och Centraleuropa som nu har fått möjligheten att delta
              och röra sig friare. Det var inte tack vare Socialdemokraterna,
              tyvärr. Där var det väl snarare förskräckelsen som dominerade,
              som Kenneth Forslund var inne på.
            </seg>
            <seg xml:id="i-9d4606df87908565-0">
              Jag tycker att den debatten till slut ändå blev ganska hygglig.
              Den oro som jag tycker att man på ett sätt också måste förstå
              över att det kanske kommer en massa människor till vårt land och
              kan ta jobb och sådana saker behöver man diskutera och möta. Den
              finns hos många människor. Men jag tycker att vi måste vara bättre
              och tuffare när det gäller att möta den och tala om att det faktiskt
              blir ett bättre land som vi bor i om vi blir fler och om vi får
              en ökad rörlighet, om unga människor som vill ta jobb i Sverige
              kommer hit med kraft, idéer och engagemang. Det har aldrig skadat
              Sverige att det kommer människor hit som vill arbeta. Jag tycker
              att det är lite synd att inte alla partier kunde ena sig om detta
              som en grundsyn i de här frågorna, men jag tror att det kommer.
            </seg>
            <seg xml:id="i-5654ee83ead87e99-0">
              De stora orosmolnen kommer att visa sig vara felaktiga, och vi
              kommer att kunna se en utveckling som är positiv. Jag tror tyvärr
              att det finns mer att oroa sig för i de länder i Östeuropa där
              det redan finns en oro för att deras välutbildade människor flyttar
              därifrån och att utvecklingen därför blir sämre i de länderna.
              Men jag tror att även de vinner i längden på att vi får en ökad
              rörlighet och att svenska företag flyttar till länder i Östeuropa,
              driver produktion och har ett ökat utbyte samtidigt som en del
              av människorna flyttar hit och vi får tätare kontakter i framtiden.
            </seg>
            <seg xml:id="i-49f9115d5d52bdf4-0">
              Men det är klart att den viktigaste dagen, det viktigaste året
              och den största händelsen i utvecklingskedjan inte är den dag
              då de här länderna väljer att kliva in i den europeiska unionen.
              Det var i stället 1989, när Sovjetunionen föll. Det var det som
              Urban Ahlin pratade om tidigare och som gjorde att människor kunde
              börja röra sig som fåglar över Östersjön igen på ett helt annat
              sätt än tidigare. Det har stegvis lett fram till ökade möjligheter
              och en ekonomisk utveckling i Östeuropa som är fantastiskt positiv
              och som vi har all anledning att se som ett stort bidrag för oss
              i framtiden också.
            </seg>
            <seg xml:id="i-a6625d6174022f0a-0">
              Jag var nyligen i Lettland och hälsade på den nya premiärministern
              där, som är världens första gröna premiärminister. Det var jätteroligt,
              måste jag säga. Det var en fantastisk sak att se hur ett litet
              parti kunde få uppgiften att ta hand om regeringssamarbete och
              utveckla och genomföra den stora förändring som det är att gå
              in i EU. De gjorde det med stort allvar och ett fantastiskt gediget
              arbete som många människor var inblandade i. Vi får bara önska
              dem lycka till i fortsättningen.
            </seg>
            <seg xml:id="i-606d61bfe532218b-0">
              Det som jag kanske tycker är en av de mest positiva och trevliga
              erfarenheterna just från länderna i Östeuropa är deras attityd
              gentemot den europeiska unionen. De bugar och bockar inte lika
              mycket som den svenska regeringen och administrationen gjorde
              när vi kom in. Det finns en frejdigare och mer självständig hållning.
              Jag tänker till exempel på Tjeckien, där man i dag är öppet kritisk
              mot statsbygget och säger: Visst det är klart att vi ska samarbeta,
              men vi vill inte bygga upp några nya supermakter att lyda under.
              Vi vill vara ett självständigt folk och fortsätta att styra vår
              framtid. Jag tror att man mår väldigt bra av att se den attityden
              inom Brysseladministrationen likväl som i Sveriges riksdag.
            </seg>
            <seg xml:id="i-87cf27235664444b-0">
              Nu pratar vi också om den europeiska konstitutionen den nya grundlagen
              som tycks vara på väg. Den havererade ju strax före jul, men nu
              ska man ta nya krafttag och försöka få till det här. Man kan nog
              vara lite mer oroad över tendenserna när det gäller detta. Då
              gäller inte talet om att det är i folkomröstningar och demokratiska
              val här hemma i Sverige som man ska genomföra den stora förändringen,
              som det är i många andra länder.
            </seg>
            <seg xml:id="i-7c7a7f2db60b7b65-0">
              Men i Sverige ser vi ett räddhågset parlament. Vi har en riksdag
              bestående av en stor majoritet än så länge i alla fall som inte
              vågar därför att man känner den stora avgrunden mellan de egna
              partierna, det egna parlamentet, och folket. Säg mig: Finns det
              något som är mer beklagansvärt och sorgligt än ett parlament som
              inte vågar lyssna på sitt eget folk? Vilken fast grund står detta
              parlament på? Det är någonting som jag tycker att ni måste betänka
              allvarligt. Hur länge håller det att ha inställningen att vi ska
              undanhålla svenska folket möjligheterna att påverka och styra
              utvecklingen inom centrala frågor om Europeiska unionen? Det håller
              inte i längden.
            </seg>
            <seg xml:id="i-4330ad89557df116-0">
              Det är ännu mer tragiskt att se och höra den bitterhet som Carl
              B Hamilton visar upp i talarstolen i dag över hur eländigt det
              svenska folket är och vilka vämjeliga åsikter och värderingar
              som härskar i det. Jag vill ge dig ett råd, Carl B Hamilton. Försök
              att förstå hur man tänker. Försök att påverka på ett sätt så att
              du inte skapar en avgrund mellan dig, Folkpartiet och den majoritet
              av svenska folket som ser problem i att steg för steg bygga en
              gemensam stat i Europa. Det finns problem med det. Demokratiska,
              grundläggande, sunda och kritiska röster runtom i Sverige ser
              stora problem med det här bygget.
            </seg>
            <seg xml:id="i-cd8a0438ebacf494-0">
              Det är klart att man kan tycka att detta är det bästa som har
              hänt i Europa och att det är den enda lösningen och den enda vägen
              framåt. Men det är ingen bra argumentation att tala om för svenska
              folket att det är ett bittert folk i norra Europa som inte fattar
              sitt eget bästa.
            </seg>
            <seg xml:id="i-07b5deefc1516bbb-0">
              Jag hoppas att Sveriges parlament kommer till sina sunda vätskor,
              till slut får insikt och inser att man är ett parlament beroende
              av svenska folkets åsikter och liksom Tony Blair och britterna
              bestämmer sig för att detta är en fråga som man måste vända sig
              med till människorna, medborgarna, för att avgöra. Vi antar inte
              en ny konstitution i Europa genom att sitta vid sidan av, på åskådarbänken,
              och titta på när de andra bestämmer sig. Svenska folket ska inte
              undanhållas den möjligheten att påverka. Jag tycker att det vore
              tragiskt.
            </seg>
            <seg xml:id="i-573b64d6607ff5b1-0">
              När vi nu kommer till slutet på den här lilla visan ska jag tala
              om att vi har ett par reservationer. Vi vill att vi tar upp reservation
              4 och 6 i omröstningarna och röstar om dem. Jag yrkar därför bifall
              till dem.
            </seg>
          </u>
          <note type="speaker" xml:id="i-07edb0b81efc6be6-0">
            Anf. 38 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-300d187bc6d71ec2-3">
            <seg xml:id="i-9d81c6e3c611ed97-0">
              Fru talman! Jag ställer min fråga med anledning av det kommande
              Europaparlamentsvalet. Det är viktigt att få besked av alla.
            </seg>
            <seg xml:id="i-c575564f1ca1af55-0">
              Den gröna visionen anspelar på att det finns gröna partier ute
              i hela Europa. Jag vet att det finns gröna partier i Europaparlamentet
              där jag själv har arbetat en viss tid. De flesta av de här partierna
              gör den bedömningen att verkligheten ser sådan ut att ett samarbete
              mellan länderna är viktigt för de miljöfrågor som ska lösas och
              även för väldigt många andra frågor som ska lösas.
            </seg>
            <seg xml:id="i-a91496b9788f966a-0">
              Jag har en enda fråga till Peter Eriksson. Ni i det gröna partiet
              i Sverige gör en annan bedömning. Ni vill hellre gå ur EU än att
              samarbeta. Varför kommer ni till olika resultat? Frågan gäller
              ju samma verklighet.
            </seg>
          </u>
          <note type="speaker" xml:id="i-7abdfa10f08b22cc-0">
            Anf. 39 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-1">
            <seg xml:id="i-0b5d7a8bb6ce420e-0">
              Fru talman! Jag tycker att det är en väldigt intressant fråga.
              Vi kommer till olika resultat, men inte i frågan om att samarbeta.
              Där är vi eniga. Alla gröna partier i Europa vill att vi ska samarbeta
              i en rad frågor och på en rad politiska områden, men vi är oeniga
              när det gäller bygget av den europeiska unionen och de här ytterligare
              stegen för att bygga upp en statsmakt, och jag tror att det har
              historiska, politiska orsaker.
            </seg>
            <seg xml:id="i-cac1cc757782c11a-0">
              De gröna partierna i norra Europa, liksom länderna i norra Europa,
              det vill säga folken här, har en mer kritisk syn på det här projektet.
              Människorna och de gröna partierna i Mellaneuropa, Tyskland, Frankrike
              och Italien, har en mycket mer positiv syn. Jag tror att det beror
              väldigt mycket på historiska orsaker och erfarenheterna från första
              och andra världskriget. I Nordeuropa har vi byggt upp ett välfärdssamhälle
              som fungerar lite bättre när det gäller relationen mellan staten
              och medborgarna än vad det gör i en del andra länder, till exempel
              Italien. Jag tror att det är sådana saker som i grunden gör att
              vi har lite olika syn och värderingar kring det här statsbygget.
            </seg>
          </u>
          <note type="speaker" xml:id="i-8c3358952e773b81-0">
            Anf. 40 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-300d187bc6d71ec2-4">
            <seg xml:id="i-564e1ef0f024c1c1-0">
              Fru talman! Ni är ensamma om att göra bedömningen att det handlar
              om en stat.
            </seg>
            <seg xml:id="i-82735d43cc5e97cd-0">
              Låt mig i stället gå vidare i frågan. Ni kräver utträde ur unionen,
              och då är det väsentligt för svenska folket att veta hur ni vill
              att situationen ska se ut efter ett sådant utträde. Nu befinner
              vi oss i ett läge där länderna runtomkring oss är medlemmar. Man
              börja lyfta upp frågan till diskussion i Norge igen. Island ligger
              fortfarande stilla i frågan, men i Norge är den aktuell. Vi är
              alltså omgärdade av grannar som är med i EU. Hur ser er lösning
              ut? Jag tycker inte riktigt att svenska folket ska behöva nöja
              sig med att ni säger: Ut ur EU punkt. Vad händer sedan? Kan den
              regering som ni nu sitter i sitta kvar? Vad väntar svenska folket
              efter utträdet?
            </seg>
          </u>
          <note type="speaker" xml:id="i-7811f64df3c30cc6-0">
            Anf. 41 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-2">
            <seg xml:id="i-5812126bab31ed96-0">
              Fru talman! Jag tackar för det sista. Vi har tyvärr inte nått
              fram så långt att vi sitter i regeringen ännu, men vi har ju ett
              aktivt samarbete med regeringen.
            </seg>
            <seg xml:id="i-04fe27da50409ab6-0">
              Vi respekterar den folkomröstning vi har haft. Vi står kvar vid
              ståndpunkten att det vore bättre för Sverige om vi inte var med
              i EU, men vi driver inte åsikten här i parlamentet genom motioner
              och sådant att vi ska rösta ut Sverige ur EU. Det här är en hållning
              där vi i nästa läge anser att det ska handla om en ny folkomröstning
              om ett eventuellt utträde. Det är ingen fråga som vi driver aktivt
              i dag. På samma sätt tror jag att kd fortfarande vill gå in i
              EMU-systemet man har inte övergett den åsikten men man respekterar
              ändå den folkomröstning som har varit. Det kanske är så man ska
              se på den här frågan.
            </seg>
          </u>
          <note type="speaker" xml:id="i-44c5a7a25dc4c8bc-0">
            Anf. 42 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-5">
            <seg xml:id="i-bb0f22fac8db1c74-0">
              Fru talman! Är Miljöpartiet för eller emot EU:s tjänstehandelsdirektiv?
              Det är ungefär 70 % av sysselsättning och BNP som sköts av tjänstehandelsföretag.
              Det är i huvudsak små och medelstora företag. Det borde vara ert
              folk. Kommer ni att stödja de här företagen och det här direktivet,
              eller kommer ni att arbeta emot det? Det är en stor fråga i den
              kommande valrörelsen.
            </seg>
            <seg xml:id="i-06807acf705730fb-0">
              Det här med övergångsreglerna slutade bra. Men hade er politik
              fått råda hade det funnits passtvång och viseringstvång. Det hade
              varit mellanstatlighet och kontroller. Det hade inte funnits några
              gemensamma regler som hade möjliggjort en fri rörlighet för arbetskraft
              eller fri rörlighet för pensionärer och studenterna. I själva
              mellanstatligheten, som ni hyllar, ligger ju att det måste införas
              och finnas regler som skiljer länder och människor från varandra.
              Det är två sidor av samma mynt. Er mellanstatlighet är oförenlig
              med fri rörlighet för arbetskraft. Det är hyckleri när Peter Eriksson
              hyllar det beslut som fattades strax före första maj eftersom
              ni i grunden vill utträda ur EU och ha mellanstatlighet.
            </seg>
            <seg xml:id="i-e1d4f0758550f0f4-0">
              Samma sak gäller murens fall. Muren hade funnits kvar om er pacifism
              hade varit vägledande. Ni för en helt annan politik än Lettlands
              statsminister. Han välkomnar Lettlands Natomedlemskap. Han välkomnar
              och hyllar Lettlands inträde i den europeiska unionen. Ni befinner
              er på helt olika planeter.
            </seg>
            <seg xml:id="i-90a0e8c441739380-0">
              Peter Eriksson tycker att det är bra att Tjeckien är öppet kritiskt.
              Det är Václav Klaus, som är mer nyliberal än någon person som
              finns i Sveriges riksdag, som driver den linjen. Jag trodde att
              ni hade mer gemensamt med Václav Havel, för det har vi i Folkpartiet.
              Vilket sällskap befinner sig egentligen Miljöpartiet i?
            </seg>
          </u>
          <note type="speaker" xml:id="i-647bbe7ed98f1ebd-0">
            Anf. 43 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-3">
            <seg xml:id="i-34a7a7ad48156540-0">
              Fru talman! Jag talar om det tjeckiska folket. Det här är en
              väldigt utbredd och vanlig uppfattning som inte bara finns i den
              tjeckiska regeringen. Den är väldigt spridd bland tjeckiska medborgare
              i det tjeckiska samhället.
            </seg>
            <seg xml:id="i-5cb8ec246e49d750-0">
              Det som jag tycker är lite tragiskt med den åsikt som Carl B
              Hamilton driver här är att han inte är intresserad av vad medborgarna
              tycker. Det kommer fram så tydligt också när det gäller frågan
              om folkomröstning om konstitutionen.
            </seg>
            <seg xml:id="i-2a6a454b287db16a-0">
              Sedan tycker jag att Hamilton har ett alldeles för dåligt minne.
              Det var tur att Folkpartiets hållning inte gick igenom. Det var
              vår åsikt, vår linje, som till slut blev majoritetslinje i riksdagen.
              Vi röstade ned Folkpartiets linje, som faktiskt innebar övergångsregler
              och hinder helt i onödan. Det är väl detta som är intressant att
              prata om i samband med den omröstning som skedde häromveckan i
              stället för att hitta på någonting annat.
            </seg>
          </u>
          <note type="speaker" xml:id="i-e68d7e24496cac7d-0">
            Anf. 44 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-6">
            <seg xml:id="i-2ec20af22a6eed2e-0">
              Fru talman! Holger Gustafsson frågade vad ert långsiktiga mål
              är, Peter Eriksson. Du bejakar ju att ert långsiktiga mål är utträde
              ur EU. Men av opportunistiska skäl ska ni dölja detta och stoppa
              in det under filten i valrörelsen. Sedan ska det naturligtvis
              poppa upp igen till hösten. Den linjen innebär ju hinder mellan
              människor, folk och företag. Den innebär passtvång i Europa. Det
              är er linje, ett återinfört passtvång i Europa. Det är konsekvensen
              av er linje.
            </seg>
            <seg xml:id="i-4f2a1c16e20eee02-0">
              Du svarade inte på frågan om tjänstehandelsdirektivet som är
              bra för små och medelstora företag. Vad har ni för hållning där?
            </seg>
            <seg xml:id="i-8c9083e8c1e87304-0">
              För att demokratin ska vara legitim måste demokratiska stater
              kunna leverera. Vi kan se på Weimarrepubliken och på Estland,
              Lettland och Litauen under mellankrigstiden. Varför gick demokratin
              under? Jo, därför att de demokratiska institutionerna inte kunde
              leverera det som medborgarna efterfrågade.
            </seg>
            <seg xml:id="i-c0141e1de499c303-0">
              Med er politik kommer en lång rad problem när det gäller miljö,
              terrorism, brottsbekämpning och gränsöverskridande frågor inte
              att lösas. I det europeiska, tättbefolkade området kommer er politik,
              med en uppsplittring på mellanstatlighet, att leda till att Europas
              demokratier förlorar sin legitimitet. Demokratin kommer att förlora
              sin trovärdighet hos väljarna. Det europeiska samarbetet är nödvändigt
              för att demokratin i Europa ska vara livaktig och trovärdig.
            </seg>
          </u>
          <note type="speaker" xml:id="i-4b251f200f5374bc-0">
            Anf. 45 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-4">
            <seg xml:id="i-d908c213352da749-0">
              Fru talman! Jag tycker ärligt talat att detta är ganska makalöst
              från en ledamot av Sveriges riksdag som bara för en vecka sedan
              i första omgången röstade mot öppenhet och mot att vi skulle låta
              bli att ha nya övergångsregler och hinder för de medborgare i
              Östeuropa som nu kommer in i EU, medan vårt förslag faktiskt till
              slut blev majoritetslinje, som ni röstade på i andra hand.
            </seg>
            <seg xml:id="i-cbd799f6d3c25882-0">
              Som slutsats säger du att vi vill ha problem och hinder. Nej,
              vad vi har velat ha är andra samarbetsformer. Vi är för att hela
              Europa samarbetar om ekonomi, om miljöfrågor och om en rad andra
              saker, men vi är motståndare till statsbygget.
            </seg>
            <seg xml:id="i-529829d23c199663-0">
              Jag skulle faktiskt vilja att ni respekterade oss och inte pådyvlade
              oss att vara motståndare till allt möjligt som gäller gränsöverskridande
              och samarbete på alla möjliga håll.
            </seg>
            <seg xml:id="i-18c49ccffb918b77-0">
              När det gäller tjänstehandelsdirektivet för vi nu en diskussion
              inom Miljöpartiet. Det finns en hel del kritik mot ett antal punkter
              i det direktivet, och jag ser inte att vi ännu slutligt har tagit
              ställning till det. Det finns både positiva och mer negativa sidor
              i det.
            </seg>
          </u>
          <note type="speaker" xml:id="i-81b9dbb99cd47df1-0">
            Anf. 46 LENA EK (c) replik:
          </note>
          <u who="unknown" xml:id="i-3aa9fca7df1481c1-5">
            <seg xml:id="i-52facf4176524173-0">
              Fru talman! Jag behöver ju inte, Peter Eriksson, diskutera övergångsregler.
              Vårt parti var det första som sade att vi inte ska ha ett A-lag
              och ett B-lag. Vi är väldigt glada för det stöd vi fick och för
              det som blev resultatet.
            </seg>
            <seg xml:id="i-e92a680f630c4111-0">
              Jag har dock ägnat en del tid åt att läsa Miljöpartiets valmanifest,
              och där står en del saker som ska göras inom EU. Det är till och
              med så att Miljöpartiet på miljöområdet vill ha överstatliga beslut.
              Om jag förstår er rätt gäller det på hela miljöområdet, även vad
              avser miljöskatter. Detta tycker också vi, för det är en av EU:s
              kärnuppgifter, som vi måste se till att EU blir bättre på.
            </seg>
            <seg xml:id="i-1d785743f829a833-0">
              Vi pratar om smalare men vassare, och arbetet med gränsöverskridande
              miljöproblem är en av de väldigt viktiga uppgifter som EU har.
              EU är till exempel på väg med direktivet om utsläppsrätter, där
              man gör ett bra jobb. Det finns mer att göra, men man är ändå
              på rätt väg. Samtidigt är det näst viktigaste kravet på den här
              listan Sverige ut ur EU. Jag frågar mig, som jag tidigare sade
              i debatten: Hur ska den här överstatliga miljölagstiftningen komma
              till stånd? Hur ska den här miljöskatten åstadkommas? Ska inte
              Sverige vara med i detta arbete?
            </seg>
            <seg xml:id="i-f2a66d6c7ed3ad52-0">
              Låt mig vara lite raljant och fråga om den här miljölagstiftningen
              för Sveriges del ska komma med tandfén på kvällen när barnen har
              somnat. Då ploppar det till i glaset, och så kommer det en liten
              miljölagstiftning som kan vara till nytta. Jag förstår ärligt
              talat inte den här inställningen och det här valmanifestet.
            </seg>
          </u>
          <note type="speaker" xml:id="i-176bd4fefc1365b2-0">
            Anf. 47 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-5">
            <seg xml:id="i-3cc6e7d4902288a2-0">
              Fru talman! Jag har nog jättesvårt att tro på det där. Det är
              möjligt, men vi försöker att hävda linjen att det skulle gå att
              organisera världen på ett annat sätt. En annan värld är möjlig,
              och det gäller både på global nivå och på europeisk och nationell
              nivå. Liksom Moderaterna har vi en tanke om att alla de organisationer
              som finns i dag kanske inte behövs, i alla fall inte i samma utsträckning
              som nu.
            </seg>
            <seg xml:id="i-d51e21212c2eb230-0">
              Men så länge vi är med och så länge dessa organisationer finns
              kommer vi att ihärdigt hävda vår rätt att vara med om att påverka
              dem. Vi kommer inte att sätta oss ned och tjura i något hörn därför
              att vi vill ha en annan ordning, utan vi vill påverka och förändra
              världen på alla nivåer för en grönare och mer solidarisk världsordning.
              Det är det som är grundhållningen, och om man läser fler punkter
              i valmanifestet tror jag nog att man ändå förstår det.
            </seg>
          </u>
          <note type="speaker" xml:id="i-7c70e05eb5ebde09-0">
            Anf. 48 LENA EK (c) replik:
          </note>
          <u who="unknown" xml:id="i-3aa9fca7df1481c1-6">
            <seg xml:id="i-f635451f5faf7d75-0">
              Fru talman! Låt mig ta upp en annan punkt som jag inte heller
              förstår det är kanske jag som har lite svårigheter med detta.
              Det forna Jugoslavien är ett väldigt oroligt hörn av Europa. Människor
              skadas och dödas varje vecka, och kyrkor och moskéer bränns fortfarande
              varje vecka. Att det är oroligt och därmed inte finns någon ordentlig
              kontroll i det här området gör också att det flödar in illegala
              vapen och illegala droger. Det är också därifrån som de stora
              flödena av kvinnor och småflickor som utnyttjas i trafficking
              kommer. För att klara de här frågorna måste man gå in i en diskussion
              om EU:s utrikes- och säkerhetspolitik och faktiskt resonera om
              hur man fysiskt sett ska kunna hantera detta.
            </seg>
            <seg xml:id="i-2a322e93f1fa96d4-0">
              Ni har ju en punkt som lyder stoppa könshandel och trafficking
              , men för att EU effektivt ska kunna göra det på det värsta stället
              krävs det faktiskt att man kan skicka dit soldater. På en annan
              punkt säger ni: Stoppa EU:s militarisering! Det är något som jag
              faktiskt inte heller förstår i det sammanhanget.
            </seg>
            <seg xml:id="i-ff2e0247ab13b9a2-0">
              Jag har tidigare diskuterat med Socialdemokraterna om vetorätten
              i utrikes- och säkerhetspolitiken, som i dag omöjliggör att EU
              kan tala med en stark och tydlig röst när det gäller kvinnors
              ställning och miljöfrågor. När det bränner till skulle EU i FN
              kunna göra en stor och stadig nytta. Det gäller i förhandlingsarbetet
              med Kyotoprotokollet och med uppföljningen av kvinnokonferensen
              i Beijing och det arbete som därefter har gjorts. Det kräver faktiskt
              ett på vissa punkter starkare EU, men ni säger: Stoppa EU:s militarisering
              och Sverige ut ur EU.
            </seg>
          </u>
          <note type="speaker" xml:id="i-4ea22ab94bb428d4-0">
            Anf. 49 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-6">
            <seg xml:id="i-b16dbeb4cfe2879f-0">
              Fru talman! Jag blir faktiskt lite förvånad. Jag ser trafficking
              som ett nytt och ganska stort problem, som vi måste komma till
              rätta med, men jag har väldigt svårt att se att det är tanks och
              militärer som ska vara lösningen på just det problemet. Vi tror
              i Miljöpartiet att det kanske kan handla om helt andra insatser,
              möjligen polisiära. Man kan tänka sig åtgärder från en fungerande
              polis, och man kan ha konventioner som gemensamt reglerar hur
              polisen ska agera för att minska de här problemen. Men att vi
              skulle skicka ut soldater för att lösa just det här problemet
              har jag ärligt talat väldigt svårt att se. Jag vill inte vara
              oartig, men jag tror inte det.
            </seg>
          </u>
          <note type="speaker" xml:id="i-cfe948379fd4f704-0">
            Anf. 50 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-3">
            <seg xml:id="i-4b8fc3607eee68bc-0">
              Fru talman! Det känns angeläget att lite mer diskutera Sveriges
              medlemskap eller inte medlemskap i EU med Peter Eriksson. Du säger
              att frågan om ett svenskt utträde inte är något som ni driver
              aktivt, men det är väl ändå en ganska viktig fråga för Miljöpartiet,
              kanske viktigare än till exempel kravet på republik i det socialdemokratiska
              partiprogrammet eller något sådant.
            </seg>
            <seg xml:id="i-616d7b84f2b30bd2-0">
              Jag är lite rädd för vad som ska komma i stället om nu detta
              skulle bli verklighet. Egentligen är det väl inte bara Sveriges
              utträde ur EU som Miljöpartiet vill få till stånd utan ni vill
              rimligen få till stånd någonting helt annat för Europa. Vad gäller
              det då? Är det politikens och traktatens klossbygge, ett bygge
              som blir ännu mera svåröverskådligt än dagens EU för medborgarna?
              Det må vara långt till Bryssel, men de flesta av oss vet i vart
              fall var det ligger. Jag tycker att det är en väsentlig poäng
              med det samarbete som vi har i dag.
            </seg>
            <seg xml:id="i-016614415d4099ca-0">
              Det är också så att det med ett politikens och traktatens klossbygge
              är överhängande risker för att det rämnar vid minsta påfrestning,
              och påfrestningar finns det gott om för samarbeten av olika slag,
              säkerligen också för europeiska samarbeten enligt miljöpartistisk
              modell.
            </seg>
            <seg xml:id="i-eb05b7e5e2edfb58-0">
              Mina frågor till Peter Eriksson är: Ska Sverige verkligen gå
              ut ur ett växande EU? Behövs det något annat samarbete i Europa
              om man lägger ned EU, och vad ska i så fall vara grunden för ett
              sådant samarbete?
            </seg>
            <seg xml:id="i-0c13aa7289d6d3f4-0">
              Jag begär inte att Peter Eriksson på två minuter ska måla upp
              en komplett lösning, men ändå: Vad är grunden?
            </seg>
          </u>
          <note type="speaker" xml:id="i-118d34b3e51c135a-0">
            Anf. 51 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-7">
            <seg xml:id="i-df143e9b572b4a75-0">
              Fru talman! Jag tror att risken för att det rämnar är mycket
              större om man bygger ett Babels torn än om man bygger ett samarbete
              som ligger nära människorna och är funktionellt i stället för
              att hitta på ett nytt stormaktsbygge och successivt bygga upp
              det. Jag tror att detta är mycket mer instabilt i längden än den
              typ av samarbete som vi tänker oss, som handlar om konkreta, viktiga
              sakfrågor där vi behöver ha ett samarbete. Det är väl den grundtanke
              som vi har.
            </seg>
            <seg xml:id="i-e4b52bb66c58b6f3-0">
              Man kan ha ett mycket tätt och intensivt samarbete när det gäller
              ekonomi, när det gäller miljöfrågor och när det gäller frågor
              som kommer att påverka oss i alla de här länderna och där inte
              varje land enskilt kan ta beslut. Man kan ha det i länderna i
              Europa tillsammans, men i andra frågor behöver vi ett mer globalt
              samarbete.
            </seg>
            <seg xml:id="i-cf090e07b513241a-0">
              Vi är dock inte intresserade av att bygga upp en ny stat i Europa.
              Vi tycker att det är omodernt. Det är antagligen både ineffektivt
              och odemokratiskt att ha den ambitionen för utvecklingen i Europa.
              Jag tror att det är mycket bättre om vi försöker anstränga oss
              att så mycket som möjligt föra besluten så nära människor som
              möjligt. Då får vi människor med oss i en utveckling och förändring
              av framtiden. Då kan vi också se till att vi får ett stabilt demokratiskt
              bygge som inte rämnar.
            </seg>
          </u>
          <note type="speaker" xml:id="i-3a3ee358710f1a1a-0">
            Anf. 52 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-4">
            <seg xml:id="i-e14bd2273836b676-0">
              Fru talman! Fortfarande är väl Peter Eriksson svaret skyldig
              när det gäller vad som ska vara grunden. Möjligen missade jag
              någonting i Peter Erikssons resonemang, men jag känner ändå att
              detta saknas.
            </seg>
            <seg xml:id="i-9fedbabbb9616c3a-0">
              I en av era reservationer hävdar ni att Sverige borde sträva
              efter att EU i högre grad blir ett mellanstatligt samarbete. Jag
              antar att detta i Miljöpartiets värld är något slags etappmål.
              Men hur är det egentligen? Att gå ur är inget krav som ni driver
              aktivt, säger ni. Och så ska ni reformera, och Sverige ska jobba
              för att det ska bli ett mellanstatligt samarbete. Det börjar kännas
              lite rörigt.
            </seg>
            <seg xml:id="i-9f5e141af6a34f91-0">
              Ska Sverige gå ur ett växande EU, eller ska Sverige reformera
              detta växande EU? Den känsla jag får när jag läser er reservation
              är att er inställning till det svenska EU-medlemskapet bäst beskrivs
              av titeln till Clashlåten Should I stay or should I go ska jag
              stanna eller ska jag gå, fritt översatt.
            </seg>
            <seg xml:id="i-5eb43060ea4e937a-0">
              Jag tycker definitivt att vi ska stanna. Sedan i lördags är ju
              EU-arbetet riktigt spännande dessutom.
            </seg>
          </u>
          <note type="speaker" xml:id="i-45ac0cbdc080904b-0">
            Anf. 53 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-e788a052e53ad8af-8">
            <seg xml:id="i-cd450e65a6b0638b-0">
              Fru talman! Vi är nog eniga på en punkt, nämligen att vi ska
              försöka påverka och förändra världen, också Europa och Sverige
              och hur politiken formas här. Vi anser dock att det är en bättre
              utveckling att sikta på att förbättra det mellanstatliga samarbetet
              än att bygga upp denna stora stat som jag tror kommer att ha ett
              negativt inflytande över demokrati och över människors möjligheter
              att påverka framtiden. Jag tror att det blir instabilt och, med
              ditt ord, riskerar att rämna i framtiden.
            </seg>
            <seg xml:id="i-bf0db9c7a049c80a-0">
              Naturligtvis kan vi inte i dag tala om för övriga Europa hur
              man ska göra. Under ett antal år framöver kommer EU att finnas
              kvar. Vi respekterar också den folkomröstning som har hållits
              i Sverige och arbetar tills vidare så gott vi kan för att göra
              både Sverige och EU mer demokratiskt, grönare och mer solidariskt.
            </seg>
          </u>
          <note type="speaker" xml:id="i-fa36de97b9dc1921-0">
            Anf. 54 ULF HOLM (mp):
          </note>
          <u who="ulf_holm_a45651" xml:id="i-08d4f2f4fe9e9262-0">
            <seg xml:id="i-9a27e6b06b185dd5-0">
              Fru talman! Vår vision är, precis som vårt språkrör Peter Eriksson
              just sade, ett alleuropeiskt mellanstatligt samarbete mellan alla
              Europas länder där vi samarbetar om de viktiga frågorna för framtiden,
              däribland en del gränsöverskridande miljöfrågor.
            </seg>
            <seg xml:id="i-1aa7e2d32116f149-0">
              Frågan är då om man kan se utvidgningen som ett steg på vägen
              för att nå det gröna målet om ett alleuropeiskt samarbete. Det
              kan vara så, och därför hälsar jag faktiskt utvidgningen välkommen.
              Tyvärr måste man dock tillägga att när det gäller vårt hopp om
              att slimma EU, att EU ska få mindre att bestämma över och att
              EU eller, som jag vill, det alleuropeiska samarbetet ska begränsas
              till några få gränsöverskridande frågor går inte EU i denna riktning
              i dag, och det tycker jag är väldigt synd.
            </seg>
            <seg xml:id="i-e7e13a4511bd30e3-0">
              Jag tycker att det var bra att riksdagen förra veckan röstade
              nej till övergångsreglerna. Vi ska inte ha ett A- och ett B-lag
              i EU.
            </seg>
            <seg xml:id="i-ec9f7ef12a4b3244-0">
              I talarstolen har i dag representanter från Moderaterna, Folkpartiet
              och Socialdemokraterna talat om det fria EU och hur viktigt det
              är som riktiga hallelujaanhängare. Samtidigt måste vi påminna
              oss att det var dessa tre partier som alla lade fram förslag om
              övergångsregler i olika tappningar medan det däremot var Miljöpartiet,
              Vänstern, Centern och Kristdemokraterna som lade fram förslaget
              om att vi inte ska ha ett A- och ett B-lag.
            </seg>
            <seg xml:id="i-96ad2f37cf5bb475-0">
              Uppenbarligen är det motståndarna till EU, Miljöpartiet och Vänstern,
              som står för det egentliga öppna, mänskliga och icke-diskriminerande
              EU.
            </seg>
            <seg xml:id="i-512cb50d0ef55b02-0">
              Så är det också i det kommande EU-parlamentsvalet, där röstningen
              sker den 13 juni: Det är Miljöpartiet som står för de konkreta,
              gröna och mänskliga förslagen om en bättre EU-politik och en bättre
              världspolitik. För en grönare värld riv EU:s murar! Vi måste riva
              EU:s murar mot fattiga länder och jobba för rättvis handel. Vi
              måste bekämpa korruption och bedrägerier inom EU.
            </seg>
            <seg xml:id="i-4960ee15a4ddfe12-0">
              I samband med detta måste jag beklaga att EU-parlamentet häromdagen
              röstade för att EU-kommissionen skulle få fortsatta trots att
              det bevisligen finns ganska mycket som pekar på att man inte har
              skött ekonomin i EU när det gäller Eurostat. Däremot fanns det
              representanter från den gröna gruppen och Miljöpartiet som aktivt
              röstade för att EU-kommissionen skulle avsättas på grund av att
              de inte kan hålla reda på de pengar som EU har och det är väldigt
              mycket.
            </seg>
            <seg xml:id="i-0990914304727683-0">
              Mycket av pengarna går i dag till EU:s jordbrukspolitik, som
              är halva EU:s budget på närmare 500 miljarder kronor. Det är inte
              för mycket begärt att EU då ska kunna hålla reda på pengarna.
              Uppenbarligen kan man inte detta. Uppenbarligen skyddar både den
              konservativa och den socialistiska gruppen i EU-parlamentet EU-kommissionen
              för att de ska kunna fortsätta med detta.
            </seg>
            <seg xml:id="i-8ad939c33d871b2f-0">
              Vissa påstår att EU-parlamentsvalet ska vara ett val mellan höger
              och vänster. Det är inte sant. Socialistgruppen och den konservativa
              gruppen i EU-parlamentet röstar i de stora och viktiga frågorna
              i stort sett alltid på samma linje. Från Miljöpartiets sida säger
              vi att det är bättre att avveckla EU:s jordbrukspolitik om man
              inte kan hålla reda på pengarna.
            </seg>
            <seg xml:id="i-cd45ae542c6dd451-0">
              I dagens debatt har vi varit inne på konstitutionsförslaget.
              Då kan man fråga sig: Är konstitutionsfördraget, som vissa säger
              inte innebär så stora förändringar, svaret som vi medborgare har
              på framtidens EU, framtidens Europa och vilken politik vi ska
              driva i Sverige? Nej, EU-konstitutionen är flera steg i fel riktning.
            </seg>
            <seg xml:id="i-6bc27cd3127e239b-0">
              Vi har jordbrukspolitiken, som startade på 50-talet. Det är fortfarande
              samma målsättning med EU:s jordbrukspolitik som ligger fast. Sveriges
              regering och majoriteten i den här riksdagen har röstat för att
              den inte ska avvecklas.
            </seg>
            <seg xml:id="i-ecd6679a4fb212de-0">
              Fortfarande finns Euratomfördraget kvar, som är till för att
              främja kärnkraftens utbredning ett fördrag som slöts 1957 och
              som fortfarande finns kvar! Även här är det samma sak: Riksdagens
              majoritet här och också EU-parlamentet har avslagit det gröna
              förslaget om att detta ska kastas i papperskorgen och ersättas
              med ett fördrag där vi tar fram förslag på alternativa energikällor
              och gynnar en säkrare utveckling av energipolitiken. Det vägrar
              både den socialistiska gruppen och den konservativa gruppen i
              EU-parlamentet likaväl som här i Sveriges riksdag.
            </seg>
            <seg xml:id="i-312ba922192a5395-0">
              Man vill också i det nya konstitutionsförslaget ha flera förslag
              inom det militära samarbetet. Jag kan läsa upp en av de mest förskräckliga
              meningarna som finns i artikel 40.3: Medlemsstaterna skall förbinda
              sig att gradvis förbättra sina militära resurser.
            </seg>
            <seg xml:id="i-f0ea68cc172bb1a3-0">
              Inskrivet i EU:s nya grundlag står det alltså att vi måste upprusta
              militärt i stället för att vi, som jag trodde var den svenska
              politiken, skulle nedrusta. Det är vad som står i de, för att
              använda Carl B Hamiltons ord, små förändringarna i EU:s nya grundlag,
              som jag alltså inte tycker är så särskilt små.
            </seg>
            <seg xml:id="i-626ac894c8b22f41-0">
              Det står också att de stora länderna i EU ska ha ökad makt. Får
              några länder ökad makt innebär det samtidigt att vissa länder
              i EU får mindre makt. Det är naturligtvis de små länderna, däribland
              Sverige.
            </seg>
            <seg xml:id="i-036155469773bae3-0">
              Med i den nya grundlagen finns också EMU, EU:s gemensamma valuta.
              Vi hade en folkomröstning i höstas där en förkrossande majoritet
              av svenska folket sade nej, Sverige ska inte gå med i EMU. Varför
              har inte Sveriges regering krävt ett juridiskt undantag från EMU,
              precis som Danmark och Storbritannien har? Nej, det anses inte
              nödvändigt.
            </seg>
            <seg xml:id="i-b359c7ee1437c3cc-0">
              Nödvändigt? Vi har haft en folkomröstning i Sverige där majoriteten
              röstade nej till att införa EMU. Borde inte riksdagen och Sveriges
              regering då respektera folkomröstningen och faktiskt driva kravet
              att det i den nya konstitutionen ska stå med att det finns ett
              juridiskt undantag för Sverige att inte vara med i EMU?
            </seg>
            <seg xml:id="i-ec57bb793195cf84-0">
              Uppenbarligen handlar många av de här frågorna om synen på EU.
              Jag har fortfarande mitt synsätt kvar efter nio års EU-medlemskap.
              Jag kan inte se de stora gröna förändringarna. Det är en fortsatt
              militarisering av EU. Det är en fortsatt maktöverföring, mer makt
              till Bryssel från Helsingfors. Det är en fortsatt maktöverföring
              från de små länderna i EU till de stora. Det är en fortsatt vidrig
              jordbrukspolitik. Det finns inga skäl att ändra inställning till
              EU.
            </seg>
            <seg xml:id="i-b9ff3da676005c45-0">
              Fru talman! Jag vill uppmärksamma det talman Björn von Sydow
              sade tidigare i debatten om sin ambition att öka riksdagens inflytande
              och möjlighet att diskutera EU-frågorna. Lena Ek sade tidigare
              i debatten att Centern hade krävt en debatt om EU-frågor. Jag
              och Miljöpartiet krävde för två veckor sedan att vi skulle ha
              en diskussion om EU inför EU-parlamentsvalet den 13 juni i år.
              Samtliga övriga partier avslog den begäran.
            </seg>
            <seg xml:id="i-c2050596cd6f8899-0">
              Jag hade hoppats att Göran Persson i dag kanske skulle vara här
              eftersom han inför EU-toppmötet den 2526 mars på EU-nämndens öppna
              möte sade: Jag hälsar med glädje, tillfredsställelse, entusiasm
              och framtidstro en riksdagsdebatt om EU. Jag hade hoppats att
              Göran Persson skulle vara med på en sådan EU-debatt här i riksdagen
              i dag. Tyvärr blev det inte så.
            </seg>
            <seg xml:id="i-1dd8b765e7c6d5b9-0">
              Jag vill naturligtvis att riksdagen ska ha mer att säga till
              om när det gäller EU-frågorna. Det är också därför jag tycker
              att EU-nämnden bör avskaffas, så att vi tvingar utskotten i riksdagen
              att mer seriöst behandla EU-frågorna. Bara en enda gång förra
              året stod det refererat i regeringens skrivelse och EU-nämndens
              yttrande till den här skrivelsen att ett utskott har lämnat ett
              skriftligt yttrande till EU-nämnden. Det var trafikutskottet.
              Heder åt trafikutskottet! Inget annat utskott har lämnat något
              yttrande till EU-nämnden i någon viktig EU-fråga som ska behandlas
              i ministerråden.
            </seg>
            <seg xml:id="i-b39a1624248f7de4-0">
              Enda sättet att tvinga utskotten att arbeta mer med EU-frågorna
              tror jag är att avskaffa EU-nämnden. Då måste de olika utskotten
              börja diskutera EU-frågorna på allvar.
            </seg>
            <seg xml:id="i-bcb4ba41bde79461-0">
              Avslutningsvis ska jag säga att jag naturligtvis vill ha en folkomröstning
              om den nya EU-konstitutionen. Om det nu mot min egen vilja blir
              så att det blir en ny konstitution veckan efter EU-parlamentsvalet
              tror jag att det bästa är att man faktiskt arrangerar en folkomröstning,
              precis som andra länder i EU kommer att göra. Är man så övertygad
              som Carl B Hamilton om konstitutionens förträffligheter, varför
              vågar man då inte fråga folket? Varför är man så rädd för folket?
              Är möjligtvis Carl B Hamilton rädd att folket ska säga nej till
              hans förträffliga konstitutionsförslag?
            </seg>
            <seg xml:id="i-822e8e46fb4cb948-0">
              Bästa sättet att få legitimitet för EU-frågorna tror jag är att
              arrangera en folkomröstning så att vi får se vad svenska folket
              tycker om det framtida EU. Vill man ha det nya konstitutionsförslaget
              eller inte? Det är den viktiga frågan.
            </seg>
          </u>
          <note type="speaker" xml:id="i-e293233535c050b1-0">
            Anf. 55 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-7">
            <seg xml:id="i-150960602832f90a-0">
              Fru talman! För att ta det sista först, jag vill inte ha en gräddfil
              för EU-frågorna. Det är egentligen ett utflöde åt samma håll,
              fast inte alls driven på samma sätt som Ulf Holm gör. Han vill
              avskaffa EU-nämnden. Den frågan ska jag inte gå in på. Men jag
              vill inte ha en gräddfil för EU-frågorna, vilket dessa återkommande
              folkomröstningar innebär. Är det så att en oerhört viktig EU-fråga
              ska ställas under folkets prövning får man väl, förutom de andra
              argument som jag framfört mot folkomröstning, ta till ett extra
              riksdagsval under mandatperioden.
            </seg>
            <seg xml:id="i-947424465666b9f6-0">
              Men det som har kommit fram som en väldigt falsk hållning från
              miljöpartisterna i denna debatt, som både Holger Gustafsson och
              Kenneth G Forslund har tagit upp, är att ni säger att ni inte
              aktivt driver utträdeskravet. Nehej, så ni driver det passivt,
              det vill säga ni är opportunister. Ni går med något slags burka
              och döljer era verkliga avsikter. Är det ett demokratiskt förhållningssätt,
              Ulf Holm? Nej, det är det ju inte. Spela med öppna kort! Ta av
              dig huvan och visa vad du står för!
            </seg>
            <seg xml:id="i-8362fc70a2fc9cc2-0">
              Du driver i konsekvensens namn ett utanförstående, eller hur?
              Men då säger du också ja till passkontroller, uppehållstillstånd
              och arbetstillstånd. De övergångsregler som Socialdemokraterna
              ville ha är ju bara en västanfläkt av de hinder för varor och
              tjänster, människor och kapital som ditt system med ett mellanstatligt
              organiserat Europa innebär.
            </seg>
          </u>
          <note type="speaker" xml:id="i-1dd1583bf5494e4f-0">
            Anf. 56 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-1">
            <seg xml:id="i-7c1e34a58cd52ea2-0">
              Fru talman! Frågan om det ska drivas aktivt eller passivt är
              väl en lek med ord. Vi har en valplattform där vi behandlar de
              grundläggande frågorna om EU, både de som behandlas i EU-parlamentet
              och de många frågor som behandlas av Sveriges riksdag, därför
              att vi måste ha en helhetssyn på EU-frågorna. I den valplattformen
              står kravet att Sverige ska lämna EU som punkt nr 1. Man kan fråga
              om det är aktivt eller passivt, men det finns med där. Och en
              av anledningarna är att väldigt många människor fortfarande undrar:
              Vilken är er grundinställning till EU-projektet? Då är vi ärliga
              nog att tala om att vår grundinställning är att vi anser att Sverige
              ska lämna EU. Det är det. Det står vi för från Miljöpartiets sida.
            </seg>
            <seg xml:id="i-bbf860a80bb6a0ef-0">
              Men så länge vi är medlemmar i EU har vi också en lång rad förslag
              på hur vi ska kunna göra EU bättre. Tyvärr är det bara det, precis
              som jag sade i min inledning, att alla de bra förslag Miljöpartiet
              har för att göra EU bättre röstar både den konservativa gruppen
              och den socialistiska gruppen ned, både i EU-parlamentet och i
              Sveriges riksdag.
            </seg>
            <seg xml:id="i-ffb49ab6c4877ad5-0">
              Miljön har inte blivit bättre i EU sedan vi gick med. Jordbrukspolitiken
              fortsätter att svämma över sina bräddar, trots att alla här i
              riksdagen säger att det är beklagansvärt med EU:s jordbrukspolitik.
              Men då får vi göra någonting åt det också.
            </seg>
          </u>
          <note type="speaker" xml:id="i-bb3f4fcb05e9f8f5-0">
            Anf. 57 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-fa3a699eb758352b-8">
            <seg xml:id="i-f0573e2c95652835-0">
              Fru talman! Men då är ni ju också för passtvång. Ni är för arbetstillstånd.
              Ni är för uppehållstillstånd. Ni är för det som jag upplevde när
              jag bodde i Storbritannien på 70-talet, att man var sjätte månad
              skulle gå till polisen för att anmäla sig så att de kunde hålla
              reda på var utlänningarna fanns. Det är ju den typen av Europa
              som ni vill ha, med tullar på jordbruksprodukter och tullar på
              andra varor, i varierande utsträckning förvisso.
            </seg>
            <seg xml:id="i-f335d6a1da758d16-0">
              Ert uppträdande beträffande övergångsregler är fullständigt kontradiktoriskt.
              Ni hade en hållning här, men själva grunden för er politik som
              Kenneth G Forslund frågade efter är hinder för människor, varor,
              tjänster och kapital inom Europa. Det är ett steg tillbaka till
              1950-talet. Som jag tidigare sade gick demokratierna på 1930-talet
              under bland annat därför att regeringarna i det tättbefolkade
              Europa inte kunde leverera. Det är en uppgift för det europeiska
              samarbetet att undvika den situationen.
            </seg>
            <seg xml:id="i-1d29d7a6922cc649-0">
              I förlängningen av er politik ligger en risk för Europas demokratier.
              De måste kunna leverera. Vi i de folkvalda församlingarna måste
              kunna leverera svar på de frågor, behov och krav som våra väljare
              har. Men det klarar inte er politik.
            </seg>
          </u>
          <note type="speaker" xml:id="i-d227f7890eabe1d2-0">
            Anf. 58 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-2">
            <seg xml:id="i-aa98d4861f96689b-0">
              Fru talman! Det gällde frågan om passtvång och arbetstillstånd.
              Såvitt jag vet har det aldrig bildats en nordisk union med överstatliga
              beslut. Trots det har vi haft ett gott nordiskt samarbete där
              passtvånget har avskaffats. På samma sätt kan man göra för ett
              större område. Passen är inte det viktiga. Varför skulle vi inte
              kunna ha ett sådant samarbete i framtiden när vi har lämnat EU?
              Jag förstår inte det. Det är inte passen som är det viktiga utan
              det är andra saker.
            </seg>
            <seg xml:id="i-99b11bd9c85a4c60-0">
              Dessutom var det frågan om tullar. Såvitt jag minns fick vi fler
              tullar när vi gick med i EU än vi hade tidigare. EU har höga tullmurar
              inom vissa områden som vi inte hade tidigare. Sedan har den globala
              utvecklingen gått mot att fler och fler av tullarna har avskaffats.
              Det tror jag hade hänt i Sverige också oavsett EU-medlemskapet.
            </seg>
            <seg xml:id="i-652517e3e2f85ed8-0">
              Fru talman! Carl B Hamilton och jag har olika åsikter om detta.
              Jag ser de stora problemen. Jag tror inte att konstitutionen är
              svaret på de frågor som svenska medborgare eller andra medborgare
              i Europa vill ha. Det visar det skrämmande inför EU-parlamentsvalet.
              Samtidigt som EU-parlamentet har fått mer och mer inflytande vi
              måste båda hålla med om att EU-parlamentet har fått det är det
              fler och fler människor som struntar fullständigt i att gå och
              rösta. Valdeltagandet sjunker alltmer. EU har ett legitimitetsproblem,
              och jag tror inte att lösningen heter att leverera den nya konstitutionen.
            </seg>
          </u>
          <note type="speaker" xml:id="i-4086393457651f6b-0">
            Anf. 59 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-5">
            <seg xml:id="i-cf32fbb046f6450f-0">
              Fru talman! Det ser nästan ut som en tanke att miljöpartisterna
              i dag har bråttom från talarstolen gång efter annan.
            </seg>
            <seg xml:id="i-0aed1b87f3ccc39a-0">
              Folkomröstningstanken om förslaget till ny grundlag är intressant
              att diskutera med Ulf Holm. Bland annat tycker jag att frågan
              är för tidigt väckt. Men i ett opinionsbildande syfte för att
              nå dit man vill är det väl rimligt att börja driva en sådan fråga
              nu om man ska få till en folkomröstning. Det får jag väl ha respekt
              för.
            </seg>
            <seg xml:id="i-d48703c3bb1f2b43-0">
              Men egentligen tycker jag att vi först borde se vad som blir
              slutresultatet av den process som pågår om förslaget till ny grundlag.
              Det vet vi faktiskt inte. Men när vi har det slutresultatet efter
              den 1718 juni, förhoppningsvis ska frågan tillbaka till riksdagen
              för behandling. Det är då som frågan om folkomröstning rimligen
              ska väckas. Det är kanske då man formellt får göra det.
            </seg>
            <seg xml:id="i-d41e019058ce60be-0">
              Personligen tycker jag att det ska mycket till för att det här
              ska vara en bra fråga att folkomrösta om. Det kommer säkert att
              finnas saker i det slutliga förslaget som jag tycker är bra och
              sådant som jag tycker är mindre bra. I slutändan menar jag att
              vi alla i riksdagen måste göra en bedömning av det samlade förslaget
              och ta ställning till det. Att folkomrösta huruvida Sverige ska
              anta detta är inte en bra lösning. Att rösta om medlemskapet,
              som vi gjorde 1994, var absolut nödvändigt. Men att folkomrösta
              om en ny, samlad grundlag är inte ett bra sätt att hantera den
              frågan. Vad är det väljarna egentligen röstar ja eller nej till,
              måste man fråga sig. Det kan man undra efter EMU-folkomröstningen
              också.
            </seg>
            <seg xml:id="i-8ae4ac7026fe72e4-0">
              Peter Eriksson sade tidigare att ni respekterar den folkomröstning
              som har varit alltså den 1994. Är det verkligen så?
            </seg>
          </u>
          <note type="speaker" xml:id="i-b4d417062bfc1161-0">
            Anf. 60 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-3">
            <seg xml:id="i-d9c06f293bbecfb4-0">
              Fru talman! Det är klart att vi respekterar den folkomröstning
              som har varit. Jag har själv varit ledamot i EU-parlamentet. Jag
              sitter i EU-nämnden i riksdagen och behandlar EU-frågor hela dagen.
              Skulle jag inte respektera folkomröstningen skulle jag sitta med
              armarna i kors och sura och säga att jag inte vill vara med.
            </seg>
            <seg xml:id="i-53f87bb44ef40e04-0">
              Så agerar inte Miljöpartiet! Vi respekterar folkomröstningarna
              och agerar inom de nya parlamentariska ramar som finns, däribland
              att vara representerade i EU-parlamentet.
            </seg>
            <seg xml:id="i-19a765189cbc4a32-0">
              Det låter ihåligt att säga att vi har röstat om EU en gång och
              därför ska vi inte kunna rösta fler gånger om EU. På valsedeln
              stod en fråga om att rösta ja eller nej till ett medlemskap i
              Europeiska unionen i enlighet med det framförhandlade avtalet.
              Talman Björn von Sydow sade i dag i sitt tal i riksdagen att EU
              är en ständig process. Ska inte svenska folket någon gång få ta
              ställning till vilken process de vill att EU ska vara del i? Jag
              har en uppfattning om den utveckling av EU jag skulle vilja att
              Sverige och EU är del i. Du har en annan. Det måste vi kunna respektera.
              Frågan är varför vi inte låter svenska folket få bestämma vilken
              utveckling som är den bästa. Är det det här förslaget till konstitution,
              som jag ärligt talat inte tror kommer att ändras särskilt mycket
              den 1718 juni? När konventet bröt samman i december var det fyra
              utomstående frågor man inte kunde komma överens om. De flesta
              punkterna är man överens om. Därför tror jag att det blir det
              förslaget som kommer att ligga till grund.
            </seg>
            <seg xml:id="i-25aca1df9228aa30-0">
              Medborgarna i Danmark, Frankrike, Beneluxländerna, Portugal,
              Spanien, Frankrike, Irland och nu också England kommer att få
              ta ställning i frågan därför att man anser att förändringarna
              är så pass stora att man vill fråga folket om det är den utveckling
              de vill ha. Varför ska inte svenska folket få ta ställning till
              detta?
            </seg>
          </u>
          <note type="speaker" xml:id="i-b4f92bbe4e78cb14-0">
            Anf. 61 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-bf2569a09247d00d-6">
            <seg xml:id="i-1fd50e936b476b3a-0">
              Fru talman! Att de folkomröstningar som ska hållas i om jag räknade
              rätt på Ulf Holms fingrar åtta länder skulle vara motiverade av
              att man i de länderna bedömer att det är så stora förändringar
              i grundlagen var väl lite av en genväg. Det handlar oftast om
              helt andra motiv bakom de folkomröstningarna. Jag anar att det
              egentligen finns andra motiv bakom Miljöpartiets ställningstagande
              att det är så viktigt med en ny svensk folkomröstning i EU-frågan.
              Det är ett slags omvänd dansk situation, det vill säga folkomrösta,
              folkomrösta och folkomrösta till dess man får det svar man vill
              ha. I Miljöpartiets fall är det ett rungande nej. Jag tycker inte
              att den danska modellen med något slags utnötande folkomröstningar
              är eftersträvansvärd.
            </seg>
          </u>
          <note type="speaker" xml:id="i-0fc177718613e633-0">
            Anf. 62 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-4">
            <seg xml:id="i-a66f93bb8b83eab5-0">
              Fru talman! Att fråga folket om vilken åsikt de har i EU-frågor
              tillhör inte Socialdemokraternas paradnummer. Vi vet från den
              senaste folkomröstningen i Sverige den vi hade förra hösten att
              en klar majoritet av svenska folket sade nej till införandet av
              EMU och euro i Sverige. Vi vet att 80 % av denna kammare sade
              ett lika klart rungande ja till EMU. Representativiteten i Sveriges
              riksdag i EU- och EMU-frågorna är inte särskilt bra. Samtidigt
              efterfrågar alltfler legitima EU-beslut.
            </seg>
            <seg xml:id="i-bd86ca22116caab5-0">
              Det bästa sättet är inte att låta denna kammare fatta det beslutet.
              Det bästa sättet för att öka kunskapen om EU-frågorna, för att
              få förståelse, eller hur man vill uttrycka det, för EU-frågornas
              betydelse är att låta det vara en folkomröstning. Jag har aldrig
              sett en lika stor folkbildningskampanj i nationalekonomi som vid
              folkomröstningen förra hösten när vi diskuterade EMU-frågan.
            </seg>
            <seg xml:id="i-511b5ce18e8c9364-0">
              Varför kan vi inte ha en sådan folkbildning i EU-frågan nu när
              EU håller på att förändras så pass mycket? Om du verkligen tror
              på EU, på förslaget till konstitution, borde det inte vara några
              problem att arrangera en folkomröstning. Men problemet är att
              det inte finns någon vilja från Socialdemokraterna att fråga folket
              i denna fråga. Man är rädd för folket i EU-frågan.
            </seg>
          </u>
          <note type="speaker" xml:id="i-1e09a8421fe591ce-0">
            Anf. 63 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-2bebe75058bc3bcd-0">
            <seg xml:id="i-85a9120a69b77a7c-0">
              Fru talman! Det är roligt att få sätta punkt för den här givande
              debatten.
            </seg>
            <seg xml:id="i-57a38a9f71130763-0">
              Starkt men begränsat, säger Moderaterna. Smalt och vasst är Centerns
              slogan. Vi säger: Bara i ett brett och platt EU med folkomröstningsmöjligheter
              i nationellt kritiska frågor kanske unionen går att påverka och
              leva i.
            </seg>
            <seg xml:id="i-ad2f2360b46ca853-0">
              Eftersom de andra partierna även Centern inte såg det angelägna
              i att nu ha en gemensam aktuell debatt här i riksdagen, innan
              det stora omvälvande förslaget om EU-konstitutionen antas, har
              vi i Miljöpartiet sett det som vår plikt att ta denna enda chans
              att ventilera frågan. Tre saker är nämligen anmärkningsvärda med
              den europeiska unionen.
            </seg>
            <seg xml:id="i-158d69dadc0fca34-0">
              Det första och det enda verkligt försonande draget med EU är
              att utvidgningen faktiskt blev verklighet. Fler länder i ett samarbete
              måste, kan man anta, också tvinga fram mer av mellanstatlighet
              och positivt utbyte av kulturer, arbetsinsatser och erfarenheter
              och därmed ge mindre utrymme för överstatlighet, centralstyrning
              och kontroll.
            </seg>
            <seg xml:id="i-504230e363373599-0">
              Denna process har mitt parti bejakat hela vägen, och vårt försvar
              av att de nya syskonländernas inträde inte skulle besudlas med
              några förnedrande övergångsregler var otvetydigt. De omkastningar
              som de tre falska förespråkarna av fri rörlighet uppvisade s,
              fp och m var avslöjande och ovärdiga.
            </seg>
            <seg xml:id="i-5f82d482e876c2f6-0">
              Vi gröna hälsar således utan baktankar våra nya syskon, vänner
              och grannar hjärtligast välkomna! Ert bidrag till breddning och
              modernisering av EU behövs sannerligen. Men läs det finstilta!
            </seg>
            <seg xml:id="i-fdd0bb93288cda71-0">
              Det andra draget är känslan av att det finns en räls en tyst
              och tidigt fastlagd agenda mot ett mål som inte alla är och varit
              införstådda med från början. Avlövandet av nationalstaterna till
              förmån för ett superstatligt bygge och som har mycket lite kvar
              av folkligt inflytande, slakten på asylrätten men med underlättandet
              av handel som en ständig målsättning; allt låg där från början
              som ett tyst koncept och har steg för steg realiserats.
            </seg>
            <seg xml:id="i-0b0fe80fdd5636ee-0">
              Den ständigt pågående maktkampen mellan de tre jättarna kommissionen,
              med sin effektiva beslutsmodell, rådet, med sin regeringsägda
              mellanstatlighet, och EU-parlamentet, med sin federalism, saknar
              ändock alla det civila samhällets inflytande och den djupgående
              demokratiska förankringen. Här gäller det att övertala och köpa
              människors röster, tyvärr inte att föra ut, bredda och problematisera
              för att makten faktiskt i grunden ska kunna utgå underifrån. Här
              har folkomröstningar tyvärr ingen plats.
            </seg>
            <seg xml:id="i-6de069a17011b036-0">
              Demokratibristen i EU-bygget bara består och förstärks, vilket
              är mer än tydligt i det konstitutionsförslag som regeringen snart
              kommer att säga ja till, å allas våra vägnar.
            </seg>
            <seg xml:id="i-1269de29dd8e7372-0">
              Slutligen av allt både vin och vatten som EU gjort, till exempel
              att höja införselkvoterna för alkohol till katastrofala nivåer
              är ändå den allt öppnare militariseringen och sammanblandningen
              med Nato den enskilt mest alarmerande tendensen. Det är ju en
              militär allians som växer fram framför våra ögon, med solidaritetsklausul,
              gemensam utrikes- och säkerhetspolitik och kravet på att medlemsstaterna
              ska öka sina avsättningar till militära resurser.
            </seg>
            <seg xml:id="i-4fbff0164d25d3d8-0">
              Detta är djupt olyckligt, och värst är oviljan att med klarsyn
              läsa vad det faktiskt står i förslaget till grundlag och att inte
              ärligt uppmärksamma svenskarna på vad som sker på denna utlagda
              räls.
            </seg>
            <seg xml:id="i-8f3a70c77954c6a9-0">
              Läs konventsförslaget! Jag vill uppmana alla som lyssnar att
              göra det. Det finns på nätet.
            </seg>
            <seg xml:id="i-76086c63698088bc-0">
              Utvidgningen var historisk, Schengen och valutaunionen likaså,
              men det avgörande steget tas nu i juni den mörkade statsbildningen.
              Folkomrösta!
            </seg>
          </u>
          <note xml:id="i-dae1e867a742b9c0-0">
            Föredrogs
          </note>
          <note xml:id="i-1948fa055b04a073-0">
            Överläggningen var härmed avslutad.
          </note>
          <note xml:id="i-28c2443b1814e5e5-0">
            9 § Penningpolitiken och Riksbankens förvaltning 2003
          </note>
          <note type="speaker" xml:id="i-a9f3ce3426f1b6f6-0">
            Anf. 64 CARIN LUNDBERG (s):
          </note>
          <u who="carin_lundberg_b998a6" next="cont" xml:id="i-f7c8d2243021e1e0-0">
            <seg xml:id="i-e03ee7de9b4f6960-0">
              Fru talman! Finansutskottet gör varje år en utvärdering av Riksbankens
              penningpolitik, och den utvärdering som vi ska behandla här i
              dag omfattar perioden 20012003.
            </seg>
            <seg xml:id="i-bf93c7c9a6c898f2-0">
              Inflationen har i genomsnitt legat över inflationsmålet på 2
              %, oavsett vilket mått på inflationen som används. Inflationen
              låg dock under målets övre gräns på 3 %.
            </seg>
            <seg xml:id="i-47f50a0ddf48ca82-0">
              I samband med utskottets granskning av Riksbankens verksamhet
              under 2003 redovisar utskottet sin syn på det sätt som Riksbankens
              direktion skött frågan om bolagiseringen av Riksbankens kontanthantering.
              Utskottet anser att riksdagen borde ha beretts tillfälle att pröva
              Riksbankens planer på att bolagisera kontanthanteringen, eftersom
              den innebar att Riksbankens grundlagsenligt givna rätt att ensam
              ge ut sedlar och mynt delvis privatiserades.
            </seg>
            <seg xml:id="i-a78acb62ae3a25d8-0">
              Utskottet anser också att Riksbanken i den omfattning som skett
              inte borde ha satsat på att bygga ut en kommersiell verksamhet
              som Riksbanken inte är ålagd att utföra. Utbyggnaden av den kommersiella
              delen av kontanthanteringen blev inte lönsam utan bidrog till
              att rörelseresultatet försämrades.
            </seg>
            <seg xml:id="i-7376d30eeb5e8e53-0">
              Riksbankens ledning har dock sedan 2002 med kraft försökt komma
              till rätta med de problem som bolagiseringen förorsakat. Ett avtal
              har slutits om försäljning av merparten av den konkurrensutsatta
              verksamheten.
            </seg>
          </u>
          <note xml:id="i-043ad253d242e494-0">
            Utskottet tillstyrker att riksbanksfullmäktige och direktion
            beviljas ansvarsfrihet för sin förvaltning av Riksbanken under
            2003.
          </note>
          <u who="carin_lundberg_b998a6" prev="cont" xml:id="i-29c2733002793de4-0">
            <seg xml:id="i-31539de6522e0771-0">
              Utskottet föreslår också att riksdagen fastställer Riksbankens
              balansräkning och resultaträkning samt godkänner fullmäktiges
              förslag till disposition av 2003 års resultat. Det innebär att
              Riksbanken levererar in 6,1 miljarder kronor till statsverket.
            </seg>
          </u>
          <note xml:id="i-0e56cdc6decb2001-0">
            I detta betänkande finns fyra reservationer och tre särskilda
            yttranden.
          </note>
          <note type="speaker" xml:id="i-1eeda8476f130060-0">
            Anf. 65 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-accbfe4d7d6b661b-0">
            <seg xml:id="i-36e7cea9411e2307-0">
              Fru talman! Jag kan förutskicka att jag inte ska bli så långrandig
              och inte kommer att använda de minuter som står upptagna på talarlistan.
            </seg>
            <seg xml:id="i-64686e1552a46309-0">
              Låt mig först säga att vi från Moderaternas sida delar den kritik
              som utskottet har givit uttryck för och som Carin Lundberg också
              refererade när det gäller Riksbankens hantering av kontantförsörjningen
              och de bolagsbildningar som redovisas i ärendet.
            </seg>
            <seg xml:id="i-965890a2db974d8d-0">
              Låt mig sedan konstatera att det här betänkandet ger uttryck
              för en bred parlamentarisk enighet och uppslutning kring den oberoende
              roll som den svenska riksbanken numera har och också det sätt
              på vilket Riksbanken har fullgjort sitt ansvar för penningpolitiken.
            </seg>
            <seg xml:id="i-daabc6d9ad421efb-0">
              Vi anför två reservationer i ärendet, och de är egentligen inte
              uttryck för något missnöje med sakernas tillstånd. Vi har dels
              tillsammans med Folkpartiet reserverat oss i frågan om lagregleringen
              av offentliggörandet av riksbanksdirektionens protokoll, dels
              tillsammans med Folkpartiet och Centern reserverat oss till förmån
              för en lagreglering i riksbankslagen av riksdagens rätt att fråga
              ut riksbankschefen.
            </seg>
            <seg xml:id="i-4f97c6e1d4c6bf30-0">
              Både när det gäller formerna för offentliggörande av riksbanksdirektionens
              protokoll och när det gäller riksdagens och finansutskottets utfrågningar
              av riksbankschefen tycker vi att det fungerar bra. Vi har funnit
              en arbetsmetodik som fungerar väl. Det är viktigt, om man nu har
              en oberoende och självständig riksbank, att det förs en öppen
              och livaktig penningpolitisk debatt.
            </seg>
            <seg xml:id="i-32d9c4cf71bfc543-0">
              Det här fungerar väl. Men vi har hela tiden haft den uppfattningen
              att man i den svenska riksbankslagen, precis som i många andra
              länder som har en självständig riksbank, bör lagfästa både frågan
              om offentliggörande av direktionsprotokollen och frågan om riksdagens
              rätt att fråga ut riksbankschefen.
            </seg>
            <seg xml:id="i-007eeb9a3f91b5a5-0">
              För den sakens skull ber jag att få yrka bifall till reservation
              3 i finansutskottets betänkande.
            </seg>
            <seg xml:id="i-e0ad8cbd0a9f7e10-0">
              Centern har också avgivit en reservation där man tar upp frågan
              om regeringens inblandning i den penningpolitiska debatten. De
              andra borgerliga partierna berör detta i ett särskilt yttrande.
              Jag vill något kommentera det, för det är, återigen, klart att
              det med en självständig oberoende riksbank är viktigt att det
              förs en livaktig penningpolitisk debatt. Ingen är förhindrad att
              delta i den penningpolitiska debatten. Inte heller regeringen
              är förhindrad att delta i ett samhälleligt samtal om penningpolitiken.
              Men eftersom regeringen är förhindrad att ge anvisningar till
              Riksbanken, eftersom det skulle komma i konflikt med Riksbankens
              oberoende ställning, finns det anledning för företrädare för regeringen
              att ålägga sig en viss restriktivitet. Och vi menar från, tror
              jag, alla de borgerliga partierna att regeringen i vintras skred
              över gränsen för det lämpliga.
            </seg>
            <seg xml:id="i-c3c8fd7a0d807f9d-0">
              När ett antal ministrar med statsministern, finansministern och
              näringsministern i spetsen gav uttryck för uppfattningar i räntesättningsfrågor
              som gav intryck av en närmast orkestrerad regeringskampanj till
              förmån för räntesänkningsbeslut i Riksbanken överskred man enligt
              min mening gränsen för det lämpliga. Jag tycker att det finns
              anledning att påtala detta. Det finns anledning att kritisera
              detta. Det är inte bra om regeringen ersätter egna tillkortakommanden
              inom den finanspolitik som man har ansvar för och kan påverka
              med kritik mot penningpolitiska beslut och åtgärder som man inte
              har med att göra.
            </seg>
            <seg xml:id="i-ae48a866092b2e95-0">
              Man kan möjligen som en randanmärkning konstatera att den här
              typen av regeringspåverkan gentemot Riksbanken naturligtvis också
              riskerar att bli kontraproduktiv. Om man blir alltför övertydlig
              i sina intentioner om vad Riksbanken bör göra kan man hamna i
              den situationen att Riksbanken försenar just sådana beslut i en
              strävan att ge uttryck för sitt oberoende. Även från den mer praktiska
              utgångspunkten är det alltså olämpligt om regeringen och regeringens
              företrädare uppträder på det sätt som man gjorde i vintras.
            </seg>
          </u>
          <note xml:id="i-637b3b202e9b64aa-0">
            Med detta, fru talman, yrkar jag då bifall till reservation 3.
          </note>
          <note type="speaker" xml:id="i-4d75f550b320e9a8-0">
            Anf. 66 CHRISTER NYLANDER (fp):
          </note>
          <u who="christer_nylander_615a3b" xml:id="i-fd0d05ffd3b4600d-0">
            <seg xml:id="i-cfa3e1c53efeb910-0">
              Fru talman! Vid förra årets debatt om penningpolitiken sade jag
              att jag hoppades att vi denna gång, ett år efteråt, skulle ha
              helt andra förutsättningar för den här debatten.
            </seg>
            <seg xml:id="i-e55bd2dc188159dd-0">
              Nu blev det inte så. Utskottets betänkande handlar tyvärr inte
              om hur vi håller på att införa euron i Sverige. Betänkandet handlar
              inte heller om hur vi håller på att samordna penningpolitiken
              med de länder som har en gemensam valuta.
            </seg>
            <seg xml:id="i-a562ae3599a4ed9d-0">
              I en motion från i höstas, som besvaras i detta betänkande, föreslår
              Folkpartiet att riksdagen tydligt ska slå fast att resultatet
              i folkomröstningen inte innebär någon förändring när det gäller
              den penningpolitiska regimen. Med detta betänkande görs också
              ett sådant uttalande, och vi anser oss fullt tillgodosedda med
              detta. Politiken med en självständig riksbank och ett tydligt
              inflationsmål ligger fast.
            </seg>
            <seg xml:id="i-83bc9dcdc92ebfe4-0">
              Vi välkomnar särskilt att det är ett helt enigt utskott som gör
              detta uttalande, särskilt mot bakgrund av den debatt som vi hade
              inför euroomröstningen där en självständig riksbank ibland utmålades
              som något väldigt odemokratiskt.
            </seg>
            <seg xml:id="i-42ff1d295339e6a4-0">
              Fru talman! Under de år som har gått sedan Riksbankens självständighet
              trädde i kraft har öppenheten ökat och den penningpolitiska debatten
              blivit mer intensiv, och det är väldigt bra.
            </seg>
            <seg xml:id="i-f030815400b5ea06-0">
              Självklart måste också regeringens företrädare få lov att yttra
              sig i dessa frågor. Vi vill inte ha några munkavlar. Däremot kan
              man konstatera att representanter för regeringen under hösten
              och våren har gått för långt. Man har inte nöjt sig med allmänna
              kommentarer om penningpolitiken utan man har i stället försökt
              kommendera fram räntesänkningar.
            </seg>
            <seg xml:id="i-e4e2cc04dbad70dc-0">
              Det sätt som regeringsföreträdare har yttrat sig på tjänar inte
              till att stärka Riksbankens självständiga ställning. Det må vara
              kortsiktigt taktiskt riktigt att förskjuta fokus bort från en
              handlingsförlamning som man själv drabbats av och i stället kräva
              åtgärder av Riksbanken, men på längre sikt riskerar en sådan taktik
              att försvaga det ekonomisk-politiska ramverket.
            </seg>
            <seg xml:id="i-d983f252bf4b1d35-0">
              Vi vill inte ha några munkavlar på ministrar, men vi tycker att
              det är rimligt att regeringen funderar mer på hur man ska dra
              ur bjälken ur det egna ögat än på att söka efter eventuella grand
              i Riksbankens.
            </seg>
            <seg xml:id="i-ebc54e7bff6bd863-0">
              Fru talman! Staten ska inte driva företag, och Riksbanken ska
              inte driva företag. Det måste vara den viktigaste slutsatsen som
              riksdagen drar av finansutskottets granskning av bolagiseringen
              av Riksbankens kontanthantering.
            </seg>
            <seg xml:id="i-21278807b56880e3-0">
              Sedan 1980-talet har Riksbanken arbetat med att förändra, modernisera
              och effektivisera sin regionala kontorsorganisation och hanteringen
              av kontanter. Till stor del har den utvecklingen inneburit viktiga
              och nödvändiga rationaliseringar och fokusering på kärnverksamheten,
              och det har varit bra. Men det finns också exempel på åtgärder
              som har lett fel.
            </seg>
            <seg xml:id="i-71a5e17c349e6120-0">
              Beslutet av de politiska företrädarna i dåvarande riksbanksfullmäktige
              att bolagisera verksamheten utgör den egentliga källan till problemen.
              Det är inte så att bolaget har skötts dåligt av enskilda personer,
              utan det är fråga om ett systemfel.
            </seg>
            <seg xml:id="i-dfd1a3c672e4e641-0">
              Sedan Pengar i Sverige AB startades 1999 har vi sett hur bolaget
              har gått med stora underskott år efter år. Delar av kostnadsökningarna
              hade förmodligen kommit även om man hade drivit det på annat sätt.
              Det är de kostnadsökningar som har tillkommit utöver alternativkostnaden
              som vi med skärpa ska ifrågasätta. När man studerar dessa närmare
              finner man att det framför allt handlar om den verksamhet där
              man gav sig ut för att konkurrera med andra företag på en fungerande
              marknad.
            </seg>
            <seg xml:id="i-a556f1a24f540ac9-0">
              För verksamheten i sig var det förmodligen oundvikligt med förlust
              under åtminstone de första åren, eftersom löpande kostnader som
              tidigare täckts av Riksbanken nu flyttades över till det nya bolaget.
              Tanken finns att detta kan ha varit en av drivkrafterna bakom
              att man sedan bestämde sig för att söka intäkter på annat håll.
              Det kan inte uteslutas att det var så.
            </seg>
            <seg xml:id="i-54580ff8d949d227-0">
              Riksbanken beskriver sin expansiva nya strategi i årsredovisningen
              2001. Syftet var att erbjuda kunderna helhetslösningar. Man lät
              därför det nybildade helägda bolaget Pengar i Sverige starta ett
              dotterbolag för transporter av pengar, Pengar i Sverige Värdetransport
              AB. Detta nya dotterbolag förvärvade andra bolag och hade 60 fordon
              och 80 anställda för värdetransporter år 2001.
            </seg>
            <seg xml:id="i-098d12d6cfc56499-0">
              År 2002 ökade man ansträngningarna ytterligare för att klara
              konkurrensen med de privata aktörerna. Därmed drog man också på
              sig ytterligare underskott.
            </seg>
            <seg xml:id="i-affc4685d2c84058-0">
              I en studie av KPMG, som finns i betänkandet, har man listat
              ett antal tillfällen i beslutsprocessen där man kunde ha fattat
              andra alternativa beslut som hade medfört en helt annan utveckling.
              Det första tillfälle som KPMG identifierar är också det viktigaste.
              Man skriver:
            </seg>
            <seg xml:id="i-b0562bea93b206a3-0">
              När verksamheten bolagiserades kunde man i stället valt att avveckla
              den konkurrensutsatta verksamheten.
            </seg>
            <seg xml:id="i-0e75c93a9d791310-0">
              Så borde man ha gjort, men så gjordes inte. I stället valde man
              att satsa ytterligare. Och att på det sättet satsa tiotals miljoner
              kronor av statliga medel för att driva en kommersiell verksamhet
              på en fungerande marknad var direkt olämpligt. Det var också osmart
              och oekonomiskt.
            </seg>
            <seg xml:id="i-7e8ed4d9deba7c97-0">
              Man ska gråta över spilld mjölk. När åtskilliga miljoner kronor
              försvinner ska man gråta över den spillda mjölken, men det räcker
              inte att göra det, utan man måste också lära sig en läxa.
            </seg>
            <seg xml:id="i-4cfdb0670d1bed3a-0">
              Om det är något vi ska lära oss av miljonrullningen är det just
              detta att staten, det vill säga i detta fall Riksbanken, inte
              ska starta bolag som konkurrerar med privata företag på fungerande
              marknader.
            </seg>
            <seg xml:id="i-057aa0dee1317a21-0">
              Det finns en hel del att invända mot bolagiseringen. Finansutskottet
              är också väldigt kritiskt i vissa delar i betänkandet, men man
              ska också komma ihåg att framhålla att direktionen sedan 2002
              har tagit tag i problemen och nu gör det som måste göras. Bland
              annat innebär det att man avyttrar den konkurrensutsatta verksamheten,
              stramar upp övervakningen och effektiviserar kontanthanteringen
              ytterligare.
            </seg>
            <seg xml:id="i-41afcf52c4b62d82-0">
              Fru talman! Det finns i svensk lagstiftning inget krav på att
              Riksbankens protokoll ska offentliggöras eller att riksbanksledningen
              ska delta i utfrågning av riksdagen. Så borde det vara.
            </seg>
            <seg xml:id="i-68cd36a0ca1f4f04-0">
              Folkpartiet välkomnar att Riksbanken självmant har beslutat att
              offentliggöra direktionens protokoll med viss fördröjning. De
              är viktiga underlag i den diskussion som måste finnas om penningpolitiken.
              Öppenheten stärker förståelsen för penningpolitikens mål, och
              den stärker också trovärdigheten i politiken.
            </seg>
            <seg xml:id="i-f9f21476b64c02d1-0">
              Offentliga protokoll från direktionens sammanträden måste vara
              en självklarhet även framöver. Därför bör den praxis som i dag
              finns föras in i riksbankslagen.
            </seg>
            <seg xml:id="i-55dcd56ebb02010a-0">
              Chefen för Europeiska centralbanken, ECB, är i lag skyldig att
              delta i de utfrågningar som Europaparlamentet anordnar. Några
              liknande lagregler finns inte i Sverige. Det borde det göra. De
              offentliga utfrågningar som genomförs i finansutskottet har kommit
              till stånd till stor del, främst kanske, på initiativ från riksbanksledningen.
              Men det finns ingen garanti för att det kommer att förbli så.
              Därför bör också detta sättas på pränt genom bestämmelser i riksbankslagen.
            </seg>
            <seg xml:id="i-8f8e8a037d3b6245-0">
              Folkpartiet har två reservationer i detta betänkande och ett
              särskilt yttrande. Jag nöjer mig med att yrka bifall till reservation
              nr 3.
            </seg>
          </u>
          <note type="speaker" xml:id="i-a00f35843e112853-0">
            Anf. 67 SIV HOLMA (v):
          </note>
          <u who="siv_holma_858779" next="cont" xml:id="i-5def7656deb80411-0"/>
          <note xml:id="i-9060b0a910d802fe-0">
            Fru talman! Jag yrkar bifall till reservation 1 Utvärdering av
            penningpolitiken 20012003 . Det är en motivreservation.
          </note>
          <u who="siv_holma_858779" prev="cont" xml:id="i-2d1da2c3698f37d3-0">
            <seg xml:id="i-a08774ad1f6c6774-0">
              Reservationen går ut på att Riksbankens prognoser från våren
              2002 av såväl KPI- som UND1X-inflationens utveckling under senare
              delen av 2003 och inledningen av 2004 legat över eller till och
              med kraftigt över det verkliga utfallet. Missbedömningen har fått
              till följd att Riksbanken under de senaste två åren bedrivit en
              alltför stram penningpolitik. Det har bidragit till att dämpa
              tillväxten i den svenska ekonomin, minskat sysselsättningen och
              ökat arbetslösheten.
            </seg>
            <seg xml:id="i-f2031989b76ae250-0">
              För att förbereda Sverige för ett EMU-medlemskap blev Riksbanken
              politiskt oberoende för fem år sedan. Vänsterpartiet var motståndare
              till denna förändring av demokratiska skäl men också av ekonomiskt
              sakliga skäl. Vi anser att en viktig del av politiken undandrogs
              demokratin. Erfarenheten visar att besluten om förändringar i
              räntenivån varken är enbart teknik eller vetenskap. Det handlar
              ytterst om värderingar och ideologi. Liksom i all politik krävs
              det givetvis också sakkunskap och faktaunderlag.
            </seg>
            <seg xml:id="i-c9964f402a4f18a5-0">
              Man kan hävda att det är en liten del av samhällspolitiken som
              hänvisats till en politiskt oberoende riksbank och att instrumentet
              främst handlar om styrräntan, den så kallade reporäntan. Men det
              ansvar som nuvarande riksbank har är prisstabilitet och finansiell
              stabilitet. Hur direktionen åstadkommer detta påverkar förutsättningarna
              för samhällspolitiken i dess helhet. Det finns ingen objektiv
              ekonomisk politik, och penningpolitiken är en del av den ekonomiska
              politiken.
            </seg>
            <seg xml:id="i-60ce9bc1a1481192-0">
              Riksbankens direktion har i ett tillägg till inflationsmålet
              två anledningar att avvika från målet vid penningpolitiska beslut.
              I stora drag handlar det om förbindelsen mellan inflation, konjunkturläge
              och sysselsättning. Frågan är hur mycket Riksbanken använt sig
              av dessa möjligheter till avvikelse. I huvudsak har Riksbankens
              räntepolitik styrts av följande enkla handlingsregel: Om inflationsprognosen
              visar att inflationen på ett till två års sikt avviker från inflationsmålet
              ska reporäntan normalt förändras. En prognos över 2 % betyder
              normalt att reporäntan ska höjas, och en prognos under 2 % att
              reporäntan ska sänkas. Förutom vid några enstaka tillfällen har
              Riksbanken följt denna handlingsregel.
            </seg>
            <seg xml:id="i-8583fafb00492e2b-0">
              LO-ekonomerna Dan Andersson, Lars Ernsäter och Anna Thoursie
              skriver i en debattartikel publicerad i Dagens Nyheter den 20
              april i år: Vi tror att Riksbanken sett för mycket till mekaniska
              handlingsregler och använt osäkra prognoser om framtiden i stället
              för den mer säkra informationen om nuläget om verkligheten om
              man så vill. Riksbanken har de sista åtta månaderna hamnat helt
              ur fas med den ekonomiska utvecklingen. Den har nu tvingats till
              skyndsamma och stora räntesänkningar. Inflationen blir mätt med
              KPI bara 0,4 procent i år och 1,4 procent nästa år, enligt regeringens
              vårproposition.
            </seg>
            <seg xml:id="i-1e6f425199d5f77f-0">
              Konjunkturinstitutets chef Ingemar Hansson säger i Dagens Industri
              i en artikel den 30 mars i år: En orsak till att arbetslösheten
              stigit så snabbt som den gjort är att reporäntan varit för hög.
              I samma artikel säger samma instituts prognoschef Hans Lindberg:
              Alla indikatorer pekar på att penningpolitiken varit för stram
              det senaste året.
            </seg>
            <seg xml:id="i-afb96e512674e18d-0">
              Riksbankschefen Lars Heikensten medger också detta i finansutskottets
              offentliga utfrågning den 1 april: Det är klart att man i efterskott,
              när vi nu ser att inflationen har fallit ut så lågt som den har,
              kan säga att det hade varit möjligt att ha en lägre ränta 20012002.
              Han försvarar sig dock mot kritiken och menar att den förenklar
              problematiken.
            </seg>
            <seg xml:id="i-931bc51646b469c6-0">
              Dessa citat förstärker Vänsterpartiets motivreservation. Egentligen
              vore det enda riktiga att demokratisera Riksbanken eftersom penningpolitiken
              är en del av den ekonomiska politiken.
            </seg>
            <seg xml:id="i-3650a138ea4e2822-0">
              Fru talman! I LO-ekonomernas nämnda debattartikel framgår att
              de ska ha överläggningar med Socialdemokraterna i finansutskottet,
              där de kommer att begära att en utvärdering av politiken för full
              sysselsättning görs. Om jag räknar rätt borde den överläggningen
              ha varit förra veckan, den 28 april. Vad svarade ni, Agneta Gille?
              Från Vänsterpartiets sida skulle vi se positivt på ett sådant
              initiativ. Vidare framgår det av artikeln att LO-ekonomerna också
              vill ha en utvärdering av Riksbankens politik. Det här betänkandet
              borde väl vara svaret på deras begäran.
            </seg>
            <seg xml:id="i-e12095472f975d76-0">
              Fru talman! Avslutningsvis vill jag bara nämna att Vänsterpartiet
              står helt bakom den kritik som ett enigt utskott riktat mot de
              missförhållanden som framkommit under beredningen av ärendet om
              Riksbankens bolagisering av kontanthanteringen. Även med beaktande
              av att Riksbanken för närvarande ser över hur kontanthanteringen
              ska organiseras i framtiden skulle Vänsterpartiet vilja gå längre
              och göra ett tillkännagivande till Riksbankens direktion. Av formella
              skäl kan vi inte göra ett sådant yrkande, men vi ser mycket allvarligt
              på det som Riksbanken gjort. Detta har vi gett uttryck för i ett
              särskilt yttrande.
            </seg>
            <seg xml:id="i-5e6dcf530672e2c9-0">
              För det första borde riksdagen ha haft möjligheter att pröva
              Riksbankens planer på att bolagisera kontanthanteringen eftersom
              det innebar att Riksbankens grundlagsenligt givna rätt att ensam
              ge ut sedlar och mynt delvis privatiserades. För det andra har
              staten under de första fyra och ett halvt åren förlorat mer än
              800 miljoner kronor. Fortsatta betydande underskott förutses även
              för innevarande år.
            </seg>
            <seg xml:id="i-bfd0c9e0d09f9e9f-0">
              Jag kan inte låta bli att säga angående Folkpartiets mening att
              staten, i det här fallet Riksbanken, inte borde bedriva företagsverksamhet
              eftersom den inte klarar av det att det finns många goda exempel
              på att det privata näringslivet också har gjort sina fadäser.
              Så det är ett väldigt tunt argument som Folkpartiet har lämnat
              här.
            </seg>
          </u>
          <note xml:id="i-2c3ad6a18d902a6d-0">
            Före den 1 januari 1999 beslutades Riksbankens penningpolitik
            av riksbanksfullmäktige som var utsedd av riksdagen. I huvudsak
            avspeglade fullmäktige de parlamentariska styrkeförhållandena.
          </note>
          <note type="speaker" xml:id="i-d780c9d63bcba2be-0">
            Anf. 68 CHRISTER NYLANDER (fp) replik:
          </note>
          <u who="christer_nylander_615a3b" xml:id="i-fd0d05ffd3b4600d-1">
            <seg xml:id="i-9694a67f28070c67-0">
              Fru talman! Jag vet inte riktigt i vilken ända jag ska börja.
              Jag konstaterar att Siv Holmas retorik inte alltid stämmer överens
              med det som finns i betänkandet. Det är till exempel så att Vänsterpartiet
              inte har reserverat sig mot att en självständig riksbank är en
              bra politik. Vänsterpartiet står också bakom skrivningarna, till
              exempel på s. 28, att Riksbankens prognoser, även prognoserna
              för 2003, står sig förhållandevis väl i jämförelse med andra instituts
              bedömningar. Så gott som samtliga institut, både svenska och utländska,
              gjorde under den aktuella perioden samma över- och underskattningar.
            </seg>
            <seg xml:id="i-7ecebed5e01c7ea6-0">
              Jag skulle vilja fråga Siv Holma vad huvudproblemet är. Tycker
              man att Riksbanken är för dålig på att göra prognoser? Tycker
              man att handlingsregeln som Siv Holma tog upp är felaktig och
              bör ändras? Eller är det möjligen så att målet helt och hållet
              bör förändras? I så fall tycker jag att man borde skriva det i
              en reservation. Eller är det bara ännu ett försök att skylla alla
              problem i Sverige i dag i fråga om arbetslöshet, låg sysselsättning
              och så vidare på att Riksbanken inte har sänkt reporäntan med
              0,25 % i stället för att fokusera på det som ni i budgetsamarbetet
              mellan regeringen, Vänsterpartiet och Miljöpartiet skulle kunna
              göra?
            </seg>
          </u>
          <note type="speaker" xml:id="i-b3cd7163d7247d3a-0">
            Anf. 69 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-0">
            <seg xml:id="i-8798ccda438cc66e-0">
              Fru talman! När det gäller Riksbankens självständiga ställning
              som betänkandet behandlar vill jag säga följande. Det som vi är
              med på i utskottets skrivning är att vi inte finner någon anledning
              att ändra utifrån Folkpartiets motion. Och där är vi överens.
            </seg>
            <seg xml:id="i-ac27ceaf47144384-0">
              Att vi vill att man ska demokratisera penningpolitiken är en
              gammal uppfattning som Vänsterpartiet har haft i alla år. Vi tycker
              att det är en del av den ekonomiska politiken. Det finns ingen
              objektiv ekonomisk politik. Det handlar till syvende och sist
              om ideologi och värderingar. Och där har majoriteten i riksdagen
              en annan uppfattning när det gäller den här frågan än Vänsterpartiet.
              Vi anser att inflationen ska hållas nere. Men det ekonomiska utvecklingsläget
              måste ses i en helhet. Och såsom inflationsmålet är formulerat
              blir inflationsmålet överordnat. Arbetslöshetsbekämpningen är
              väldigt viktig för oss. Där får man också använda penningpolitiken
              som ett verktyg enligt vår uppfattning.
            </seg>
            <seg xml:id="i-9d7236525ba560df-0">
              Det kan inte vara speciellt överraskande för Folkpartiet att
              höra det från vår sida.
            </seg>
          </u>
          <note type="speaker" xml:id="i-ff73f5481fe75354-0">
            Anf. 70 CHRISTER NYLANDER (fp) replik:
          </note>
          <u who="christer_nylander_615a3b" xml:id="i-fd0d05ffd3b4600d-2">
            <seg xml:id="i-7def5a5f82a94495-0">
              Fru talman! Arbetslösheten är väldigt viktig. Men varför fokuserar
              man så väldigt mycket och hela tiden på vad Riksbanken ska göra
              i stället för att kräva att ni får några rejäla förändringar i
              regeringspolitiken när ni utgör en del av samarbetet om budgeten?
              Det är framför allt där som någonting måste göras för att öka
              den långsiktiga tillväxttakten och öka sysselsättningen.
            </seg>
            <seg xml:id="i-08695d407a447168-0">
              Siv Holma säger att det inte finns någon anledning att ändra
              penningpolitiken på grund av Folkpartiets motion. Nej, men det
              som står i utskottsbetänkandet är att det inte finns någon anledning
              att ändra den på grund av att det blev ett nej i folkomröstningen.
              Jag skulle vilja höra Siv Holmas fundering kring detta.
            </seg>
            <seg xml:id="i-e6aa03df984a70f6-0">
              Det finns naturligtvis ett romantiskt skimmer över att allting
              ska vara väldigt demokratiskt. Vi hörde tidigare här att det mest
              demokratiska som finns är att ha folkomröstningar. Var ska man
              då lägga den här demokratiska förankringen av penningpolitiken?
              Är det riksbanksfullmäktige som återigen ska fatta besluten? Är
              det ännu mer demokratiskt att riksdagen fattar besluten i stället
              för att riksbanksfullmäktige gör det? Eller är det möjligen så
              att vi ska ha folkomröstningar om penningpolitiken? Siv Holma
              säger ju samtidigt att det nu för tiden inte fungerar på ett sådant
              sätt att man kan sätta en räntesats nu och få effekter två år
              senare utan att det är dagsnoteringar som gäller. Hur ska denna
              förankringsprocess fungera mycket mer demokratiskt fullmäktige,
              riksdagen eller folkomröstningar samtidigt som vi ska reagera
              på hur verkligheten ser ut just nu och förändra räntan efter det?
            </seg>
          </u>
          <note type="speaker" xml:id="i-983a043e85df6cb2-0">
            Anf. 71 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-1">
            <seg xml:id="i-97d02d7e26ceb7f3-0">
              Fru talman! När det gäller att demokratisera penningpolitiken
              har vi en gammal känd uppfattning, vilken ni borde känna till,
              nämligen att vi vill återgå till det gamla systemet då riksbanksfullmäktige
              utsågs av riksdagen. Så var det före den 1 januari 1999. Det sade
              jag också tidigare.
            </seg>
            <seg xml:id="i-9feb50fe40feabed-0">
              I fråga om arbetslöshetsbekämpningen är penningpolitiken naturligtvis
              inte det enda verktyget. Men vi tycker att det är viktigt att
              ha en samlad arsenal av verktyg för att åstadkomma en bra sysselsättningspolitik.
            </seg>
            <seg xml:id="i-40c3e13ebb57417e-0">
              Nu kan man säga att det budgetsystem som bland annat ni har varit
              med om att fatta beslut om i riksdagen gör att vi får begränsade
              möjligheter att bedriva en aktiv konjunkturpolitik. Vi ser fram
              emot att kunna göra förändringar när det gäller utgiftstak och
              så vidare så att man ska kunna använda sig av en budgetpolitik
              som innebär att man kan göra aktiva insatser för att skapa förutsättningar
              för fler arbetstillfällen. Det är också viktigt. Och det är också
              en gammal känd vänsterpartiuppfattning.
            </seg>
            <seg xml:id="i-751f901e0eda5966-0">
              Däremot kan man säga att den modell som Folkpartiet vill ha för
              att skapa fler jobb har visat sig vara ganska dålig med tanke
              på att man är så väldigt fundamentalistisk när man tittar på inflationsbekämpningen
              som det viktigaste verktyget och ha en oberoende riksbank och
              att skattesänkningar skulle vara det allenarådande receptet för
              att skapa fler jobb.
            </seg>
          </u>
          <note type="speaker" xml:id="i-44c1f17de7ae6375-0">
            Anf. 72 JÖRGEN JOHANSSON (c):
          </note>
          <u who="jorgen_johansson_f30e7a" next="cont" xml:id="i-e3d2306fadd765c3-0">
            <seg xml:id="i-088eaeb18f54e882-0">
              Fru talman! Under rubriken Penningpolitiken och Riksbankens förvaltning
              finns det några punkter som bör kommenteras. Riksbankens kontanthantering
              är en av de dessa punkter. Utskottet ger här en skarp kritik av
              Riksbankens skötsel av ärendet.
            </seg>
            <seg xml:id="i-f094894b7e2d68d2-0">
              Som en resumé kan man säga att en mängd olyckliga beslut och
              åtgärder har inneburit att staten har skjutit till belopp i storleksordningen
              900 miljoner kronor, och företaget Svensk Kontantförsörjning redovisar
              fyra år efter starten ett eget kapital i storleksordningen 39
              miljoner kronor, alltså ett bortfall på ungefär 850860 miljoner
              kronor, detta i en verksamhet som ska bedrivas affärsmässigt och
              i ett bolag som till hundra procent ägs av Riksbanken.
            </seg>
            <seg xml:id="i-61aedf90dced6b0c-0">
              Skarp kritik är befogad för den valhänta skötseln av det här
              ärendet. Nu kan givetvis den som letar väl finna förmildrande
              omständigheter i detta sammanhang, men kvar står ändå fakta, nämligen
              att drygt tre kvarts miljard kronor har försvunnit från skattebetalarnas
              plånböcker.
            </seg>
            <seg xml:id="i-a31cb8b70bc45809-0">
              Ett enigt utskott bedömer att det inte är skäl att gå vidare
              i den här frågan utan nöjer sig med en kritisk skrivning. Centerpartiet
              delar den uppfattningen.
            </seg>
            <seg xml:id="i-99df0dcc05428f15-0">
              Den andra frågan som bör belysas är Riksbankens oberoende ställning.
              Vi från Centerpartiet anser att denna fråga är så pass allvarlig
              att vi under vintern har anmält statsministern till konstitutionsutskottet
              för hans agerande i detta sammanhang.
            </seg>
            <seg xml:id="i-1c1841c115acabd8-0">
              Vi vet av de senaste månadernas debatt om reporäntan att statsråd
              efter statsråd har gått in i debatten och haft synpunkter på Riksbankens
              hantering av räntesättningen. Ett sådant agerande är inte bra.
            </seg>
            <seg xml:id="i-0d2659ce07c80908-0">
              Om tunga statsråd, med statsministern i spetsen, går in och mer
              eller mindre uppmanar riksbankschefen att sänka räntan förlorar
              Riksbanken sin trovärdighet.
            </seg>
            <seg xml:id="i-a0cc6e10162bb646-0">
              Riksbankens oberoende ställning är grundlagsfäst. Så är det också
              i många andra länder.
            </seg>
            <seg xml:id="i-f6a4a5245e4bd220-0">
              I USA hävdar förre finansminister Robert Rubin att bara misstanken
              om att Riksbanken styrs av politiska påtryckningar kan driva upp
              räntenivåerna.
            </seg>
            <seg xml:id="i-6824c46028599c1e-0">
              En annan finansminister i USA, Lawrence Summers, betecknar politiska
              inhopp i penningpolitiken som ett dåraktigt agerande.
            </seg>
            <seg xml:id="i-933dbca06e623c1e-0">
              I Sverige är det mer av vana än ovana att statsråd hoppar in
              och har åsikter om räntenivåerna, detta trots de risker som kolleger
              i andra länder framhåller kan vara avgörande för räntenivån. Risken
              för negativa effekter är alltså uppenbar.
            </seg>
            <seg xml:id="i-39ab907414f3dfd3-0">
              De tre senaste riksbankscheferna i Sverige har också uttalat
              sig kritiskt mot den här företeelsen.
            </seg>
            <seg xml:id="i-d5fd2dd4f7b227e4-0">
              Vi från Centerpartiet vill givetvis inte sätta munkavle på debatten.
              Men det är en tydlig skillnad om landets statsminister eller framträdande
              statsråd går in och har åsikter än om vi som riksdagsledamöter
              går in och för en debatt i penningpolitiska frågor.
            </seg>
            <seg xml:id="i-301320c10ddc0a29-0">
              Vi från Centerpartiet ser det som en självklarhet att Riksbanken
              ska vara självständig. Den ska fatta penningpolitiska beslut samtidigt
              som detta öppnar för en viktig öppen och bred offentlig debatt
              om penningpolitikens utformning.
            </seg>
          </u>
          <note xml:id="i-f93b1ee7622bd435-0">
            Fru talman! Jag yrkar bifall till reservation 2 under punkt 8.
          </note>
          <u who="jorgen_johansson_f30e7a" prev="cont" xml:id="i-437f5aa47b2e4d2e-0">
            <seg xml:id="i-e683d6f6459878b4-0">
              Beträffande lagreglering av de offentliga utfrågningarna kan
              detta ses som något av ett slag i luften. Men Riksbanken har en
              fri ställning, och Riksbanken kan alltså välja att delta i dessa
              utfrågningar eller ej. Skulle man då välja att inte delta stängs
              ett öppet inslag som nu utan tvekan är en viktig del av den offentliga
              debatten om penningpolitiken.
            </seg>
            <seg xml:id="i-1b8820f7511bd486-0">
              Nu säger utskottets majoritet att man är beredd att ompröva frågan
              om riksbankschefen inte skulle komma till utfrågningen. Vi i Centerpartiet
              ser det som lika naturligt att reglera Riksbankens deltagande
              i offentliga utfrågningar i lag som att Riksbankens fristående
              ställning är lagreglerad.
            </seg>
            <seg xml:id="i-4f802f56fd35e7b2-0">
              Jag delar därför den syn som framförs i reservation 4 och yrkar
              också bifall till den i likhet med vad som tidigare har gjorts.
            </seg>
          </u>
          <note type="speaker" xml:id="i-1228ff8d1c37a34a-0">
            Anf. 73 AGNETA GILLE (s):
          </note>
          <u who="agneta_gille_3b77e1" xml:id="i-c5083f77dde50348-0">
            <seg xml:id="i-ac943de1d705f620-0">
              Fru talman! Som vi har hört av debattörerna före mig är detta
              betänkande trots allt ett mycket spännande betänkande. Det är
              nog sällan som vi till och med har haft känslan av att läsa en
              spännande följetong.
            </seg>
            <seg xml:id="i-cd8d0f7e42bca782-0">
              När det gäller penningpolitiken är det precis som Carin Lundberg
              sade i sin inledning. Utvärderingen omfattar 20012003. Inflationen
              har under den perioden i genomsnitt legat över inflationsmålet
              2 % men dock under målets övre gräns som är 3 %.
            </seg>
            <seg xml:id="i-05e862d7c0ea1d78-0">
              Utskottet konstaterar att Riksbanken i sina prognoser för år
              2001 och 2002 överskattade tillväxten i den svenska ekonomin och
              underskattade inflationen. Även när det gäller 2003 överskattade
              Riksbanken inledningsvis BNP-tillväxten och underskattade den
              underliggande inflationen, precis som Siv Holma här har tagit
              upp.
            </seg>
            <seg xml:id="i-bb27c79a48e2cb08-0">
              Vi har också i utskottet konstaterat att Riksbankens prognoser
              för våren 2002 och 2003 låg över eller till och med kraftigt över
              utfallet. Vid en utfrågning av riksbankschefen som hölls den 1
              april i år konstaterade både utskottet och riksbankschefen att
              vi med facit i hand nu kan se att höjningen av reporäntan våren
              2002 med 0,5 procentenheter var onödig. Det är lätt att vara efterklok.
              Så här i efterhand är det lätt att se detta, vara klok och tycka
              att det skulle ha varit ett annat beslut. Men vi har också att
              se till hur det ekonomiska läget såg ut när beslutet fattades.
            </seg>
            <seg xml:id="i-e19fc5146e59b682-0">
              Vid vår granskning av Riksbankens agerande kan vi dessutom konstatera
              att Riksbanken i huvudsak har utformat penningpolitiken i enlighet
              med sin egen officiella handlingsregel, det vill säga att man
              ska sänka eller höja reporäntan när inflationsprognoserna går
              under eller över inflationsmålet.
            </seg>
            <seg xml:id="i-e0d9832fd37d5421-0">
              Jag vill också ge svar till Siv Holma, som ställde en direkt
              fråga till mig om LO-ekonomernas överläggning med de socialdemokratiska
              ledamöterna i finansutskottet.
            </seg>
            <seg xml:id="i-f4172b806379558c-0">
              Vi har kontinuerliga överläggningar tillsammans med LO-ekonomerna
              för att just diskutera den viktiga penningpolitiken men också
              andra viktiga frågor som arbetsmarknadspolitiken. Arbetsmarknadsfrågorna
              ligger i första rummet för både Vänsterpartiet och Socialdemokraterna.
              Att bekämpa arbetslösheten är vad vi alltid i alla lägen sätter
              främst.
            </seg>
            <seg xml:id="i-7496b967b0f06de5-0">
              Som svar till Siv kan jag säga att vi har kontinuerliga överläggningar.
              Vi har inte sagt ja eller nej till den utredning som LO-ekonomerna
              har krävt. Men vi kommer att träffa dem återigen. Vi kan inte
              helt öppet tala om exakt vad överläggningarna har innehållit.
            </seg>
            <seg xml:id="i-6e01a7168b11e8be-0">
              För att återgå till betänkandet har vi också att redovisa vår
              syn på det sätt som Riksbankens direktion har skött frågan om
              bolagiseringen av kontanthantering i Riksbanken. Det är denna
              läsning som jag syftade på i min inledning. Vi har också hört
              ganska tydligt från Jörgen Johansson med flera om just den synpunkten.
            </seg>
            <seg xml:id="i-60147f264323c71b-0">
              Det framgår av betänkandet att utskottet anser att det är olämpligt
              att Riksbanken satsat statliga medel på att bygga ut en kommersiell
              verksamhet i den omfattning som skett och som dessutom inte Riksbanken
              är ålagd att utföra. Utskottet uttalar sig starkt kritiskt angående
              Riksbankens sätt att sköta bolagiseringen av kontanthanteringen.
              Vi konstaterar dock att riksbanksledningen sedan 2002 med kraft
              försökt att komma till rätta med de problem som bolagiseringen
              har förorsakat.
            </seg>
            <seg xml:id="i-55d57bef0be34339-0">
              Utöver den kritik som utskottet skriver om i detta betänkande
              anser utskottet att det inte finns anledning för oss att göra
              något särskilt uttalande i den här frågan. På denna punkt är utskottet
              helt enigt.
            </seg>
            <seg xml:id="i-fc57e0e3358b587e-0">
              När vi behandlade betänkandet om Riksbanken och penningpolitiken
              tidigare år, bland annat förra året, ägnades den mesta tiden här
              i kammaren till att tala om Riksbankens vara eller inte vara utifrån
              ett möjligt medlemskap i den europeiska unionens valutasamarbete,
              EMU. Det är alltid spännande att gå tillbaka ett år, läsa i protokollet
              och se vad vi sade då.
            </seg>
            <seg xml:id="i-1bc9968ea6be85d8-0">
              Jag kan konstatera att många av de motioner som behandlas i dag
              har samma karaktär som de som fanns då. En del är till och med
              identiska. Det handlar om offentliggörandet av direktionens protokoll
              och lagreglering av de offentliga utfrågningarna av riksbankschefer
              då som nu, precis som Christer Nylander har påpekat.
            </seg>
            <seg xml:id="i-7729e2bbf8cae7bb-0">
              Här har majoriteten i utskottet samma ståndpunkt nu som vi hade
              då. Vi har även tidigare år haft den ståndpunkten när frågorna
              har debatterats. Majoriteten i utskottet har alltså samma ståndpunkt
              med en mycket tydlig skrivning i betänkandet: Då dessa delar i
              dag fungerar utan anmärkning behöver de således inte lagstiftas.
              Vi säger också i betänkandet att den dag då vi ser att så inte
              är fallet ska vi naturligtvis åtgärda problemen med lagstiftning.
              Men där är vi inte i dag.
            </seg>
            <seg xml:id="i-a6404bd0795eb574-0">
              Centerpartiet har också, precis som vi hört av Jörgen Johansson,
              en reservation under punkten 8 där man vill lägga munkavle på
              statsråden när det gäller att uttala sig om penningpolitiken och
              också om ränteläget. Jag förstår att det är någonting som Centerpartiet
              har upprörts över, eftersom man också anmält det till KU. Men
              jag kan ändå inte förstå denna vansinniga tanke. Det är väl snarare
              så att ju fler som deltar i penningpolitisk debatt, desto bättre,
              och desto större chans har Riksbanken att visa sitt oberoende.
              Det är ett oberoende som är styrt av riksbankslagens 3 kap. 3
              §.
            </seg>
            <seg xml:id="i-6b9644f4286e471a-0">
              Fru talman! Jag yrkar således avslag på alla motioner och reservationer
              och bifall till utskottets förslag i betänkande FiU23 i sin helhet.
              Det innebär också att vi ger Riksbankens direktion ansvarsfrihet
              för räkenskapsåret 2003.
            </seg>
          </u>
          <note type="speaker" xml:id="i-3c44139d6b48bb12-0">
            Anf. 74 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-2">
            <seg xml:id="i-d36ea39a0485def3-0">
              Fru talman! Jag vill börja med att tacka för det svar som Agneta
              Gille gav vad gäller de överläggningar som Socialdemokraterna
              har haft med LO-ekonomerna. Jag har all respekt för att ni inte
              vill torgföra det offentligt.
            </seg>
            <seg xml:id="i-30c5b31e93ae6545-0">
              Men jag tycker att det vore mer positivt att få höra att ni skulle
              vara positivt inställda, liksom Vänsterpartiet, till att man gör
              en utvärdering av politiken för full sysselsättning. Som det nu
              är är det ett problem det menar vi som tycker att arbetslöshetsbekämpningen
              är så pass viktig att den ska gå i främsta rummet att vi inte
              klarar arbetslöshetsmålet på 4 %. Vi har en ökad arbetslöshet.
              Sysselsättningsmålet skulle vi ha klarat i år. Det klarar vi inte,
              utan i bästa fall 2007.
            </seg>
            <seg xml:id="i-3fc4b5df3ae1306f-0">
              Även om vi har ett bra samarbete när det gäller den ekonomiska
              politiken i övrigt borde vi ändå anstränga oss ytterligare för
              att kunna klara av de här så viktiga frågorna.
            </seg>
            <seg xml:id="i-a8419d368014a717-0">
              Så ett positivt ställningstagande utifrån det LO-ekonomerna har
              begärt skulle vara till glädje.
            </seg>
          </u>
          <note type="speaker" xml:id="i-cf3ab48104162c8f-0">
            Anf. 75 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-1">
            <seg xml:id="i-3c0bba4077b36b10-0">
              Fru talman! Siv Holma tar upp full sysselsättning. Det är ett
              mål som vi är överens om att vi ska ha. Om vi klarar det med en
              utvärdering eller inte är däremot en fråga som vi får diskutera.
            </seg>
            <seg xml:id="i-1e06740a01db6ea5-0">
              Vad som är intressant är att ni från Vänsterpartiets sida säger
              att vi ska lägga så stor vikt vid penningpolitiken och kanske
              lite mindre vikt vid finanspolitiken. Det tycker jag kanske är
              fel. Jag tror att penningpolitiken har en viss roll att spela.
              Vi ser ju hur det ser ut i Europa med den ränta som ECB har haft,
              alltså betydligt lägre än hos oss. Trots det har man haft en mycket
              sämre tillväxt och betydligt högre arbetslöshet än vad Sverige
              har haft.
            </seg>
            <seg xml:id="i-9ee89917b366fa8a-0">
              Vi får vara lite balanserade i fråga om vilken roll finanspolitik
              eller penningpolitik har.
            </seg>
          </u>
          <note type="speaker" xml:id="i-7ae432a60bb15272-0">
            Anf. 76 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-3">
            <seg xml:id="i-54fe2a2fd4a3ef6f-0">
              Fru talman! Jag ser penningpolitiken som ett verktyg, inte det
              enda verktyget. Det har jag försökt att säga.
            </seg>
            <seg xml:id="i-05c80f16ebb6154b-0">
              Jag kan hålla med om den beskrivning som Agneta Gille gör när
              hon jämför Sveriges utveckling med övriga EU-länders, den genomsnittliga
              utvecklingen av tillväxt och arbetslöshet och sådant. Det kan
              också ha sin betydelse att vi haft ett samarbete och kunnat bedriva
              en relativt sett framgångsrik ekonomisk politik, men vi är som
              sagt inte nöjda med det utan tycker att vad man nu borde mera
              fokusera på är att vi inte klarar arbetslöshetsmålet och inte
              heller sysselsättningsmålet. Där borde inte några som helst åtgärder
              som kan vara till gagn ligga i träda. Där borde vi göra ytterligare
              ansträngningar.
            </seg>
          </u>
          <note type="speaker" xml:id="i-c6625840f0b471e7-0">
            Anf. 77 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-2">
            <seg xml:id="i-e2922a1d8c921848-0">
              Fru talman! Jag delar Sivs ståndpunkt att vi ska sätta fokus
              på att bekämpa arbetslösheten, sätta fokus på att se till att
              sysselsättningsgraden ökar och se till att de som i dag har deltidsarbete
              får möjlighet att komma upp i sysselsättningsgrad. Visst är det
              så. Vi ska gemensamt i det samarbete vi har bekämpa arbetslösheten;
              det tror jag också på.
            </seg>
            <seg xml:id="i-e2dd663462905ee4-0">
              Vi har delade åsikter om vad penningpolitiken spelar för roll.
              Men en självständig riksbank är väldigt viktig. Med facit i hand
              kan vi se att den har kunnat agera på samma sätt, och det har
              man också erkänt. Men situationen var tidigare sådan att de gjorde
              den bedömning och den prognos för räntan som man gjorde, vilket
              också Lars Bäckström vid tidigare debatter har hyllat.
            </seg>
          </u>
          <note type="speaker" xml:id="i-b3c902c96fbd974e-0">
            Anf. 78 CHRISTER NYLANDER (fp) replik:
          </note>
          <u who="christer_nylander_615a3b" xml:id="i-fd0d05ffd3b4600d-3">
            <seg xml:id="i-91dd680b14daa586-0">
              Fru talman! Jag kan inte låta bli att inleda med en kommentar
              till den diskussion som just var. Vi har i dag i Sverige en historiskt
              låg ränta och en väldigt expansiv penningpolitik. Ändå har vi
              en historiskt hög arbetslöshet och en väldigt låg sysselsättningsnivå.
              Det om något måste göra att man drar slutsatsen att diskussionen
              att få ned arbetslösheten och upp sysselsättningen måste ni först
              och främst ha när ni har era budgetförhandlingar och inte när
              vi utvärderar penningpolitiken.
            </seg>
            <seg xml:id="i-0b5e915b3d3c7f3f-0">
              Agneta Gille sade tidigare att vi har ungefär samma diskussion
              varje år, och det handlar till exempel om utformning och så vidare.
              Skillnaden är den att hade det blivit ja i folkomröstningen hade
              vi i detta nu varit på väg att införa lagar i Sverige som gjorde
              att riksbankschefen, åtminstone ECB-chefen, var tvungen att komma
              till parlamentet för utfrågningar när parlamentet så ville.
            </seg>
            <seg xml:id="i-c316dc49e07314dd-0">
              Nu blev det ett nej. Då kan man fundera hur man kan öppna frågan
              på nytt. Varför vara nöjd med en god praxis och invänta en dålig
              praxis innan man gör någonting? Vore det inte bättre att stadfästa
              en god praxis nu när den finns?
            </seg>
            <seg xml:id="i-b693dedd9851bc57-0">
              Jag skulle också vilja ställa frågor kring regeringens uttalanden.
              Jag tycker att regeringen mycket väl kan vara med i diskussionen
              om penningpolitiken. Men det är klart att någonstans går gränsen.
              Det är bra att man kommenterar, funderar och diskuterar, men i
              den kampanj som skedde under hösten, vintern och våren var det
              snarast ett försök att kommendera fram en lägre ränta. Jag tycker
              att finansutskottets majoritet, framför allt dess ordförande,
              skötte den diskussionen väldigt bra. Men regeringen var väldigt
              aktiv i försöken att kommendera fram en räntesänkning. Var tycker
              Agneta Gille att gränsen går för vad regeringen får lov att uttala?
            </seg>
          </u>
          <note type="speaker" xml:id="i-a1fabcfb785dd482-0">
            Anf. 79 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-3">
            <seg xml:id="i-874b2d324014fe28-0">
              Fru talman! Christer inledde med samarbetet med Vänsterpartiet.
              Han kanske har rätt i att det inte är i samband med utvärderingen
              av penningpolitiken som vi ska diskutera just den delen. Men penningpolitiken
              kan också ha en roll, precis som Siv sade, i hur tillväxten utvecklas.
              Då kan vi komma till den fråga som Christer kom in på sist, nämligen
              regeringens möjlighet att få delta i den debatt som ändå var om
              penningpolitiken. Det är svårt att säga vilken gräns som det ska
              vara. Vi har ett beslut att det är riksbankslagen som styr att
              Riksbanken är oberoende. Det betyder att Riksbanken har en styrka
              i att inte få ta emot synpunkter, påtryckningar eller sådant utan
              att resten av samhället ska behöva ha munkavle på ett eller annat
              utan ha möjlighet att delta i debatten. Jag tycker att statsråd
              och statsministern också ska ha rätt och möjlighet att delta i
              den debatten. Bakom det ställningstagandet står också majoriteten
              i utskottet.
            </seg>
          </u>
          <note type="speaker" xml:id="i-7c8509ff7c6c02e8-0">
            Anf. 80 CHRISTER NYLANDER (fp) replik:
          </note>
          <u who="christer_nylander_615a3b" xml:id="i-fd0d05ffd3b4600d-4">
            <seg xml:id="i-6888b872e8ba5df6-0">
              Fru talman! Vi har samma åsikt om regeringens rätt att delta
              i en diskussion. Men jag skulle vilja ställa en fråga. Vi är överens
              om att Riksbankens självständighet är viktig. Vi är överens om
              att det faktum att vi har haft en självständig riksbank är viktigt
              för att Sveriges ekonomiska politik har varit ganska framgångsrik
              de senaste åren.
            </seg>
            <seg xml:id="i-b7387bc99f053cc0-0">
              Finns det, som Socialdemokraterna ser det, en risk att Riksbanken,
              för att hävda sin självständighet, bedriver en penningpolitik
              som inte är den optimala i det läge man har? Finns det en risk
              att man, för att hävda sin självständighet och inte komma in i
              diskussionen om att man följer vad regeringen kommenderar, avvaktar
              med att sänka räntan även om man egentligen borde göra det? Finns
              en sådan risk?
            </seg>
          </u>
          <note type="speaker" xml:id="i-b095944257d00255-0">
            Anf. 81 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-4">
            <seg xml:id="i-827160f7e9d87f5b-0">
              Fru talman! Min egen personliga bedömning, som många med mig
              delar, utifrån det samarbete och de utfrågningar vi haft med Riksbanken
              är att jag har ett väldigt stort förtroende för Riksbanken. De
              har ändå följt inflationsmålet. Vi kan läsa det i detta betänkande.
            </seg>
            <seg xml:id="i-298f18676ff3426e-0">
              Jag ser inte den risken att Riksbanken på något vis skulle låta
              sig påverkas av att regeringen, riksdagsledamöter eller andra
              uttalar sig om penningpolitiken. Jag ser inte den risken. Jag
              ser en professionell domare om vi talar om en fotbollsmatch som
              inte tar hänsyn till hemmapubliken, eller vad det än må vara,
              utan gör sin bedömning utifrån det läge som han ser. Ungefär så
              kan jag se Riksbankens sätt att hantera penningpolitiken. Jag
              är ganska trygg i den övertygelsen.
            </seg>
            <seg xml:id="i-6c0f4ca4f7a379c9-0">
              Jag svarade inte på frågan om praxisen. Den praxis som fungerar
              behöver vi inte lagstifta om. Men det debatterade vi förra året,
              så det tror jag att vi redan kan.
            </seg>
          </u>
          <note type="speaker" xml:id="i-479ef30d342d2f5d-0">
            Anf. 82 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-7116b64a256337ae-0">
            <seg xml:id="i-8008a02983dbdc7e-0">
              Fru talman! Det blir lite grann en uppföljning av den förra frågan.
              Det berör alltså Riksbankens fristående ställning.
            </seg>
            <seg xml:id="i-6e2c3fd8e4642e2e-0">
              Vad är det som gör att Sverige är så unikt i förhållande till
              alla övriga länder i världen att man inte tar intryck av när en
              statschef går ut och har en åsikt om räntepolitiken? Jag skulle
              vilja höra det. Man hör redovisningar från två från varandra oberoende
              finansministrar i USA som säga att enbart misstanken om att Riksbanken
              styrs av politiska påtryckningar kan driva upp räntenivåerna.
            </seg>
            <seg xml:id="i-ec09952214a6c589-0">
              En annan säger att ett dåraktigt agerande från en politiker i
              ledande ställning är just att ge uttryck för åsikter om räntepolitiken.
              Vi måste vara speciella i det här landet som inte har samma marknad
              och så att säga inte samma tänk. Jag skulle vilja höra hur Agneta
              motiverar den synen.
            </seg>
            <seg xml:id="i-cb7ce3685956f2dd-0">
              Sedan vill jag mycket tydligt understryka att vi ska ha en öppen
              och offentlig debatt om penningpolitiken. Men det är en viss skillnad
              om landets statsminister eller näringsminister går in i en kampanj
              som man gjorde i vintras för att man ska sänka räntan. Vi har
              en historiskt låg räntenivå, men hade situationen i Sverige varit
              en annan hade det kunnat vara än mer förödande.
            </seg>
          </u>
          <note type="speaker" xml:id="i-e1ca376ebb44c8a3-0">
            Anf. 83 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-5">
            <seg xml:id="i-8451e0a5677f395f-0">
              Fru talman! Jörgen Johansson sade på slutet det som jag hade
              tänkt säga. Han inledde sin fråga med om risken eller misstanken
              kan driva upp räntan. Någon sådan misstanke eller risk har vi
              ju inte sett med tanke på dagens mycket låga räntenivå. Där har
              ju Riksbanken visat att man står oberoende. Det har inte hänt
              någonting som har rubbat penningpolitiken på något sätt.
            </seg>
            <seg xml:id="i-2795c7365a902805-0">
              Jag vet inte om vår riksbank är extremt skicklig på att sköta
              den här saken. Vid en internationell jämförelse är det möjligt
              att det är så. Men som det ser ut i dag har jag fullt förtroende
              för att Riksbanken sköter penningpolitiken på ett utmärkt sätt,
              och jag anser att vi har en fri debatt i samhället.
            </seg>
          </u>
          <note type="speaker" xml:id="i-3fb37de94cc4e053-0">
            Anf. 84 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-7116b64a256337ae-1">
            <seg xml:id="i-251830caffb68588-0">
              Fru talman! Vi är helt överens om den fria debatten. Men situationen
              är ju annorlunda när man har en låg räntenivå kontra när man har
              en hög räntenivå. När man diskuterar sänkningar är risken naturligtvis
              mindre. Men en princip måste ju gälla i alla tider. Det är den
              principen som vi ska lägga fast. Jag ser inte detta som en vansinnig
              tanke för att citera Anita utan helt enkelt som ett sätt att värna
              dels Riksbankens oberoende ställning, dels en lugn utveckling
              av räntepolitiken i den ena eller andra riktningen.
            </seg>
          </u>
          <note type="speaker" xml:id="i-fc75dbece9771ded-0">
            Anf. 85 AGNETA GILLE (s) replik:
          </note>
          <u who="agneta_gille_3b77e1" xml:id="i-c5083f77dde50348-6">
            <seg xml:id="i-ef9675b230959661-0">
              Fru talman! Vi ser på den här saken på olika sätt. Det är möjligt
              att vi har olika förtroende för Riksbanken, men jag tror att du
              också har varit med och tagit ställning i betänkandet om Riksbanken
              och penningpolitiken.
            </seg>
            <seg xml:id="i-599390e9c61856d2-0">
              Jag ser ändå inte att det finns någon risk med att låta statsråd
              i regeringen uttala sig. Ska vi ha en fri debatt ska alla människor
              ha möjlighet att vara med i den. I en fri debatt inberäknas också
              regeringen, statsråden, statsministern och majoriteten i utskottet.
            </seg>
            <seg xml:id="i-7ea07332827022ef-0">
              Vi har olika syn på Riksbankens självständighet och möjlighet
              att stå oberoende utan att ta intryck av det som sägs i debatten
              i samhället.
            </seg>
          </u>
          <note type="speaker" xml:id="i-3f78d24d873dd431-0">
            Anf. 86 OLLE SANDAHL (kd):
          </note>
          <u who="olle_sandahl_6ef018" next="cont" xml:id="i-0e6f30d731e1ec3c-0">
            <seg xml:id="i-060d8a71ea34471b-0">
              Fru talman! I utskottets granskning av penningpolitiken och Riksbankens
              förvaltning finns det en samsyn i de stora dragen. Detta är mycket
              positivt, eftersom den angelägna finansiella stabiliteten gynnas
              av en samsyn och ett samlat förtroende för Riksbanken som penningpolitisk
              aktör.
            </seg>
            <seg xml:id="i-c9a75f6c0dc08a4e-0">
              Samsynen med Riksbanken haltar dock påtagligt. Kritiken framgår
              klart i betänkandet. Riksbankens kommersiella ambitioner har ju
              minst sagt varit utan framgång. Riksbanken har själv vidtagit
              kraftfulla och substantiella åtgärder när det gäller sin självpåtagna
              affärsverksamhet. Det återstår nu för utskottet att noga följa
              utvecklingen.
            </seg>
            <seg xml:id="i-7da1bbe54fa53679-0">
              Jag begränsar mitt anförande till ett par punkter där partierna
              har olika uppfattning. Det gäller eventuell lagreglering av offentliga
              utfrågningar och av Riksbankens offentliggörande av direktionens
              protokoll.
            </seg>
            <seg xml:id="i-01868505e265056c-0">
              Riksdagen får inte tveka att ge lagstöd när så behövs. Att stifta
              lagar är en av riksdagens främsta uppgifter. Riksdagens omfattande
              närmast dagliga produktion av lagar visar att riksdagen tar detta
              sitt uppdrag på största allvar.
            </seg>
            <seg xml:id="i-3044543e07b853a1-0">
              Men maximalt antal nya lagar per tidsenhet har inget egenvärde
              och har inget värde i sig självt. En god sedvana, en etablerad
              kultur som med viss frihet löser önskade uppgifter är normalt
              att föredra. Vi kristdemokrater understryker ofta att man inte
              kan ersätta den inre kompassen och ett gott omdöme med yttre lagar.
              Detta gäller i många sammanhang, och det gäller också Riksbanken.
              Om utveckling och status är bra avvaktar man lämpligen med lagstiftning
              till dess att det uppstår tecken på uppseglande behov. Det är
              värdefullt att förebygga sjukdom, men inte att behandla friska
              patienter.
            </seg>
            <seg xml:id="i-21a1538718997a41-0">
              Riksbankens självständighet har hittills tjänat oss väl. Riksbanken
              ska ha en hög grad av självständighet och ska inte i utgångsläget
              betraktas som riksdagens motpart med automatiskt behov av betsel
              och töm.
            </seg>
            <seg xml:id="i-d50ecb9428b07dc8-0">
              Riksbanken har hittills godvilligt och regelbundet hörsammat
              varje inbjudan till utskottet och låtit sig utfrågas med vad jag
              upplever som stor öppenhet.
            </seg>
            <seg xml:id="i-1462e3400b65ad24-0">
              Situationen är densamma för direktionens protokoll. Inte heller
              här påvisar historien något behov av en lag för att säkerställa
              offentlighet och insyn. Sedan 1999 har protokollen varit tydliga
              och presenterats offentligt med allt kortare fördröjning. Systemet
              med finansutskottets utfrågningar och med direktionens protokoll
              fungerar alltså bra utan lag så här långt.
            </seg>
            <seg xml:id="i-51ed0876710a2add-0">
              Men, jag säger som utskottet: Läget kan bli annorlunda. Om det
              skulle ske att obstruktion eller tveksamhet i någon form när det
              gäller öppenhet, inställelse för utfrågning eller i protokollens
              tydlighet och tillgänglighet blir ny kultur och om den goda utvecklingen
              skulle vända, då ska vi i riksdag och utskott inte tveka. Om det
              sker måste riksdagen lagreglera relationen till Riksbanken så
              att insyn och öppenhet återupprättas och garanteras.
            </seg>
            <seg xml:id="i-f6cbcb95bf693a35-0">
              Fru talman! När det slutligen gäller beslutspunkt 8 angående
              Riksbankens självständighet är min bedömning att Riksbanken hittills
              har lyckats att behålla sin integritet och självständighet trots
              regeringsföreträdares systematiska påtryckningar och uppenbara
              försök att påverka den självständiga Riksbanken. I ett särskilt
              yttrande påtalar vi riskerna med att förtroendet för Riksbankens
              autonomi kan äventyras om flagranta yttre påverkansförsök skulle
              bli en vana.
            </seg>
            <seg xml:id="i-06c41d2528a16b01-0">
              Fru talman! Med detta vill jag yrka bifall till utskottets förslag.
            </seg>
          </u>
          <note xml:id="i-629d8453ad566027-0">
            Anf. 87 GUNNAR ANDRÉN (fp):
          </note>
          <u who="olle_sandahl_6ef018" prev="cont" xml:id="i-cf7d628854ae4d02-0">
            <seg xml:id="i-b4aeedd0be0cc672-0">
              Fru talman! Jag välkomnar detta utlåtande från finansutskottet.
              Jag tänker inte diskutera själva finanspolitiken, utan anledningen
              till att jag har begärt ordet är att jag har haft den äran att
              tillhöra Riksdagens revisorer, vilka också hanteras i det här
              betänkandet.
            </seg>
            <seg xml:id="i-42c7abb994a2a1ef-0">
              Jag vill gärna redovisa att Riksdagens revisorer, under den tid
              jag hade äran att vara med där, ägnade mycket tid åt just revision
              av Riksbanken.
            </seg>
            <seg xml:id="i-2915e57a9517d480-0">
              Under det sista året förekom det mycket diskussioner och en del
              hel del intervjuer. Det gjordes också tre utredningar om olika
              delar av Riksbankens göranden och låtanden. Bakgrunden var att
              Riksdagens revisorer fann att det var mycket som lämnade övrigt
              att önska när det gällde redovisning och så vidare, och detta
              har också bekräftats av den utredning som finansutskottet har
              gjort.
            </seg>
            <seg xml:id="i-07f895b4e154f58b-0">
              Av rapporten från Riksdagens revisorer framgick det väldigt klart
              att förlusterna i den delen var väldigt stora. Vid de utfrågningar,
              där också vice ordförande i riksbanksdirektionen deltog, var svaren
              så pass oklara att Riksdagens revisorer fann anledning att anlita
              två professorer i företagsekonomi Peter Jennergren och Kenneth
              Skogsvik vid Handelshögskolan i Helsingfors för att noggrant gå
              igenom alla räkenskaper. Det finns väldigt väl redovisat här.
            </seg>
            <seg xml:id="i-8f3e81a7cfa60211-0">
              Det framkom, ungefär som har beskrivits här tidigare, att det
              var en mängd olyckliga beslut som hade fattats i den här delen.
              Men vad värre var, som vi kom fram till, var att det var oklarheter
              i själva redovisningen av hur pengar hade gått fram och tillbaka.
            </seg>
            <seg xml:id="i-c7560f00c477c6b0-0">
              Det är väl sammanfattat, fru talman, på s. 130 i detta betänkande
              när det gäller om dotterbolaget hade redovisat sina kostnader
              tillräckligt. Vi skriver så här: För en post på 462 miljoner kronor
              sammanlagt under ett par år finns det ingen specificering i årsredovisningen.
              Jag menar att det är helt oacceptabelt att man kan lämna så oklara
              saker till riksdagen. Dessvärre inträffade det.
            </seg>
            <seg xml:id="i-aae68cc6d94691d0-0">
              Också i övrigt var det väldigt ospecificerat på en rad punkter.
              Jag har dock inget särskilt yrkande utan vill bara säga att jag
              tycker att Riksdagens revisorer och konsulterna gjorde en förtjänstfull
              insats för att bringa reda i den väldigt svåra materia som föreligger
              i detta betänkande.
            </seg>
          </u>
          <note type="speaker" xml:id="i-61ba115162103218-0">
            Anf. 88 KARIN PILSÄTER (fp):
          </note>
          <u who="karin_pilsater_84a387" xml:id="i-c9f379938670904b-0">
            <seg xml:id="i-a29b59ba7fe43c62-0">
              Fru talman! Christer Nylander har på ett föredömligt sätt redogjort
              för Folkpartiets riksdagsgrupps ställningstagande i många av de
              olika frågorna. Jag kunde ändå inte låta bli att begära ordet
              för en reflexion över Siv Holmas inlägg.
            </seg>
            <seg xml:id="i-c09c4b1eb54b1642-0">
              Siv Holma anser att höjden av demokrati när det gäller de här
              frågorna är att riksbanksfullmäktige fattar så många beslut som
              möjligt, om jag förstod saken rätt, vilket är ett lite felaktigt
              påpekande. Det är ju riksdagen som väljer riksbanksfullmäktige.
              Det var också riksbanksfullmäktige enligt den gamla modellen,
              som Siv Holma omhuldar, som fattade beslutet om bolagisering av
              pengar i Sverige, som Siv Holma nu står och säger här i år, 2004,
              är grundlagsvidrigt. Då måste man ställa sig frågan: Hur kommer
              det sig att Vänsterpartiet inte ansåg att det var grundlagsvidrigt
              när Vänsterpartiet var med och fattade detta beslut 1999 eller
              under de utvärderingar som finansutskottet har gjort åren 2000,
              2001, 2002 och 2003? Varför har man aldrig tidigare kommit på
              tanken att det var ett grundlagsvidrigt beslut? Det är en liten
              fråga som jag ändå vill ställa till Siv Holma. Och hur kommer
              det sig, när man har denna demokratiska kontroll, att hon inte
              tog upp med sin partikamrat i riksbanksfullmäktige att det var
              lite olämpligt att man då fattade ett grundlagsvidrigt beslut?
            </seg>
            <seg xml:id="i-af93c8ee355741ca-0">
              Jag är den första, och det tror jag att mina kamrater i utskottet
              känner till sedan tidigare, att vara extremt kritisk mot statliga
              bolag. Det gäller naturligtvis även bolag som bedrivs av Riksbanken
              och inte bara bolag där regeringen äger aktierna direkt.
            </seg>
            <seg xml:id="i-abeee720fd317cb9-0">
              Det intressanta i det här fallet är att Riksdagens revisorer
              och en hel del andra väljer att i stort sett bortse från att en
              hel del av verksamheten i det här bolaget faktiskt är en direkt
              underskottsverksamhet, alltså en myndighetsutövning. Med all respekt
              för professorer på Handelshögskolan, som jag kanske har större
              respekt för än vad många andra här har, blir det ändå lite av
              teoretisk slöjd när man låter två professorer räkna ut hemma vid
              sina skrivbord hur ett bolag borde ha gått och sedan säger att
              skillnaden mellan hur det faktiskt gick och deras teoretiska beräkning
              är fel eller onödig. Inte i något annat sammanhang tror vi ju
              på modellen med professorer som sitter vid sina skrivbord och
              räknar ut vad som är rimliga kostnader och rimliga intäkter i
              ett bolag för att sedan säga att det är facit. Om det vore så
              att de här professorerna var så outstanding på att driva företag,
              kan man ju undra varför de är professorer på Handels och inte
              företagsledare.
            </seg>
            <seg xml:id="i-e728225ce20f2d1a-0">
              Jag tror att det här är ett exempel på dåligt företagande på
              samma sätt som det är ett systemfel när staten eller Riksbanken
              försöker driva företag. I det här fallet var det ett grundläggande
              systemfel att lägga en myndighetsutövning, som ska dra kostnader
              som inte har motsvarande intäkt, i ett bolag eftersom det med
              nästan naturnödvändighet gör att de som försöker driva bolaget
              måste hitta andra inkomstkällor för att slippa redovisa underskott.
            </seg>
            <seg xml:id="i-46015b51532c9c86-0">
              Vi vet alla att det har varit många felgrepp och dåliga beslut
              i förväg och dåliga beslut med facit i hand, men jag tycker ändå
              att det är intressant att man mer tror på teoretisk slöjd än försöker
              se till den grundläggande problemställningen, nämligen att det
              är fel att bolagisera.
            </seg>
          </u>
          <note type="speaker" xml:id="i-d17eed67356dedb1-0">
            Anf. 89 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-4">
            <seg xml:id="i-a01068bcd34d3654-0">
              Fru talman! Jag ska naturligtvis besvara Karin Pilsäters kraftiga
              angrepp från talarstolen vad gäller Riksbankens ansvar för kontanthanteringen.
              Och det är klart att visst kunde man ha tagit initiativ i den
              här frågan tidigare, men det hade också Karin Pilsäter kunnat
              göra. Hon har ju dessutom suttit som ordinarie ledamot i riksbanksfullmäktige
              sedan det senaste valet, eftersom Folkpartiet hade ett gott valresultat.
              Det är ett faktum i sammanhanget.
            </seg>
            <seg xml:id="i-19e27dcf8013c2c1-0">
              Att vi från Vänsterpartiets sida vill demokratisera penningpolitiken
              är av demokratiska skäl. Vi tycker att penningpolitiken är en
              del av den ekonomiska politiken. På samma sätt som den ekonomiska
              politiken är demokratiskt styrd av riksdagen, finns det anledning,
              enligt vårt sätt att se det, att även penningpolitiken är det.
              Penningpolitiken är inte det allena rådande receptet, som ni som
              har en annan uppfattning vill framställa det som att Vänsterpartiet
              tycker, för att få ordning och reda när det gäller sysselsättningen.
              Jag tycker att jag på ett väldigt fullödigt sätt har beskrivit
              hur Vänsterpartiet ser på de här frågorna och kan konstatera att
              vi inte har samma uppfattning som Folkpartiet i själva demokratifrågan
              och inte heller när det gäller hur vi ska bedriva den ekonomiska
              politiken. Så är läget.
            </seg>
          </u>
          <note type="speaker" xml:id="i-bc483ef36ab3476f-0">
            Anf. 90 KARIN PILSÄTER (fp) replik:
          </note>
          <u who="karin_pilsater_84a387" xml:id="i-c9f379938670904b-1">
            <seg xml:id="i-c62987968b6d653f-0">
              Fru talman! Jag är mycket väl medveten om att Folkpartiet och
              Vänsterpartiet har helt olika uppfattningar om innehållet i den
              ekonomiska politiken, inklusive den del som heter penningpolitik
              där vi tycker att ni har ett extremt 70-talsmässigt förhållande
              till tanken om fine tuning , men det är en helt annan sak.
            </seg>
            <seg xml:id="i-7338cdd0b31d9658-0">
              Vad jag frågade dig, Siv Holma, är hur det kommer sig att det
              var innan Riksbanken avdemokratiserades som beslutet att inrätta
              detta bolag togs. Nu, fem år senare, hävdar ni att det är grundlagsvidrigt.
              Min fråga är: Hur kommer det sig att riksbanksfullmäktige innan
              den avdemokratiserades kunde fatta ett grundlagsvidrigt beslut
              och att ni sedan år ut och år in inte hade synpunkten att det
              skulle vara grundlagsvidrigt. Nu pratar jag inte om driften och
              felaktigheter i den, utan jag pratar om själva grundlagsvidrigheten
              i det hela. På vilket sätt är det en garanti att penningpolitiken
              skulle vara mer demokratisk för att det var just innan den avdemokratiserades
              som man tog det grundlagsvidriga beslutet, medan riksbanksfullmäktige
              och riksbanksdirektionen nu när den är avdemokratiserad försöker
              ta sig ur det här systemet?
            </seg>
            <seg xml:id="i-efcf39d36347c65d-0">
              Det är en helt annan sakfråga att jag som nu varande ledamot
              i riksbanksfullmäktige försöker dra det lilla strå till stacken
              som jag kan för att avbolagisera kvarvarande verksamhet och återföra
              den i myndighetsregi. Men det var inte det min fråga gällde, utan
              frågan var: Hur kommer det sig att Vänsterpartiet innan Riksbanken
              avdemokratiserades fattade beslutet om att på ett grundlagsvidrigt
              sätt förändra kontanthanteringen?
            </seg>
          </u>
          <note type="speaker" xml:id="i-cf311e52ea76ac70-0">
            Anf. 91 SIV HOLMA (v) replik:
          </note>
          <u who="siv_holma_858779" xml:id="i-9f3cb2ffc70f67d5-5">
            <seg xml:id="i-62fac7e449a64893-0">
              Fru talman! Nu har jag inte fakta på bordet när det gäller Vänsterpartiets
              roll i riksbanksfullmäktige före den 1 januari 1999. Där finns
              det säkert en hel del ytterligare att granska. Felet i resonemanget
              som Karin Pilsäter framför är att när det är privat styrt ska
              på något sätt inga fel begås. När det är statligt blir det per
              definition så att de inte kan bedriva någon vettig verksamhet,
              alltså ska inte staten ha det här. Vi har ju sett många exempel
              på hur det privata näringslivet inte har skött sig. Vi har en
              uppfattning om att när man har demokratisk kontroll och insyn
              har man större möjligheter att göra något åt de fel som begås.
              Därmed inte sagt att fel inte kommer att begås även av en så förnämlig
              församling som riksdagen utifrån vårt sätt att se vad som är rätt
              och fel.
            </seg>
            <seg xml:id="i-84efa0e4137ec9a8-0">
              Vinsten med att demokratisera handlar om att man har en ökad
              demokratisk kontroll och insyn. Jag tycker att det är beklagligt
              att Folkpartiet, och många med dem, på det här sättet abdikerar,
              att politiken abdikerar inför så viktiga frågor som den ekonomiska
              politiken, där penningpolitiken är en del. Varför ska man abdikera
              när man har möjligheter att utforma en penningpolitik som kan
              fungera på ett mycket bra sätt? Precis som i alla politiska frågor
              måste man ju ha faktaunderlag och sakkunskap för fatta de bästa
              beslut man kan fatta.
            </seg>
          </u>
          <note type="speaker" xml:id="i-af03a22107df2e4a-0">
            Anf. 92 KARIN PILSÄTER (fp) replik:
          </note>
          <u who="karin_pilsater_84a387" xml:id="i-c9f379938670904b-2">
            <seg xml:id="i-778d0289f51a7663-0">
              Fru talman! Det är väldigt fascinerande att höra Siv Holma. Den
              1 januari 1999 avdemokratiserades alltså Riksbanken. Innan det
              datumet fattade, det då uppenbarligen demokratiska, fullmäktige
              beslutet att bolagisera den här verksamheten. Vid den tidpunkten
              var Siv Holma ledamot av Sveriges riksdag och av finansutskottet.
              Jag frågar hur det kommer sig att den demokratiska Riksbanken
              fattade detta beslut, som Siv Holma nu säger är grundlagsvidrigt.
              Då säger hon att det kan hon inte uttala sig om, för hon hade
              ingen insyn.
            </seg>
            <seg xml:id="i-106058830bf382f4-0">
              Men det är ju just för att man ska ha insyn och inflytande, säger
              Siv Holma, som man borde ha den modell som man hade före den 1
              januari 1999. Det var när vi hade den modellen som det här beslutet
              fattades, som du nu vill svära dig fri från. Det är en väldig
              oordning inte bara på argumenten, tror jag. Jag tror att det är
              en väldig oordning på tankarna också hos Vänsterpartiet i de här
              frågorna.
            </seg>
            <seg xml:id="i-1c6ddabfd571e3b7-0">
              Jag vet att Siv Holma inte har rätt till någon replik vid den
              här tidpunkten i debatten, men jag vill ändå konstatera att det
              som Vänsterpartiet i dag hävdar är grundlagsvidrigt, det beslutet
              fattades när riksdagen hade fullständig kontroll över riksbanksfullmäktige
              och riksbanksfullmäktige hade fullständig kontroll över besluten
              i Riksbanken. Vänsterpartiet hade en representant med där. Och
              Siv Holma, ledamot av riksdagen och av finansutskottet, säger
              nu att hon inte kan uttala sig om det beslutet, för hon hade ingen
              insyn. Hon känner inte till det.
            </seg>
          </u>
          <note type="speaker" xml:id="i-e251ff30bf932218-0">
            Anf. 93 SIV HOLMA (v):
          </note>
          <u who="siv_holma_858779" xml:id="i-9f3cb2ffc70f67d5-6">
            <seg xml:id="i-8abd4ee67e5b1fee-0">
              Fru talman! Jag tror inte att Karin Pilsäter har läst utskottets
              bedömning i korthet här på s. 29. Det står ju faktiskt så här,
              och det är ett enigt utskott: Enligt utskottets mening borde riksdagen
              ha beretts tillfälle att pröva Riksbankens planer på att bolagisera
              kontanthanteringen eftersom den innebar att Riksbankens grundlagsenligt
              givna rätt att ensam ge ut sedlar och mynt delvis privatiserades.
            </seg>
            <seg xml:id="i-01cf381302b57806-0">
              Jag uppfattar inte att den ståndpunkten innebär att jag på något
              sätt undandrar mig ansvaret. Tvärtom tycker jag inte att Karin
              Pilsäter på något sätt efter sina anföranden, vare sig i denna
              talarstol eller i den där nere, kan slå sig för bröstet och mena
              på att hon har bättre ordning och reda i sin argumentering än
              vad jag har.
            </seg>
          </u>
          <note xml:id="i-dae1e867a742b9c0-1">
            Föredrogs
          </note>
          <note xml:id="i-1948fa055b04a073-1">
            Överläggningen var härmed avslutad.
          </note>
          <note xml:id="i-bf2437ab27495317-0">
            10 § Riksdagens revisorers förslag angående upphandling vid Sveriges
            riksbank
          </note>
          <note type="speaker" xml:id="i-286e3eb9871bc3e7-0">
            Anf. 94 CARIN LUNDBERG (s):
          </note>
          <u who="carin_lundberg_b998a6" xml:id="i-089a21ce3165e592-0">
            <seg xml:id="i-75c46272143d64c6-0">
              Fru talman! Finansutskottet behandlar i det här betänkandet Riksdagens
              revisorers förslag om upphandling vid Sveriges riksbank. Utskottet
              avstyrker revisorernas förslag om förstärkt sanktionssystem i
              lagen om offentlig upphandling, men utskottet är positivt till
              att en sanktionsavgift införs som ett sätt att förbättra efterlevandet
              av bestämmelserna i lagen om offentlig upphandling. Inom EU pågår
              nu ett arbete som syftar till att göra EU-sanktionerna mer effektiva.
              Regeringen avser att i början av 2005 göra en bedömning av om
              EU:s arbete kommer att kunna tillgodose de svenska kraven.
            </seg>
            <seg xml:id="i-d04bc26710682a05-0">
              Eftersom frågan är föremål för beredning inom Regeringskansliet
              och EU avstyrker utskottet revisorernas förslag. Utskottet avstyrker
              också revisorernas förslag angående Riksbankens organisation och
              rutiner. Riksbanken har beslutat om nya regler för offentlig upphandling.
            </seg>
          </u>
          <note type="speaker" xml:id="i-9a95892c23979df0-0">
            Anf. 95 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-66772e55ea4cd5a4-0">
            <seg xml:id="i-d9b664d7e051927d-0">
              Fru talman! Det här betänkandet handlar, precis som Carin Lundberg
              beskrivit det, i huvudsak om hur upphandlingen vid Riksbanken
              gått till. Kritik framförs från utskottet med anledning av hur
              upphandlingen har hanterats, precis på samma sätt som kritik har
              framförts från Riksdagens revisorer. Utskottet är i den här delen
              helt överens.
            </seg>
            <seg xml:id="i-28075cd67a606d29-0">
              En del av betänkandet berör dock revisorernas förslag att regeringen
              snarast tar ställning till frågan om ett förstärkt sanktionssystem
              i lagen om offentlig upphandling detta med anledning av upptäckterna
              vid Riksbankens hantering av upphandlingar. Det betyder att Riksdagens
              revisorer föreslår att riksdagen ska ta ställning och komma med
              ytterligare en beställning till regeringen om att lägga fram ett
              förslag. Majoriteten i utskottet ställer sig positiv till att
              en sanktionsavgift införs som ett sätt att öka efterlevnaden av
              lagen, har vi nu fått höra. Det återfinns också i betänkandet.
            </seg>
            <seg xml:id="i-f208a187af7b7f0b-0">
              Efter detta konstaterande blir det fortsatta resonemanget från
              Socialdemokraterna, Vänstern och Miljöpartiet enligt min uppfattning
              något märkligt. Majoriteten väljer nämligen att inte ställa sig
              bakom Riksdagens revisorers förslag och vårt krav om att regeringen
              snarast tar ställning till frågan om ett förstärkt sanktionssystem
              i lagen om offentlig upphandling.
            </seg>
            <seg xml:id="i-ebe44147aa7a137c-0">
              Fru talman! Vi kan alltså konstatera utifrån betänkandet att
              utskottet är positivt till att skärpa lagen eftersom det i dag
              är svårt att komma till rätta med otillåtna direktupphandlingar.
              Socialistmajoriteten säger sig välkomna att regeringen i början
              av 2005 kommer att göra en bedömning av EU:s arbete och om det
              kommer att tillgodose de svenska kraven. Utskottsmajoriteten säger
              sig också följa förändringsarbetet.
            </seg>
            <seg xml:id="i-7ad47d14f6061dab-0">
              Jaha, än en gång kan vi då konstatera att regeringen och dess
              drabanter gömmer sig bakom kommande EU-direktiv för att slippa
              ta tag i en angelägen fråga, som man själv i betänkandet säger
              sig konstatera att det är.
            </seg>
            <seg xml:id="i-347c5fee21f8b7cc-0">
              Fru talman! Riksdagen beslutade 1998 att regeringen skulle återkomma
              med förslag. Inget förslag kom under 1999. Inget förslag lades
              fram år 2000. Inget förslag lades fram 2001. Inget förslag lades
              fram 2002. Inget förslag lades fram 2003. Nu år 2004, fru talman,
              har regeringen fortfarande inte lagt fram något förslag. Trots
              denna uppenbara brist på respekt och denna, vill jag påstå, förhalning
              ja, rentav ohörsamhet väljer alltså majoriteten i utskottet att
              skydda regeringens arbetsro.
            </seg>
            <seg xml:id="i-25d19e91a9bb8011-0">
              Min fråga blir naturligtvis: När kommer det här förslaget då?
              När kommer regeringen att lägga fram de förslag som riksdagen
              har efterlyst? Ja, inte blir det nästa år, för då ska regeringen,
              hör och häpna, bedöma om EU:s arbete i denna fråga är tillräckligt.
            </seg>
            <seg xml:id="i-c0b8f88592a5f399-0">
              Vi vet att det inte blir 2005. När blir det då? Det hoppas jag
              att vi får besked om av den majoritet som stod bakom den betänkandetext
              som man har enats om.
            </seg>
            <seg xml:id="i-6b40ff84509a4d41-0">
              Mycket finns att vinna på en fungerande upphandling. Vi talar
              om miljarder kronor som vi så väl behöver använda på annat sätt
              inom den offentliga sektorn. Det konstateras i mängder av utredningar.
            </seg>
            <seg xml:id="i-534a784fee5bae84-0">
              Det här betänkandet handlar om hur Riksbanken har hanterat sin
              upphandling. Som en konsekvens av de skärpningar som alla efterlyser,
              men som regeringen inte levererar, kan man tänka sig att vi hade
              varit i en situation då vi inte hade behövt hantera ett ärende
              enligt det här förslaget, det vill säga att Riksbanken så uppenbart
              har brutit mot vad lagen om offentlig upphandling säger.
            </seg>
            <seg xml:id="i-950c18d8d72de874-0">
              Sanktionsavgiften behövs. Låt oss inte vänta på något. Vi måste
              enas om att regeringen ska leverera det riksdagen har beslutat.
            </seg>
            <seg xml:id="i-555b6f292c6bd617-0">
              Jag yrkar därmed bifall till reservationen.
            </seg>
          </u>
          <note type="speaker" xml:id="i-ed78a5a1121b7fbe-0">
            Anf. 96 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-10d2c55be2ffe9f8-0">
            <seg xml:id="i-eebb9c4a1693ac9f-0">
              Fru talman! Jag vill inleda med att yrka bifall till reservationen
              som finns i betänkandet.
            </seg>
            <seg xml:id="i-e4471b361f0b368e-0">
              Bakgrunden till denna reservation är den granskning som Riksdagens
              revisorer gjort av upphandlingar av konsulttjänster i första hand
              vid Sveriges riksbank. År 2002 köpte Riksbanken konsulttjänster
              för mer än 80 miljoner kronor. Detta motsvarar en ökning av konsultutgifterna
              med mer än 200 % sedan 1996. Riksdagens revisorer fann anledning
              att se över om dessa upphandlingar skett i enlighet med lagen
              om offentlig upphandling.
            </seg>
            <seg xml:id="i-4c99754d7b3ccf08-0">
              Revisorerna lät granska tio upphandlingar. I samtliga tio fall
              fann revisorerna brister.
            </seg>
            <seg xml:id="i-42d273d76bed7a15-0">
              I tre fall hade konsultupphandlingarna över huvud taget inte
              konkurrensutsatts. Värdet av dessa konsultuppdrag var sammantaget
              över 5 miljoner kronor. I andra fall har förfrågningsunderlagen
              varit otydliga, vilket ytterst kan leda till att anbudsprövningen
              riskerar att bli godtycklig. I andra fall har upphandlingstiderna
              varit alltför korta, vilket motverkar reell konkurrens mellan
              anbudsgivare.
            </seg>
            <seg xml:id="i-f507ea49aeef4de5-0">
              Det finns exempel på att avtalen mellan Riksbanken och konsulterna
              har beräknats i underkant.
            </seg>
            <seg xml:id="i-6e00215b342cb095-0">
              Konsultavtal har förlängts utan att förlängningsmöjligheter funnits
              i de ursprungliga avtalen. Riksbanken har vid upphandling av konsulttjänster,
              enligt revisorernas bedömning, på flera punkter brustit i affärsmässighet.
            </seg>
            <seg xml:id="i-700fad00fc020aa5-0">
              Lagen om offentlig upphandling har tillkommit för att det som
              ytterst är medborgarnas pengar ska användas och förvaltas på ett
              ekonomiskt ansvarsfullt sätt. Det är en lag som funnits i mer
              än tio år. Som det så riktigt påpekas i utskottets betänkande
              finns det en relativt omfattande domstolspraxis på det här området.
              Det har alltså inte varit någon okänd materia man haft att hantera
              när det gällt att tillämpa lagen om offentlig upphandling. Riksbankens
              egen internrevision har ju dessutom vid mer än ett tillfälle påpekat
              brister i rutinerna vid upphandling
            </seg>
            <seg xml:id="i-fe46dbb53aec4573-0">
              Riksbankens nuvarande ledning har på grundval av den kritik som
              framförts i revisorernas rapport och även som en följd av synpunkter
              från den egna internrevisionen vidtagit förändringar vad gäller
              organisation och rutiner vid upphandlingar så att man bättre ska
              kunna agera i enlighet med lagen om offentlig upphandling. Detta
              är bra, och det gör också att det i denna del inte finns anledning
              att vidta några ytterligare åtgärder med anledning av revisorernas
              granskning. Där är utskottet enigt.
            </seg>
            <seg xml:id="i-af2cbbf245afb075-0">
              Hittills har vi uppehållit oss vid konkreta fall som visat på
              brister vid upphandlingarna hos en offentlig aktör. Men Riksdagens
              revisorers rapport sätter också ljuset på ett annat och minst
              lika allvarligt problem.
            </seg>
            <seg xml:id="i-22c899d557d9a75f-0">
              Rapporten ger anledning att tro att efterlevnaden av lagen om
              offentlig upphandling inte är vad den borde vara. Varför skulle
              just Riksbanken utmärka sig på ett mindre fördelaktigt sätt? Tvärtom
              går det ju utan att man behöver anstränga sig alltför mycket att
              hitta andra exempel där offentliga aktörer tar mycket lätt på
              lagen om offentlig upphandling.
            </seg>
            <seg xml:id="i-b86ce79adf758e22-0">
              Vad gäller revisorernas förslag om att införa sanktionsmöjligheter
              för att förbättra efterlevnaden av lagen om offentlig upphandling
              finns det därför all anledning att gå på denna linje. Redan som
              en följd av förslaget om offentlig upphandling från 1998 av riksdagens
              revisorer beslöt riksdagen att ge regeringen till känna att överväga
              en sådan sanktionsavgift.
            </seg>
            <seg xml:id="i-e5e8c288d4be8877-0">
              Så skedde inte. Lagen har i sin nuvarande utformning inte varit
              tillräckligt avskräckande när det gällt personer eller offentliga
              aktörer som har underlåtit att agera i enlighet med lagen. Det
              finns all anledning att tro att en lagförändring på denna punkt
              hade lett till en betydligt bättre efterlevnad av lagen om offentlig
              upphandling både hos Riksbanken och hos andra offentliga aktörer.
            </seg>
            <seg xml:id="i-74186df26a8aedf7-0">
              Ett sanktionssystem av den typ som riksdagen efterfrågade hade
              förmodligen inneburit en större medvetenhet om vikten av att följa
              lagen om offentlig upphandling. Resultatet hade blivit att fel
              som de som beskrivits ovan hade minskat betydligt i antal, vilket
              ytterst gagnar medborgarna och vår gemensamma ekonomi.
            </seg>
            <seg xml:id="i-d876ca03b6b60d93-0">
              Det är bra att utskottet nu tar ställning för ett införande av
              ett sanktionssystem på det sätt som beskrivits. Det är mindre
              bra att utskottet vill vänta på ett EU-förslag på detta område
              som enligt EU-kommissionen förväntas komma någon gång under 2005.
              Regeringen ska först då göra en bedömning av om detta förslag
              är tillräckligt för svenska förhållanden.
            </seg>
            <seg xml:id="i-bcdffe1311b173b1-0">
              Såväl regeringen som kommissionen uppvisar i någon del likhet
              med Guds kvarnar i det att de mal långsamt. Huruvida de mal säkert
              är en annan fråga. Riksdagens revisorers rapport har på ett övertygande
              sätt visat att det finns klara tveksamheter i hur offentliga aktörer
              förhåller sig till lagen om offentlig upphandling och på vilket
              allvar man tar lagen. Utökade sanktionsmöjligheter skärper kraven
              på offentliga aktörer och kommer att leda till ett bättre hushållande
              med medborgarnas gemensamma pengar. Därför än en gång: Bifall
              till reservationen.
            </seg>
          </u>
          <note type="speaker" xml:id="i-8eb54689b16c1346-0">
            Anf. 97 HANS HOFF (s):
          </note>
          <u who="hans_hoff_9dd831" xml:id="i-eef9a6c2c42bf9c8-0">
            <seg xml:id="i-a6e2df1ce54c57ed-0">
              Fru talman! Riksdagens revisorer har granskat upphandlingen vid
              Sveriges riksbank. Syftet var att undersöka om Riksbanken följt
              bestämmelserna i lagen om offentlig upphandling. Revisorerna har
              granskat tio upphandlingar samt Riksbankens rutiner för att säkerställa
              att banken upphandlar enligt lagen om offentlig upphandling. Revisorerna
              fann brister i samtliga granskade upphandlingar.
            </seg>
            <seg xml:id="i-67536b7decc03369-0">
              Riksbanken har bland annat gjort otillåtna direktupphandlingar
              och förlängt avtal som inte har innehållit förlängningsklausuler.
            </seg>
            <seg xml:id="i-17d9d733aad203e9-0">
              Riksdagens revisorer föreslår att riksdagen ger regeringen till
              känna ett förstärkt sanktionssystem i lagen om offentlig upphandling
              samt ett flertal förslag vad gäller förändringar av Riksbankens
              organisation och rutiner vid upphandling.
            </seg>
            <seg xml:id="i-db60124be85d098b-0">
              Fru talman! Lagen om offentlig upphandling har funnits i tio
              år och det finns en relativt omfattande domstolspraxis på området.
              Det är således inget nytt regelverk som Riksbanken ska tillämpa.
              Utskottet anser att det är anmärkningsvärt att Riksbanken haft
              brister i samtliga granskade upphandlingar. Av revisorernas rapport
              framgår också att bankens internrevision tidigare har uppmärksammat
              brister i bankens upphandlingar.
            </seg>
            <seg xml:id="i-825e1a6c950c553b-0">
              Utskottet kan konstatera att Riksbanken nu har beslutat om nya
              regler för offentlig upphandling. Av dessa framgår att banken
              har beaktat revisorernas förslag angående organisation och rutiner.
              Utskottet anser mot den bakgrunden att några ytterligare åtgärder
              inte bör vidtas för tillfället. Därmed avstyrker finansutskottet
              revisorernas förslag.
            </seg>
            <seg xml:id="i-222af27d595a1bc4-0">
              Fru talman! När det gäller revisorernas förslag om förstärkt
              sanktionssystem i lagen om offentlig upphandling konstaterar finansutskottet
              att regeringen i vårpropositionen ställer sig positiv till en
              sanktionsavgift som ett sätt att förbättra upphandlingen. Samtidigt
              pågår nu inom EU ett arbete som syftar till att göra EU-sanktionerna
              vad gäller upphandlingar mer effektiva. Ett förslag beräknas kunna
              tas fram under 2005 med syfte att det ska införas inom EU något
              år senare.
            </seg>
            <seg xml:id="i-57612d65056ea7c6-0">
              Finansutskottet är positivt till att en sanktion införs för att
              förbättra efterlevnaden av lagen om offentlig upphandling. Regeringen
              kommer i början av 2005 att göra en bedömning av om EU:s förslag
              kommer att tillgodose de svenska kraven. I väntan på denna bedömning
              avvaktar regeringen med att lägga förslag om en marknadsskadeavgift.
              Utskottet avser att följa detta förändringsarbete.
            </seg>
            <seg xml:id="i-09f00aea4c0f7e4f-0">
              Mot bakgrund av det arbete som pågår med att ta fram sanktioner
              anser utskottet att detta arbete först bör avvaktas innan riksdagen
              vidtar ytterligare åtgärder.
            </seg>
            <seg xml:id="i-55d4e7e5e09c74b5-0">
              Mot bakgrund av det anförda avstyrker finansutskottet revisorernas
              förslag även i denna del.
            </seg>
            <seg xml:id="i-acf36be01a66ca5a-0">
              Herr talman! I betänkandet finns en reservation från Moderaterna,
              Folkpartiet och Kristdemokraterna. Dessa partier framför i sin
              reservation att riksdagen redan 1998 beslutade att ge regeringen
              i uppdrag att återkomma med förslag om ökade sanktionsmöjligheter.
              Man anför i reservationen att om detta beslut hade verkställts
              av regeringen hade det till och med kunnat innebära att de nu
              uppmärksammade upphandlingarna inom Riksbanken skötts på ett korrekt
              sätt.
            </seg>
            <seg xml:id="i-6de22c4144939c4c-0">
              Detta är i sak helt fel. I finansutskottets betänkande 1998/99:FiU17
              Offentlig upphandling ges regeringen till känna behovet av en
              nationell policy för upphandlingsfrågor samt behovet av en fortsatt
              översyn av reglerna för offentlig upphandling. Något uppdrag eller
              tillkännagivande från riksdagen om att regeringen skulle återkomma
              med förslag om ökade sanktionsmöjligheter, som anförs i reservationen,
              har icke givits av denna riksdag.
            </seg>
            <seg xml:id="i-268601f7da81bb00-0">
              Herr talman! Det kan enligt mitt sätt att se det finnas två förklaringar
              till att reservationen i sak är fel. Den ena förklaringen är att
              reservanterna inte varit noggranna i sitt arbete med reservationen
              och att det därmed har uppstått en allvarlig felaktighet i reservationen.
              Detta kan hända. Det är mänskligt att fela. För att rätta till
              det misstag som är begånget kan nu Tomas Högström ta tillbaka
              den reservation som föreligger. Därmed stryks också ett streck
              över den uppkomna relativt pinsamma situationen.
            </seg>
            <seg xml:id="i-48d8f3524ab4ee2d-0">
              Den andra förklaringen skulle kunna vara att reservanterna avsiktligt
              försökt vilseleda riksdagen genom att anföra att ett beslut tagits
              som inte har tagits för att på det viset försöka lämpa över Riksbankens
              brister på regeringen. En sådan förklaring, att man med avsikt
              försökt vilseleda riksdagen och dess finansutskott är för mig
              så abnorm att jag i sak har svårt att ta till mig detta.
            </seg>
          </u>
          <note xml:id="i-a8a82916efc87758-0">
            Herr talman! Mot bakgrund av det anförda yrkar jag bifall till
            förslaget i finansutskottets betänkande och avslag på reservationen.
          </note>
          <note type="speaker" xml:id="i-b36c1a4d327bca35-0">
            Anf. 98 TOMAS HÖGSTRÖM (m) replik:
          </note>
          <u who="tomas_hogstrom_cefc40" xml:id="i-66772e55ea4cd5a4-1">
            <seg xml:id="i-a0732caf8e242e11-0">
              Herr talman! Ja, ska vi gå igenom vad som står i betänkandet?
              Det kan ju vara intressant. Betänkandet heter FiU29. Jag läser
              på s. 6 under rubriken Förstärkt sanktionssystem i lagen om offentlig
              upphandling: Riksdagens revisorer anser i likhet med remissinstanserna
              att sanktionsmöjligheterna mot upphandlande enheter som bryter
              mot LOU bör förstärkas. Revisorerna anser att en marknadsskadeavgift
              bör kunna utdömas vid allvarliga överträdelser av upphandlingsbestämmelserna,
              t.ex. vid otillåten direktupphandling. Revisorerna påpekar att
              det inte är rimligt att en myndighet ska kunna åsidosätta lagen
              utan att det finns någon möjlighet att ingripa. Revisorerna påpekade
              detta redan 1998 i förslaget Offentlig upphandling (1997/98:RR10).
              Revisorerna föreslog då att regeringen skulle överväga möjligheterna
              att införa sanktioner. Riksdagen beslöt att ge revisorernas förslag
              till känna för regeringen.
            </seg>
            <seg xml:id="i-7fbba580f48a971b-0">
              Den beskrivningen, Hans Hoff, är jag medskyldig till. Den beskrivningen,
              Hans Hoff, är du medskyldig till. Den beskrivningen står ett enigt
              utskott bakom. Jag återkommer gärna när du och jag har rett ut
              vad som egentligen gäller här, men jag har utgått ifrån betänkandetexten,
              som vi har varit överens om.
            </seg>
            <seg xml:id="i-c3546abdca8a39dc-0">
              Du tillför nu nya uppgifter som kanske gör att betänkandetexten
              är felaktig. Då ska vi naturligtvis rätta till det. Det tycker
              jag att vi har all skyldighet att göra.
            </seg>
            <seg xml:id="i-77528b50f46aded8-0">
              När det sedan gäller revisorernas förslag vill jag ändå minnas
              att det var utgångspunkten. Regeringen hade som sin primära uppgift
              vad gäller översyn och annat att det skulle leda fram till förändringar.
            </seg>
          </u>
          <note type="speaker" xml:id="i-4aa51ab35816cf2f-0">
            Anf. 99 HANS HOFF (s) replik:
          </note>
          <u who="hans_hoff_9dd831" xml:id="i-eef9a6c2c42bf9c8-1">
            <seg xml:id="i-a173641b2ee39088-0">
              Herr talman! I betänkandets reservation skriver Tomas Högström
              att riksdagen redan 1998 beslutade att ge regeringen i uppdrag
              att återkomma med förslag om ökade sanktionsmöjligheter. Det går
              tillbaka till det betänkande som jag i huvudanförandet nämnde,
              till 1998/99:FiU17. Där ges två tillkännagivanden, men inte med
              det innehåll som Moderaterna för fram i sin reservation. Det är
              en helt annan del man har tagit som handlar om att man ska ta
              fram en nationell policy för upphandlingsfrågor samt behovet av
              en fortsatt översyn av reglerna för offentlig upphandling.
            </seg>
            <seg xml:id="i-7782314329b71906-0">
              För att vara helt säker på detta har jag inte kontrollerat detta
              med finansutskottets kansli bara vid ett tillfälle utan vid två
              tillfällen, för att vara riktigt säker på att det som står i reservationen
              inte är rätt. Jag tror att vi nog kan vara rätt säkra på att något
              sådant tillkännagivande icke har givits av denna riksdag.
            </seg>
            <seg xml:id="i-0a14ed2e08a730aa-0">
              Man leder sedan vidare i den moderata reservationen att om detta
              uppdrag hade verkställts av regeringen, ja, då hade inte den uppkomna
              situationen med de brister som nu har så att säga klarlagts i
              Riksbanken förelegat ja, den kanske till och med hade kunnat undvikas.
            </seg>
            <seg xml:id="i-0a47f7216e6dc299-0">
              Jag är medveten om att det kan bli fel. Jag säger det direkt.
              Jag har säkerligen felat många gånger, och andra också. Det handlar
              om att kunna rätta till detta. Då tror jag att det finns en poäng
              som är rätt viktig i att man försöker se till att man har så korrekta
              reservationer som möjligt och inte hänvisar till att beslut har
              tagits som inte har tagits. Man kan ta fram ett rättelseblad eller
              man kan ta tillbaka den del i reservationen där man hänvisar till
              att riksdagen har tagit ett beslut 1998 som den inte har tagit.
            </seg>
          </u>
          <note type="speaker" xml:id="i-fb4e182392e95938-0">
            Anf. 100 TOMAS HÖGSTRÖM (m) replik:
          </note>
          <u who="tomas_hogstrom_cefc40" xml:id="i-66772e55ea4cd5a4-2">
            <seg xml:id="i-6c49ae65572ef0a7-0">
              Herr talman! Jag tycker också att saker och ting ska vara korrekta
              absolut. Men låt mig då konstatera att det här bygger på en beskrivning
              som Hans Hoff har lämnat i finansutskottet. Det står ju de facto
              så på s. 6, och finansutskottet har behandlat detta: Revisorerna
              påpekade detta redan 1998 i förslaget Offentlig upphandling (1997/98:RR10).
              Revisorerna föreslog då att regeringen skulle överväga möjligheterna
              att införa sanktioner. Riksdagen beslöt att ge revisorernas förslag
              till känna för regeringen.
            </seg>
            <seg xml:id="i-c35770b3bc9764d2-0">
              Då kan man ju ta en ordningsfråga. Om det föreligger ett sakfel
              i ett betänkande är det lämpligt att man inför debatten också
              delar ut ett rättelseblad. Nu föreligger ju inte den möjligheten.
            </seg>
            <seg xml:id="i-0f411d0993872238-0">
              Men om vi sedan går över till sakfrågan konstaterar vi att majoriteten
              ställer sig positiv till sanktionsavgifter. Majoriteten vill se
              sanktionsavgifter. Majoriteten har under en längre tid deklarerat
              det som sin åsikt, enligt min uppfattning, och enligt reservanternas
              uppfattning ligger det en sådan uppgift hos regeringen. Det majoriteten
              i finansutskottet sedan gör, efter detta konstaterande, är att
              säga: Ja, men vi väntar och ser ytterligare, för 2005 ska ju regeringen
              påbörja en översyn.
            </seg>
            <seg xml:id="i-b87638c8d5abf50a-0">
              Det må vara hur det vill med det, men då har det gått ytterligare
              åtskilliga år, och varje år kostar det miljarder när den offentliga
              upphandlingen inte fungerar. Rimligt är också att vi då får beskedet
              i klartext, så att vi kan pricka av det: När kommer förslaget
              från regeringen till Sveriges riksdag?
            </seg>
          </u>
          <note type="speaker" xml:id="i-ec281c05e57ae3ec-0">
            Anf. 101 HANS HOFF (s) replik:
          </note>
          <u who="hans_hoff_9dd831" xml:id="i-eef9a6c2c42bf9c8-2">
            <seg xml:id="i-466ed8c5a704c563-0">
              Herr talman! Precis som det står i betänkandet, och precis som
              jag har sagt i mitt huvudanförande, så bereds frågan inom EU-kommissionen,
              och regeringen kommer att ta ställning till den här frågan under
              2005. Finansutskottet har för sin del liksom även regeringen uttalat
              att man är positiv till att gå i den riktningen som ett sätt att
              förbättra upphandlingen och efterlevnaden i den offentliga upphandlingen.
            </seg>
            <seg xml:id="i-17971140c76c4cfc-0">
              Jag återkommer till reservationen. Reservationen i sig har jag
              kontrollerat vid ett par tillfällen precis inför den här debatten
              med finansutskottets kansli och fått det klara beskedet att denna
              reservation och det som finns i den inte är korrekt. Detta har
              inte riksdagen givit regeringen till känna. Det som framgår i
              reservationen och det riksdagen kommer att sedermera votera om
              är inte korrekt.
            </seg>
          </u>
          <note type="speaker" xml:id="i-7f21fcb24ef153c7-0">
            Anf. 102 JÖRGEN JOHANSSON (c):
          </note>
          <u who="jorgen_johansson_f30e7a" next="cont" xml:id="i-e3d2306fadd765c3-1">
            <seg xml:id="i-2dbf3828df129722-0">
              Herr talman! Riksdagens revisorer har gjort en bra genomlysning
              av Riksbankens upphandlingar. Som gammal kommunpolitiker blir
              man förvånad över släpphäntheten och oviljan att se felen och
              över att det är först under bilan som det blir rättning i ledet.
              Riksbankens inställning i flera fall är nämligen att man inte
              har gjort något fel.
            </seg>
            <seg xml:id="i-f3ade2dc149a8ae5-0">
              Revisorerna hävdar dessutom att det finns risk att banken även
              fortsättningsvis kommer att genomföra direktupphandlingar utan
              stöd i lagen. Grunden för denna syn är att man anser att brotten
              är mindre allvarliga.
            </seg>
            <seg xml:id="i-b158613170d51497-0">
              Riksbankens agerande i den här frågan är minst sagt anmärkningsvärt,
              och det blir mer påtagligt då banken tidigare uppmärksammats på
              den här bristen av internrevisionen utan att vidta åtgärder.
            </seg>
            <seg xml:id="i-f0710e11a9f0f78f-0">
              Lagen om offentlig upphandling har funnits i tio år. Många är
              de kommun- och landstingspolitiker som rivit sitt hår i förtvivlan
              över effekter i samband med tillämpningen av lagen om offentlig
              upphandling.
            </seg>
            <seg xml:id="i-ee731c10448a5b5e-0">
              När Riksbanken såsom varande en av de tyngsta instanserna i samhället
              blankt struntar i lagen blir signalerna något luddiga. Det är
              alltså helt rätt av finansutskottet att mycket kritiskt påtala
              att det som Riksbanken sysslat med är helt oacceptabelt. Riksbanken
              har nu, om än under bilan, uttalat sig om att införa nya regler
              för offentlig upphandling. Trots att startsträckan varit tio år
              är det bra att det här arbetet har påbörjats. Jag har förhoppningen
              att vi inte ska konfronteras med den här typen av ärenden ytterligare
              en gång i denna sal.
            </seg>
          </u>
          <note xml:id="i-cc7270df5fecc3fb-0">
            Anf. 103 GUNNAR ANDRÉN (fp):
          </note>
          <u who="jorgen_johansson_f30e7a" prev="cont" xml:id="i-437f5aa47b2e4d2e-1">
            <seg xml:id="i-6d85010e9f30efd0-0">
              Herr talman! Alla medborgare, företag och myndigheter ska följa
              de lagar som vi här beslutar om efter bästa förmåga. Det gäller
              i alldeles särskilt hög grad Sveriges riksdag, Riksbanken, justitieombudsmannainstitutionen
              och Riksrevisionen. Dessvärre har vi i åtminstone två fall under
              senare tid sett avarter här.
            </seg>
            <seg xml:id="i-ebe81ee2010d65bf-0">
              Också i det här fallet har jag tillhört Riksdagens revisorer
              som granskat detta. Granskningen av Riksbanken var mycket omfattande
              förra året. Förutom den första årsberättelsen gjorde vi också
              det som vi alldeles nyss hanterade. Jag avser då kontanthanteringsverksamheten.
              Vi hade också en särskild granskning av löneutvecklingen inom
              Riksbanken och jämförde med andra länder. Man kunde se att löneutvecklingen
              var mycket kraftig i Sverige. Slutligen har vi detta betänkande
              där lagen om offentlig upphandling hanteras.
            </seg>
            <seg xml:id="i-bc5e74ca652ca982-0">
              Vi fann att det inte var bra ställt. Över huvud taget fanns det
              en annan kultur än man förväntade sig hos en offentlig myndighet,
              i Riksbanken. Uppenbarligen handlade det i några fall om att lösa
              personalproblem på ett sätt som helt enkelt inte var förenligt
              med lagen om offentlig upphandling. Det var det som Ingemar Josefsson,
              jag och några andra i Riksdagens revisorer efter måttet av förmåga
              slog ned på.
            </seg>
            <seg xml:id="i-07d41dc97e034d86-0">
              Vi tyckte oss kunna se att det inte fanns en oreda när det gällde
              banken allmänt sett men väl en administrativ oreda kring vad som
              verkligen gällde i Riksbanken. Det är klart att detta är ohyggligt
              allvarligt sett till att det är en myndighet som man förväntar
              sig i allt ska följa gällande bestämmelser. Särskilt togs de tio
              fallen fram. Det visade sig att det i något fall var fråga om
              direkt otillåtna direktupphandlingar. Det blev uppenbart för oss
              att det handlade om att lösa ett personalproblem.
            </seg>
            <seg xml:id="i-0b4f675ef51fcc81-0">
              Det är klart att jag funderade på om det var riktigt att bara
              skicka detta till riksdagen eller om det också skulle skickas
              till åklagare. Det är ju inte oväsentligt hur man beter sig i
              ett sådant här fall, men ibland får man laga efter läglighet.
            </seg>
            <seg xml:id="i-8cbbbb525883f003-0">
              När jag läser betänkandet ser jag att finansutskottets majoritet
              har funnit att det har varit stora brister här det vill jag inte
              bestrida. Samtidigt kommer jag fram till att det i förhållande
              till vad Riksdagens revisorer i enighet en gång i tiden beslutade
              är ett väldigt lamt, krypande och eftergivet betänkande. Man hänvisar
              bara till vad som komma ska. Jag tycker att betänkandet är beklagligt.
              Det ger inte en klar signal till Riksbanken om att Riksbanken
              har felat. Det är i det avseendet ett harmlöst betänkande.
            </seg>
            <seg xml:id="i-95cde21b7fbc773a-0">
              I slutet av betänkandet står det: Riksbanken har nu beslutat
              om nya regler för offentlig upphandling. Den meningen är i sak
              otroligt graverande. Ska Riksbanken helt plötsligt besluta om
              nya regler? Även Riksbanken har att hantera exakt de lagregler
              som finns och ska aldrig behöva besluta om nya regler för offentlig
              upphandling. Det ankommer på Sveriges riksdag att besluta vilka
              de reglerna ska vara. Det är inte Riksbankens sak.
            </seg>
          </u>
          <note xml:id="i-dae1e867a742b9c0-2">
            Föredrogs
          </note>
          <note xml:id="i-1948fa055b04a073-2">
            Överläggningen var härmed avslutad.
          </note>
          <note xml:id="i-152ad46362a2fcde-0">
            11 § Folkrätt
          </note>
          <note type="speaker" xml:id="i-8583244ef4c108a3-0">
            Anf. 104 KENNETH G FORSLUND (s):
          </note>
          <u who="kenneth_g_forslund_70157f" xml:id="i-bf2569a09247d00d-7">
            <seg xml:id="i-7d91cb99dc290904-0">
              Herr talman! Engagemanget för de mänskliga rättigheterna och
              folkrätten är starkt i Sverige och i svensk utrikespolitik. Sverige
              fäster sedan gammalt stor vikt vid att alla länder respekterar
              folkrätten och menar att det är särskilt viktigt för små och medelstora
              länder att folkrätten upprätthålls.
            </seg>
            <seg xml:id="i-7477c80d817d7dea-0">
              Det internationella samfundet och folkrätten står efter det kalla
              krigets slut inför nya utmaningar. Den klassiska folkrätten och
              FN-stadgan är i stora delar formulerade för att ta sikte på mellanstatliga
              förhållanden, inte minst konflikter, medan dagens globala utmaningar
              ofta handlar om konflikter och situationer då individers rättigheter
              och staters suveränitet kommer i motsatsställning.
            </seg>
            <seg xml:id="i-3237af0a3269b5ab-0">
              I arbetet med det betänkande om folkrätt som nu ska debatteras
              och som det ska fattas beslut om har utrikesutskottet gjort ett
              omfattande arbete för att hämta in kunskap och kartlägga området.
              Utskottet har fått en föreläsning av professor Inger Österdahl
              från Uppsala universitet om folkrätten och folkrättens grunder.
              Vidare har utskottet i samband med beredningen av ärendet fått
              en föredragning av ambassadör Krister Kumlin, generalsekreterare
              för konferensen Helsingforss Internationella Forum: Att förebygga
              folkmord, och om resultaten från denna konferens. Utskottet har
              också fått en föredragning av ämnesråden Marie Jacobsson och Pål
              Wrange från Utrikesdepartementet om så kallade humanitära interventioner
              och om rapporten International Commission on Intervention and
              State Sovereignty , ICISS.
            </seg>
          </u>
          <note xml:id="i-6e47816d0c48e6e3-0">
            I betänkandet behandlas 76 motioner om folkrättsfrågor som väckts
            under den allmänna motionstiden år 2002 respektive år 2003 samt
            6 motionsyrkanden med anledning av regeringens skrivelse Mänskliga
            rättigheter i svensk utrikespolitik . Frågorna rör bland annat
            avvägningen mellan människors säkerhet och staters suveränitet.
            Vidare behandlas motioner om Internationella brottmålsdomstolen
            och folkrättsliga frågeställningar kring konflikten IsraelPalestina.
            Ett antal motioner rör specifika FN-konventioner. I betänkandet
            finns det 14 reservationer och 6 särskilda yttranden. Till betänkandet
            fogas också som bilaga en förteckning över länder som ratificerat
            FN:s konventioner på området mänskliga rättigheter.
          </note>
          <note type="speaker" xml:id="i-c204d47cf6a91b64-0">
            Anf. 105 GÖRAN LINDBLAD (m):
          </note>
          <u who="goran_lindblad_710a54" next="cont" xml:id="i-d35e90318bb9ad26-0"/>
          <note xml:id="i-79fc586a971e55b8-0">
            Herr talman! Jag inleder med att yrka bifall till reservation
            nr 1.
          </note>
          <u who="goran_lindblad_710a54" prev="cont" xml:id="i-0935029e7a17f81b-0">
            <seg xml:id="i-9f22a6ac7592a99e-0">
              Vi har i dag en ny hotbild med terrorism som verkar gränsöverskridande
              och i nätverksform. Samtidigt ökar risken för att terrororganisationer
              ska skaffa sig massförstörelsevapen. Sverige och andra FN-medlemmar
              är förpliktigade att verka efter FN:s principer. Det innebär främst
              en skyldighet att förhindra eller motverka angreppskrig, folkmord
              eller folkfördrivning. Därför ska vi främja FN:s säkerhetsråd
              och dess ansvar för internationell fred och säkerhet.
            </seg>
            <seg xml:id="i-f645aa8ee6f8ab56-0">
              Artikel 39 i FN-stadgan ålägger säkerhetsrådet att fastställa
              förekomster av varje hot mot freden, fredsbrott eller aggression,
              och rekommendera eller besluta om åtgärder. Det centrala problemet,
              som tydligast kom till uttryck vid folkmordet i Rwanda, är vad
              som händer när säkerhetsrådet inte uppfyller sitt ansvar på grund
              av passivitet. Det var alltså fallet i Rwanda. I andra fall kan
              det vara på grund av ren oförmåga att fatta beslut.
            </seg>
            <seg xml:id="i-95c1881436d3321b-0">
              Herr talman! Problemen uppstår alltså när säkerhetsrådet självt
              inte uppfyller FN-stadgans principer.
            </seg>
            <seg xml:id="i-5c5449853d390b71-0">
              Det övergripande ansvaret måste vara att följa FN-stadgans principer
              och säkra att internationell rätt inte grovt åsidosätts. Folkrätten
              behöver förtydligas och kodifieras vad gäller humanitär intervention,
              särskilt vad avser skyldigheten att förhindra folkmord och folkfördrivning.
            </seg>
            <seg xml:id="i-bf9af7d523f22a33-0">
              Herr talman! Årets tioårsjubileum är någonting som alla helst
              vill glömma. Men det är utomordentligt viktigt att vi alla påminner
              varandra om hur hela världen tittade åt ett annat håll och inte
              lyssnade när befolkningen i Rwanda slaktades.
            </seg>
            <seg xml:id="i-71563a97f9d7f163-0">
              Det får aldrig hända igen så låter ett slitet citat om Förintelsen.
              Dessvärre visar historien sedan andra världskrigets slut fram
              till i dag att uppmaningen aldrig igen inte kan upprepas nog ofta.
            </seg>
            <seg xml:id="i-5d3eb158b2b55ea9-0">
              Herr talman! Vad gäller kriget i Irak vidhåller vi, liksom en
              majoritet av EU:s medlemsländer, ståndpunkten att folkrätten har
              följts. Särskilt Storbritannien, som är mycket noga med den folkrättsliga
              legitimiteten, hävdar att Irakaktionen har ett starkt stöd i de
              FN-resolutioner som säkerhetsrådet har utfärdat om Irak inklusive
              den sista innan aktionen, alltså nr 1441, som utfärdades i november
              2002.
            </seg>
            <seg xml:id="i-b97ebf94157fb0f1-0">
              Den baserades på den omfattande militära styrkeuppbyggnad som
              USA och Storbritannien då gjorde i regionen och vars tydliga syfte
              var att möjliggöra ett militärt ingripande. Storbritanniens tolkning
              har bestridits av främst Frankrike, Ryssland och Kina med instämmande
              av ett antal länder, däribland Tyskland, Belgien och Sverige.
              Inget annat land i Norden eller Baltikum delar Sveriges ståndpunkt.
              Storbritanniens tolkning har en uttalad eller tyst accept av ett
              stort flertal av FN:s medlemsländer. FN ställde entydiga krav
              på Iraks regim och dess aggression mot Kuwait, Saudiarabien och
              Israel.
            </seg>
            <seg xml:id="i-1ae23f8d6dc71529-0">
              Herr talman! Redan för tio år sedan stod det klart att regimen
              i Irak inte avsåg att uppfylla FN-kraven. Trots det fortsatte
              FN med sanktioner som var avsedda för en kortare period. Därmed
              hamnade FN i en orimlig situation. Sanktionerna skadade Iraks
              folk, men ett upphävande av sanktionerna skulle ha givit regimen
              ett internationellt erkännande, och man skulle ha riskerat ytterligare
              folkmord och folkförföljelser och kanske ytterligare aggressioner.
            </seg>
            <seg xml:id="i-351a7896e34f788b-0">
              Båda alternativen och båda handlingslinjerna för FN fortsatta
              sanktioner eller ett upphävande av sanktionerna skulle ha fått
              orimliga följder: antingen fortsatt utarmning av Irak eller förnyat
              hot mot kurder, grannländer och Israel, fortsatt förtryck och
              kamp mot fredsprocessen. USA och Storbritannien kunde inte heller
              förväntas att i fortsättningen ge ett dagligt skydd under ytterligare
              många år åt norra Irak det vi kallar Kurdistan.
            </seg>
            <seg xml:id="i-e90ea024cc6417bd-0">
              Herr talman! Utvecklingen i Irak kommer att få stor betydelse
              inte bara för landet självt utan för Mellanöstern och arabvärlden
              i stort. För omvärlden är det viktigt att stödja demokratiutvecklingen
              i Irak. Jag utgår från att vi alla här i kammaren kan enas om
              att stödja och verka för en demokratisk och fredlig utveckling
              i Irak. Det borde vara lätt att bli överens om det.
            </seg>
            <seg xml:id="i-864336f83edea09c-0">
              Utöver när det gäller Irak bör Sverige och EU samarbeta med USA
              för att driva frågan om demokratiutveckling i hela Mellanöstern,
              eller egentligen det område som vi kan kalla wider Middle East.
            </seg>
            <seg xml:id="i-d666c8e4de4d1b4f-0">
              Herr talman! Det centrala målet för fredsprocessen i Mellanöstern
              vad avser Israel och Palestina är att såväl Israel som Palestina
              ska kunna leva i fred och att en palestinsk stat upprättas så
              snart som möjligt. Man ska kunna leva inom säkra och erkända gränser.
              Den palestinska staten måste erkänna ett Israel med trygga gränser.
              Så måste även Syrien, Libanon och andra stater i regionen göra.
              Den fredsprocess som startade efter Gulfkriget 1991 såg efter
              bakslag och förseningar ut att kunna fullbordas vintern 2001.
              Då hade vi haft en palestinsk stat redan 2002.
            </seg>
            <seg xml:id="i-f7685d0f51da3074-0">
              Herr talman! Jag tror för egen del att det har varit ett misstag
              att man inte har verkat för att snabbt få en palestinsk stat till
              stånd så att det finns en motpart som man kan ställa till ansvar
              för vad den gör. Det skulle vara betydligt lättare än att arbeta
              med den korrumperade myndighet som nu styr eller möjligen inte
              styr över de palestinska områdena.
            </seg>
            <seg xml:id="i-09289f16d785fc29-0">
              Parterna stod närmare varandra än någonsin när fredsprocessen
              avbröts av en andra intifada i september 2002. Ansvaret vilar
              tungt på PLO och Yassir Arafat.
            </seg>
            <seg xml:id="i-d1251c3c77cac221-0">
              Förhandlingarna avlöstes av terrorattacker och övervåld. Den
              politiska tyngdpunkten hos båda parter försköts mot oförsonlighet,
              och de grupperingar som motarbetar fredsprocessen stärktes.
            </seg>
            <seg xml:id="i-0998993ea2d7dde7-0">
              De palestinska terrororganisationerna förnekar Israels rätt att
              existera och motsätter sig fredsprocessen. Även på den israeliska
              sidan finns krafter speciellt bland bosättarna som förnekar palestinierna
              rätt till en egen stat.
            </seg>
            <seg xml:id="i-d6485501d36e1696-0">
              Herr talman! PLO har utvecklat en korrupt diktatur som hårt har
              drabbat det palestinska folket. Brister på demokratisk utveckling
              bidrog sannolikt till att fredsprocessen stoppades.
            </seg>
            <seg xml:id="i-0849766ff5214cd9-0">
              Eftersom parterna verkar oförmögna att tillsammans återuppta
              processen bör omvärlden sätta målet att en demokratisk palestinsk
              stat som erkänner Israel och som erkänns av Israel etableras,
              helst redan nästa år, parallellt med att Arabförbundet och dess
              medlemsstater erkänner Israel.
            </seg>
            <seg xml:id="i-7ee7242c7a77b84b-0">
              Jag har med mig ett papper i bänken från kvartetten, som är skrivet
              i New York i går. Där är man inne lite grann på samma linje, nämligen
              att man så snart som möjligt ska kunna etablera en palestinsk
              stat. Likadant var det med ett underutskott till Europarådet som
              sammanträdde i Istanbul för en månad sedan. Där diskuterades det
              här, och officiella representanter både för den palestinska myndigheten
              och för Israel var där. Från båda sidor tyckte man att detta nog
              vore det bästa, och att det har varit ett misstag att under så
              lång tid inte ge möjligheter för den statsbildningen.
            </seg>
            <seg xml:id="i-5665038267c16691-0">
              Herr talman! FN bör uppdra åt någon tillräckligt stark utomstående
              organisation som har båda parters förtroende att bidra till säkerheten
              för de båda staterna. Den enda organisation med kraft som jag
              kan tänka på i det sammanhanget är naturligtvis Nato. Vi kan jämföra
              med situationen på Balkan och i Kosovo där hela aktionen sker
              under Natobefäl.
            </seg>
            <seg xml:id="i-0cbc1ef506bda801-0">
              Herr talman! I förra veckan höll Europarådet sin andra session
              för året. Givetvis diskuterades det försämrade läget i Kosovo.
              I gårdagens morgonsoffa gav försvarsministern glädjande nog signaler
              om att man nu äntligen ska börja diskutera syftet med Sveriges
              insats.
            </seg>
            <seg xml:id="i-7727cdd2ae626e5f-0">
              Det är verkligen på tiden att vi diskuterar vilka insatser som
              ska göras och hur samordningen ska ske. Regeringen har till exempel
              talat om betydelsen av polisinsatser och polisiär närvaro trots
              att Sverige bara har en enda polis på plats. Det gäller att återställa
              ordningen fort så att Kosovos status därefter kan komma upp på
              dagordningen. Det är oacceptabelt att man har en så lång process
              där statusen inte är fastslagen.
            </seg>
            <seg xml:id="i-14ef3d6145a1213a-0">
              Vid sessionen i Strasbourg uttalades också ett tydligt beklagande
              över folkomröstningsresultatet på den grekiska sidan om enande
              vad gäller Cypern. Man skriver profoundly disappointed , vilket
              är ett rätt kraftfullt uttryck. Trots att åtminstone mina partikamrater
              Pougurides och Klerides gjorde vad de kunde får man samtidigt
              en känsla av att den europeiska unionen kanske blev dragen vid
              näsan. Samtidigt uttalade Europarådet sin uppskattning för omsvängningen
              som har skett på den turkiska sidan, där turkar och turkcyprioter
              har kastat prestigen och faktiskt visat en god förhandlingsvilja.
            </seg>
            <seg xml:id="i-13189730a4a64651-0">
              Herr talman! Slutligen vill jag åter påminna om betydelsen av
              att folkrätten, som är under ständig utveckling, förtydligas och
              kodifieras.
            </seg>
          </u>
          <note type="speaker" xml:id="i-cc72a18f5932028a-0">
            Anf. 106 CARL B HAMILTON (fp):
          </note>
          <u who="carl_b_hamilton_f03c03" next="cont" xml:id="i-637820b5d2ef787d-0"/>
          <note xml:id="i-29818025c7080ce8-0">
            Herr talman! Låt mig börja med att yrka bifall till reservation
            nr 7.
          </note>
          <u who="carl_b_hamilton_f03c03" prev="cont" xml:id="i-aa255fb7a1c92385-0">
            <seg xml:id="i-2a58ae6d58645eca-0">
              I arbetet med det här betänkandet i utrikesutskottet har det
              varit många livliga och intressanta diskussioner. När man läser
              igenom betänkandet efter en tids arbete och efter en tids paus
              tror jag att det trots allt finns en tämligen likartad syn på
              problemen och på de dilemman som finns här. Jag tänker begränsa
              mig till att betona de punkter där Folkpartiet liberalerna har
              en avvikande åsikt. Min uppgift underlättas av att Göran Lindblads
              framställning här alldeles nyss i mångt och mycket var sådan att
              jag kan instämma i det som där sades.
            </seg>
            <seg xml:id="i-654a3d0386287344-0">
              Det kalla kriget har gjort det möjligt att avvika från den starka
              betoningen på staternas suveränitet och förbudet, om jag uttrycker
              mig så, för omvärlden att lägga sig i deras inre angelägenheter.
              I stället har det skett en förskjutning till förmån för en diskussion
              om och ett fokus på individens rättigheter. Det vi i Folkpartiet
              liberalerna har betonat i vår reservation är att folkrättens långsiktiga
              mål bör vara ett entydigt stöd, inte ett hinder, för att skydda
              enskilda individers grundläggande mänskliga rättigheter, och det
              vill jag understryka.
            </seg>
            <seg xml:id="i-a97466f0d16ada5c-0">
              Det andra som jag vill ta upp var Göran Lindblad också inne på,
              nämligen folkrätten och Irak. Där finns det åtminstone två tolkningar.
              Det finns i alla fall inte en entydig tolkning av vad som är rätt
              och vad som är fel. Storbritannien, Danmark och en lång rad andra
              länder, goda FN-medlemmar, gör en annan tolkning än den socialdemokratiska
              regeringen i Sverige och andra partier i denna kammare. Göran
              Lindblad har varit inne på detta. Jag ska inte upprepa vad han
              har sagt, utan jag vill bara illustrera detta med att vi i utrikesutskottet
              träffade två olika kompetenta folkrättsjurister som hade två olika
              uppfattningar om vad folkrätten egentligen sade i fråga om alliansens
              inmarsch i Irak.
            </seg>
            <seg xml:id="i-694e258f0440cfd6-0">
              Det grundar sig egentligen på en viktig aspekt, nämligen om de
              resolutioner som antogs av FN i början av 1990-talat ska anses
              gälla fortfarande eller om de har förfallit allteftersom tiden
              har gått. Om de fortfarande ska anses gälla, vilket Storbritannien,
              Danmark och andra länder anser eftersom de inte har blivit uppfyllda,
              finns det ett folkrättsligt stöd för alliansens inmarsch, till
              skillnad från vad som gäller med den andra tolkningen.
            </seg>
            <seg xml:id="i-603f33819766a418-0">
              Den tredje punkten gäller det som vi anser vara fel i balansen
              i beskrivningen av konflikten mellan Israel och Palestina. Vår
              reservation på den punkten finns på s. 47 och 48 i det här betänkandet.
            </seg>
            <seg xml:id="i-0720ee2cf3b1d7f5-0">
              Jag tror att man med rätta ständigt återkommer till att Israel
              bör uppfylla folkrättens principer och uppträda på ett folkrättsligt
              korrekt sätt. Nu kan man av formella skäl inte ställa riktigt
              samma krav på den andra parten i konflikten, men vi menar att
              folkrättens anda bör genomsyra agerandet även hos den palestinska
              myndigheten och de andra icke-statliga organisationer, om jag
              uttrycker mig försiktigt, som har den faktiska makten i Gazaremsan
              och på Västbanken. Där tycker vi att det finns ett drag av dubbel
              bokföring i den text som utskottsmajoriteten står bakom. Det finns
              stora krav på den ena parten, men man avstår från att ha några
              mer specifika folkrättsliga krav på den andra parten.
            </seg>
            <seg xml:id="i-7a8f6b6c0daba05f-0">
              Den här barriären mellan Israel och Palestina är en väldigt allvarlig
              folkrättskränkning. Där har vi velat ha en snävare tolkning av
              det folkrättsliga brottet, nämligen när barriären uppförs på palestinskt
              territorium, och inte ha den vidare definition som ligger inbäddad
              i den text som majoriteten har samlat sig bakom.
            </seg>
          </u>
          <note type="speaker" xml:id="i-05d23b52ad7f6440-0">
            Anf. 107 HOLGER GUSTAFSSON (kd):
          </note>
          <u who="holger_gustafsson_268a76" next="cont" xml:id="i-3310893de28b48b7-0"/>
          <note xml:id="i-16321fd25ce65332-0">
            Herr talman! Först vill jag yrka bifall till vår reservation
            nr 3.
          </note>
          <u who="holger_gustafsson_268a76" prev="cont" xml:id="i-f5fa9a66a560bca5-0">
            <seg xml:id="i-f64bc5c85bea7fa3-0">
              Den mest debatterade folkrättsliga frågan för närvarande upplever
              jag vara humanitära interventioner och komplexiteten med detta.
              Vad gör världssamfundet då folkrättens principer krockar med de
              mänskliga rättigheternas principer? Det är vårt stora dilemma.
              Vad gör vi när FN:s säkerhetsråd inte är enigt? När har vi rätt
              att genomföra en så kallad humanitär intervention med i huvudsak
              militära medel? Vissa nöjer sig med att hävda säkerhetsrådets
              överhöghet och därmed också ansvar för att avgöra när något är
              legitimt eller inte. Andra ser en möjlighet till en folkrättslig
              tolkning för att hitta en lösning på problemet.
            </seg>
            <seg xml:id="i-e500df6ea63ff2ee-0">
              Låt oss konstatera att det traditionellt finns två allmänt accepterade
              undantag från FN:s våldsförbud, nämligen rätten till självförsvar
              och ingripanden auktoriserade av FN:s säkerhetsråd.
            </seg>
            <seg xml:id="i-b110bb29bc6a66c1-0">
              I den bästa av världar är säkerhetsrådets medlemmar helt överens
              om när en konflikt eller en kris är så allvarlig att det finns
              motiv för ett ingripande. Vi kristdemokrater vet att människan
              är ofullkomlig. Historien har inte gett oss anledning att ändra
              denna uppfattning. Vi är inte ensamma om den åsikten, och därför
              ser vi också att humanitära interventioner förekommer.
            </seg>
            <seg xml:id="i-36ef4230e00a93f7-0">
              En viktig humanitär intervention genomfördes av Nato i Kosovo
              på 1990-talet. Den var sent initierad och fick mycket allvarliga
              konsekvenser för den serbiska civila befolkningen. Det är delvis
              på grund av denna humanitära intervention som det i dag kan föras
              debatter kring vad som är folkmord och vad som inte är folkmord.
              Var går gränsen för folkmord? Det är visserligen en annan fråga,
              men det är ändå en till humanitära interventioner starkt förknippad
              fråga som vi måste reda ut.
            </seg>
            <seg xml:id="i-90edd8846139afa0-0">
              Herr talman! Folkmordet i Rwanda är det internationella samfundets
              och FN:s allra största skamfläck. Det som gör denna tragedi än
              mer obegriplig är att den kunde ha förhindrats, eller åtminstone
              lindrats med en intervention.
            </seg>
            <seg xml:id="i-f0061b9f1743f883-0">
              Folkrättens fundamentalister är de som väljer att stillatigande
              titta på eller vända ryggen till när människor kränks, bara folkrätten
              följs. För oss kristdemokrater är det en grundläggande plikt för
              alla demokratiska stater att verka för alla människors rätt till
              mänskliga fri- och rättigheter. Detta arbete bygger i allt väsentligt
              på civila och fredliga medel.
            </seg>
            <seg xml:id="i-b6539ea30d85e244-0">
              Men det är fortfarande omöjligt att demokratisera i krigszoner.
              Det är oerhört svårt att skapa ekonomisk utveckling i djupa konfliktlägen.
              Den väpnade interventionen behövs i extrema fall för att sätta
              stopp, kyla ned och skapa en utgångspunkt för något som är bättre.
              Det finns inga goda krig, men det har funnits och kommer att finnas
              humanitära interventioner som var och är nödvändiga.
            </seg>
            <seg xml:id="i-fb5410e2e726fa13-0">
              Herr talman! Vanligtvis bedöms om det finns en legitim rätt att
              ingripa eller inte. I själva verket borde frågan vara: När har
              vi skyldighet att ingripa? Detta är huvudbudskapet i en rapport
              som heter The Responsibility to Protect och presenterades av en
              kanadensisk organisation i december 2001. Rapporten omkonstruerar
              begreppet suveränitet. Vill en stat ha suveränitet måste den också
              ikläda sig det fulla ansvaret att skydda det eller de folk som
              ryms inom statens gränser.
            </seg>
            <seg xml:id="i-3c1f119f3698365d-0">
              Skyddar man inte folket åtnjuter staten inte suveränitet, och
              då måste principen om icke-inblandning stå tillbaka för omvärldens
              skyldighet att skydda de utsatta. Skyldigheten att skydda ger
              således en skyldighet att ingripa. Dessa tankegångar är så angelägna
              ur mänskliga rättigheters perspektiv att jag hoppas att vi får
              anledning att återkomma till dem i riksdagens fortsatta arbete
              kring folkrättens konsekvenser.
            </seg>
            <seg xml:id="i-0ab1c880e81196b7-0">
              Herr talman! I det betänkande vi nu debatterar har vi ägnat stort
              utrymme åt den arabisk-israeliska konflikten. Kristdemokraternas
              huvudsakliga ställningstaganden till denna konflikt ligger fasta.
              Men ändå: Ofta utpekas endera sidan som helt ansvarig för konflikten.
              Försöken att reda ut konflikten genom härledningar till olika
              avlägsna historiska skeenden är otaliga. Detta tillvägagångssätt
              har år ut och år in visat sig vara lönlöst. I stället måste vi
              lyfta fram och belysa situationen för helt vanliga israeler och
              palestinier, för de människor som vill kunna gå till jobbet, skolan
              eller restaurangen utan att riskera att bli bombade, beskjutna
              eller trakasserade.
            </seg>
            <seg xml:id="i-a48a9feda29d7234-0">
              Vi anser att bägge parter i konflikten är ansvariga för att få
              ett slut på konflikten. Vi anser att Sverige genom EU ska verka
              för en balanserad hållning till parterna i konflikten och uppmuntra
              parterna att uppnå ett fullständigt och varaktigt fredsfördrag
              genom nya förhandlingar.
            </seg>
            <seg xml:id="i-f83f34bf769e594c-0">
              Vägen till långsiktig och stabil fred är en tvåstatslösning.
              Sveriges roll i denna konflikt bör vara att som opartisk aktör
              bidra med stöd och ställa krav på bägge parters efterlevnad av
              folkrätten, av mänskliga rättigheter samt av de åtaganden man
              faktiskt har gjort i tidigare avtal. Det är av grundläggande betydelse
              att den svenska Mellanösternpolitiken bygger på och upprätthåller
              goda relationer till konfliktens alla parter.
            </seg>
            <seg xml:id="i-5605497d48616a94-0">
              Sverige och EU ska fördöma alla våldshandlingar vare sig de manifesteras
              i terrordåd av självmordsterrorister eller i form av repressalier
              med anledning av terrordåden.
            </seg>
            <seg xml:id="i-fc6634f9fd4c92bf-0">
              Det så kallade Genèveinitiativet är enligt Kristdemokraterna
              extra intressant eftersom det i betydande grad bygger på de bägge
              folkens vilja. Detta initiativ kan vara ett komplement till färdkartan
              för fred.
            </seg>
            <seg xml:id="i-2ec3a0905cc4f37d-0">
              Slutligen måste omvärldens politiska och ekonomiska stöd till
              parterna relateras till den vilja att uppnå fred i regionen som
              verkligen nås, de framsteg som verkligen görs på fälten. Med detta
              menar jag
            </seg>
            <seg xml:id="i-7851061aeb3573a4-0">
              Till sist, herr talman: Detta måste vara ovillkorliga krav på
              parterna. Dessutom måste upprättandet av en palestinsk statsbildning
              kombineras med långtgående politiska och ekonomiska reformer för
              att nå ett demokratiskt statsskick.
            </seg>
            <seg xml:id="i-90ee59921552e3bd-0">
              Herr talman! Jag ska börja med att yrka bifall till våra reservationer
              4 och 11. Givetvis står jag också bakom Vänsterpartiets särskilda
              yttrande.
            </seg>
            <seg xml:id="i-c32233c350574e55-0">
              Jag ska här lyfta fram frågan om folkrätten inför framtiden.
              Folkrätt är synonymt med internationell rätt och associeras inte
              enbart till mänskliga rättigheter utan täcker hela rättssystemet.
            </seg>
            <seg xml:id="i-40ebbdf54ca8d04d-0">
              Det påstås att det internationella samfundet och folkrätten efter
              det kalla krigets slut står inför nya globala utmaningar som sätter
              individers rättigheter och staters suveränitet i motsats till
              varandra. Faktum är att staters suveränitet tillhör den klassiska
              folkrätten, och FN-stadgan är byggd på staters suveränitet. Suveräna
              stater är aktörer i folkrätten, det vill säga den internationella
              rätten, och FN är den högsta folkrättsliga instansen, uppbyggd
              just på suveräna stater.
            </seg>
            <seg xml:id="i-58e2e6262c853070-0">
              En viktigare fråga för regeringen verkar vara hur man ska åstadkomma
              en förändring av folkrätten så att den i stället gräver i staters
              territoriella suveränitet. En sådan förändring av folkrätten kan
              ske antingen genom ändringar av FN-stadgan eller genom en utveckling
              av folkrätten. För förändring av FN-stadgan krävs två tredjedels
              majoritet. Vidare måste förändringen ratificeras av två tredjedelar
              av medlemsstaterna inklusive de fem permanenta medlemmarna av
              säkerhetsrådet. Dessutom krävs att förändringen accepteras av
              det internationella statssamfundet i dess helhet.
            </seg>
            <seg xml:id="i-b2dbbc70e64fb769-0">
              Utskottet konstaterar att det är svårt att förändra FN-stadgan
              på det viset och väljer i stället en utveckling av folkrätten.
              Diskussionen om utvecklingen av folkrätten har sin bakgrund i
              Natos militära ingripande 1999 mot Folkrepubliken Jugoslavien.
              Natoländerna med USA i spetsen angav humanitära motiv för sitt
              ingripande mot Folkrepubliken Jugoslavien. Ingripandet hade inget
              stöd i FN:s säkerhetsråd.
            </seg>
            <seg xml:id="i-664bebf8e73650a2-0">
              Utskottets syn på utvecklingen i Kosovo före Natos ingripande
              har en stark inriktning mot att acceptera Natoländernas beskrivning
              av situationen i Kosovo som ett självklart historiskt faktum.
              Vad beträffar den diskussion som uppstått till följd av Natos
              intervention i Kosovo är det ett faktum att historieskrivningen
              kring detta exempel är omdiskuterad. Den historiska utvecklingen
              av vad som hände i Kosovo efter Natoangreppet har beskrivits av
              flera kritiska journalister men också av fredsförhandlaren och
              OSSE:s representant i Belgrad överste Bo Pellnäs.
            </seg>
            <seg xml:id="i-312908ad203adfcd-0">
              Enligt representanten för organisationen för säkerhet och samarbete
              i Europa, det vill säga OSSE:s representant, var situationen i
              Kosovo inte alls så enkel och självklar att den motiverade ett
              omedelbart ingripande. Massflykten från Kosovo inleddes inte förrän
              bombningarna av Folkrepubliken Jugoslavien påbörjats.
            </seg>
            <seg xml:id="i-1f9fd714480b60ec-0">
              Man bör vara ytterst försiktig med att föra långtgående resonemang
              om folkrätten kring detta enda fall. Det är av största vikt att
              det inte omvandlas till ett prejudikat eller ges en plats i folkrätten.
              Det skulle underminera respekten för FN-stadgan.
            </seg>
            <seg xml:id="i-2a6144ee22a2796e-0">
              USA och dess allierade har senare genomfört ytterligare ett sådant
              här krig utan FN:s mandat. Som bekant rättfärdigades inte USA:s
              och dess allierades folkrättsvidriga krig i Irak med hänvisning
              till de mänskliga rättigheterna utan med förekomsten av, som det
              senare visade sig, obefintliga massförstörelsevapen. Angreppet
              på Irak genomfördes inte med hänvisning till grova brott mot mänskliga
              rättigheter utan med hänvisning till falska uppgifter om innehav
              av massförstörelsevapen och till att Saddam Hussein gav skydd
              åt terrornätverket al-Qaida. Bägge uppgifterna visade sig enligt
              USA:s utrikesminister Colin Powell vara felaktiga.
            </seg>
            <seg xml:id="i-dad620f00374acb6-0">
              Militarismen i USA:s ledning utsatte Irak för sanktioner som
              kostade två miljoner människor livet. Man bombade landets infrastruktur
              sönder och samman och anföll sedan landet i tron att man därigenom
              införde demokrati i landet.
            </seg>
            <seg xml:id="i-451e8a062aca2666-0">
              Det man kan fråga sig om Saddam Husseins tid vid makten är: Vad
              gjorde USA och dess allierade för att understödja motståndet mot
              honom? Vad gjorde man för att understödja demokratiska krafter
              i landet? Man gjorde ingenting. Tvärtom samarbetade man med honom.
              Saddam Hussein betraktades som en hedervärd bundsförvant i kriget
              mot Iran, som också kostade miljoner människor livet.
            </seg>
            <seg xml:id="i-624343cb8f918099-0">
              President Bush, hans administration och Storbritannien har försökt
              framställa sitt krig som en kamp för demokratin. Det är obegripligt
              hur man kan förvänta sig trovärdighet när man tidigare har betraktat
              demokratins värsta fiende som en vapenbroder och bundsförvant.
            </seg>
            <seg xml:id="i-8d7da6115b7d00fc-0">
              Till sist vill jag säga att staternas territoriella suveränitet,
              med andra ord neutralitetsrätten, tillhör det klassiska området
              i internationell rätt. Folkrätten är mellanstatlig, det vill säga
              det finns ingen under- och överordning. Internationell rätt täcker
              hela rättssystemet med FN i ledet.
            </seg>
            <seg xml:id="i-db72182c84613f48-0">
              Vi anser att folkrättsbetänkandet tyvärr är grunden för ett försök
              att legitimera den rådande maktordningen i världen. I stället
              för att åsidosätta FN-stadgan borde regeringen lägga all sin kraft
              på att FN med sin legitimitet ska stå som garant för att rätt
              ska gå före makt och godtycklighet i världspolitiken.
            </seg>
            <seg xml:id="i-e0b607602797f0c4-0">
              Återupptagna förhandlingar
            </seg>
          </u>
          <note xml:id="i-9db6cda1ecc3cd63-0">
            Anf. 108 SERMIN ÖZÜRKÜT (v):
          </note>
          <note xml:id="i-dae1e867a742b9c0-3">
            Föredrogs
          </note>
          <note xml:id="i-e17a2db1dcb6c71e-1">
            Ajournering
          </note>
          <note xml:id="i-8c723379a6d4ca93-0">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note xml:id="i-ac63831b87f88e48-0">
            Förhandlingarna återupptogs kl. 16.00.
          </note>
          <note xml:id="i-f6bb876efcffbfd9-0">
            12 § Beslut om ärenden som slutdebatterats vid dagens sammanträde
          </note>
          <note xml:id="i-5c10a99772bd7929-1">
            Punkt 3
          </note>
          <note xml:id="i-18a57864fe6c6b8b-0">
            Punkt 5
          </note>
          <note xml:id="i-2a24f2fec9156801-1">
            Punkt 6
          </note>
          <note xml:id="i-751895162c7e0376-1">
            Punkt 11
          </note>
          <note xml:id="i-fdd16c1c172fcbf7-0">
            Punkt 17
          </note>
          <note xml:id="i-61c7f66b0ad84f57-2">
            Övriga punkter
          </note>
          <note xml:id="i-906236eeeea5a48b-2">
            Punkt 1
          </note>
          <note xml:id="i-d6fa1055025c1207-0">
            Punkt 8
          </note>
          <note xml:id="i-6543fbfdd0db36a1-0">
            Punkt 10
          </note>
          <note xml:id="i-751895162c7e0376-2">
            Punkt 11
          </note>
          <note xml:id="i-61c7f66b0ad84f57-3">
            Övriga punkter
          </note>
          <note xml:id="i-906236eeeea5a48b-3">
            Punkt 1
          </note>
          <note xml:id="i-d6bf1f369d55fd44-1">
            Punkt 2
          </note>
          <note xml:id="i-5c58392a42b8c31d-0">
            13 § (forts. från 11 §) Folkrätt (forts. UU11)
          </note>
          <note type="speaker" xml:id="i-70c0ecb8c3b27785-0">
            Anf. 109 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-1">
            <seg xml:id="i-13516729c35d7535-0">
              Herr talman! Det är intressant att se att kommunismen nu visar
              sitt rätta ansikte och att Sermin i sitt enorma USA-hat inte ens
              kan se till den verklighet som finns.
            </seg>
            <seg xml:id="i-a439dcc2ef6f2512-0">
              Jag tror inte Sermin Özürküt lyssnade ordentligt när jag pratade
              om Kosovo. Jag sade nämligen att problemen uppstår när säkerhetsrådet
              självt inte uppfyller FN-stadgans principer. FN-stadgans principer
              är viktigare än vad som finns skrivet i stadgan som sådan. De
              är viktigare än vad säkerhetsrådet beslutar. Stadgans principer
              står över allt. En humanitär intervention, som man gjorde i Kosovo,
              var i det läget alldeles nödvändig.
            </seg>
            <seg xml:id="i-6ef50e39bcacec85-0">
              Tvärtemot vad Sermin Özürküt påstår var det många som flydde.
              Jag känner själv ett stort antal kosovoalbaner, bland annat en
              läkare som numera jobbar i Sverige, som har beskrivit de förfärliga
              övergrepp som serberna begick mot kosovoalbanerna. Det här är
              absolut nu inget försvar för att kosovoalbaner senare ska fördriva
              serber. Situationen är ingalunda enkel i Kosovo. Vi lär inte kunna
              diskutera statusen det sade jag också i mitt huvudanförande för
              Kosovo förrän vi har klarat ut och fått en stabil situation där
              olika minoriteter garanteras möjlighet att vara på plats.
            </seg>
            <seg xml:id="i-a5b6d3981535925d-0">
              Det är konstigt i fråga om Mellanöstern och Irak. Sermin Özürküt
              och jag har varit på samma möten i Washington i vintras, där man
              konstaterade att George Bush och hans administration är den första
              amerikanska administration som satsar på att införa demokrati
              och mänskliga rättigheter och inte samarbetar med vilka diktatorer
              som helst.
            </seg>
            <seg xml:id="i-c54622ac56617725-0">
              Anf. 110 SERMIN ÖZÜRKÜT (v) replik:
            </seg>
            <seg xml:id="i-55e7cb86514a0f90-0">
              Herr talman! Det är inte något USA-hat, däremot är det en fördjupad
              känsla för fred och för att lösa konflikter med fredliga medel
              i världen.
            </seg>
            <seg xml:id="i-edebc9d55667f29a-0">
              Angående Irak, Kosovo och så vidare kan jag säga att dagens globala
              utmaningar handlar om militarism och terrorism. Det är vi överens
              om. Det finns ett samspel mellan de två. Vi kan inte prata om
              preventiva interventioner utan att nämna de två hoten mot nationalstaterna,
              särskilt i det stora Mellanöstern.
            </seg>
            <seg xml:id="i-c04ebf8b37ecc4e1-0">
              Det ena hotet utgörs av militära interventioner och ockupation,
              som kan sluta i att nationalstater smulas sönder. Därmed öppnas
              vägen för omfattande kontroll av naturtillgångar. Det andra hotet
              utgörs av religiös fundamentalism, både i kristen och muslimsk
              form. Den ser sin identifikation inte i nationalstaten utan i
              religionen. Båda hoten har en benägenhet att sudda ut nationsgränserna
              och nationella administrationer. Det ena lägger grunden för terrorism,
              och det andra skapar terrorister. På det viset skapar kriget,
              militära interventioner, mot terrorism mer terrorism.
            </seg>
            <seg xml:id="i-a8a9037317921646-0">
              Så tycker vi i Vänsterpartiet.
            </seg>
          </u>
          <note type="speaker" xml:id="i-ce26d8f7fa7c5eb8-0">
            Anf. 111 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-2">
            <seg xml:id="i-978c158b71ce71b4-0">
              Herr talman! Sermin Özürküt och jag hade en debatt för någon
              månad sedan om mänskliga rättigheter. Då frågade jag om Sermin
              Özürküt bekände sig till kommunismen. Då svarade hon ja. Det vore
              intressant att få veta om det fortfarande är så. Då klingar det
              falskt att tala om att använda fredliga medel, att förhandla i
              stället för att angripa, att vara mot folkmord. Man representerar
              då en ideologi som står bakom de värsta folkmorden i hela världens
              historia någonsin under sovjetkommunismen.
            </seg>
            <seg xml:id="i-2401fb06b2db97b1-0">
              När det gäller nationalstaterna i wider Middle East kan vi konstatera
              att inte ett enda av arabländerna, inte heller Iran, är demokratier.
              Är det inte på tiden att vi försöker tillsammans, Europa och USA,
              promota och se till att vi får en demokratisk utveckling och mänskliga
              rättigheter? Det är väl det vi ska göra i stället för att tala
              om nationalstaternas suveränitet. Det är gammal sovjetretorik
              som jag hoppades att vi inte skulle behöva höra i den här kammaren
              någonsin mer.
            </seg>
            <seg xml:id="i-c682fffc3f3a0f18-0">
              Anf. 112 SERMIN ÖZÜRKÜT (v) replik:
            </seg>
            <seg xml:id="i-5439176da8f9ac68-0">
              Herr talman! När argumenten tryter tar man fram kommunistiska
              övergrepp.
            </seg>
            <seg xml:id="i-8c9ac256cf7041b2-0">
              Jag kan upprepa vad jag sade den dagen jag stod här. Jag sade
              att jag också kan kalla mig kommunist, inte i den bemärkelsen
              att det skulle handla om förtryck men i den bemärkelsen att jag
              tror på socialismen. Jag ser inget hinder för att upprepa detta.
            </seg>
            <seg xml:id="i-4c50f52b5456f8a1-0">
              Sedan var det frågan om wider Middle East -projektet. Vem bestämmer
              om, vem har monopol på, demokratibegreppet? Mellanöstern har varit
              centrum för tre stora världsreligioner. Mellanöstern har inte
              varit den delen av världen som har enbart ett problem. Varför
              kommer nyliberaler in i bilden och utövar monopol på demokratibegreppet?
            </seg>
          </u>
          <note type="speaker" xml:id="i-55e0a0701daa0492-0">
            Anf. 113 LOTTA N HEDSTRÖM (mp):
          </note>
          <u who="lotta_hedstrom_01417a" next="cont" xml:id="i-9e699e50acdfb366-1"/>
          <note xml:id="i-22a0ed0ca97d633f-0">
            Herr talman! Låt mig börja med att notera vilka reservationer
            som jag yrkar bifall till. Det är nr 9 om Israel och Palestina
            och nr 12 om tilläggsprotokoll till ESK-konventionen.
          </note>
          <u who="lotta_hedstrom_01417a" prev="cont" xml:id="i-9dc0d2f725a07235-1">
            <seg xml:id="i-973a083ca8af6339-0">
              Folkrätt är ett vitt begrepp, och ibland är definitionen något
              sladdrig i kanten. Internationell offentlig rätt enligt Röda Korset
              inbegriper mänskliga rättigheter, flyktingrätt och humanitär rätt
              samt i viss mån nedrustningsarbetet. Handelsrätt står i en klass
              för sig. Dessutom finns sedvanerätt, som äger giltighet och tillämpning
              oavsett om alla stater skrivit på eller inte. Numera är således
              även de mänskliga rättigheterna på individnivå inbegripna. Därmed
              är folkrätt detsamma som summan av FN:s alla konventioner och
              resolutioner, Genèvekonventionerna samt i viss mån praxis sedd
              som tillämpning över tid.
            </seg>
            <seg xml:id="i-010e026cba52acbf-0">
              Tyvärr har uppdelningen i utskottets båda betänkanden om folkrätt,
              det vill säga staters angelägenheter, och mänskliga rättigheter
              kallat MR i fortsättningen inte blivit helt glasklar.
            </seg>
            <seg xml:id="i-d6f247742cfb1f92-0">
              Poängen är emellertid att det inte längre i dagens värld håller
              att enbart beakta staters rättigheter som incitament för ingripande
              av världssamfundet. Man måste också väga in individers, det vill
              säga människors, rättigheter.
            </seg>
            <seg xml:id="i-766d0d98cda3094e-0">
              Komplikationen är att om man helt överger den klassiska folkrättsdefinitionen
              kan en alltför vid dörr öppnas för att andra länder, utan ett
              hållbart mandat, tar sig för att intervenera på eget bevåg och
              åberopa ett försvar av mänskliga rättigheter. Därför behöver regelverket
              något modifieras, och därför behövs en avvägd nulägesanpassning.
            </seg>
            <seg xml:id="i-b1524fe888bc9f75-0">
              MR-interventioner ska likafullt alltid vara FN-mandaterade, menar
              vi. Nödvändigheten att värna FN:s status och samtidigt göra de
              nödvändiga reformerna för effektivitet och handlingskraft i världsorganisationen
              är krav som måste resas i samma andetag. Inte minst ett reformerat
              säkerhetsråd med bättre representativitet än i dag är nödvändigt.
              Utan ett respekterat och starkt FN är nämligen ingen folkrätt
              möjlig.
            </seg>
            <seg xml:id="i-c05b3d435273a60e-0">
              De stora MR-konventionerna är utomordentligt viktiga i vår värld,
              och det är en triumf att mänskligheten har kunnat samla sig till
              och formulera dem. Vi behandlade dem i UU9 för en månad sedan.
              Av de sex viktigaste har fem ett så kallat tilläggsprotokoll av
              olika kaliber, men gemensamt för dem är att de står för en möjlighet
              för individer och grupper att klaga på sin regering över hur denna
              uppfyller de förpliktelser som finns ratificerade i fördraget.
              En sådan möjlighet finns redan i dag när det gäller de medborgerliga
              och politiska rättigheterna. Även konventionerna mot tortyr, rasdiskriminering
              och diskriminering av kvinnor har en individuell klagomöjlighet.
              Det skulle också tvinga fram en rättspraxis på området. Ett tilläggsprotokoll
              även till ESK-konventionen, alltså konventionen om ekonomiska,
              sociala och kulturella rättigheter, skulle vara värdefullt i den
              bemärkelsen.
            </seg>
            <seg xml:id="i-9495c145157c1b5a-0">
              Herr talman! Sveriges agerande under den 57:e sessionen av FN:s
              människorättskommission i Genève i fjol var emellertid minst sagt
              förvånande. Våra representanter blockerade där ett sådant tilläggsprotokoll
              till ESK-konventionen fast det, som sagt, är bara den som saknar
              det.
            </seg>
            <seg xml:id="i-2f7697c0172b623c-0">
              Om konventionsrättigheterna kränks, exempelvis vad gäller individers
              rätt till utbildning och arbete, rätten att bilda fackförbund,
              rätten till mat och bostad, rätten till hälsa och en tillfredsställande
              levnadsstandard och social trygghet, borde man kunna få vända
              sig till FN:s granskningskommitté för konventionens efterlevnad,
              den så kallade ESK-kommittén. Rätten till mat hör exempelvis till
              de grundläggande mänskliga rättigheterna och är själva förutsättningen
              för all annan utveckling.
            </seg>
            <seg xml:id="i-1dcd3ac789102bc5-0">
              Förutom klagomöjligheten skulle en tilläggskonvention också bidra
              till förståelsen och tillämpningen av de här rättigheterna, och
              det skulle för de ekonomiska, sociala och kulturella rättigheterna
              vara ett värdefullt steg att få bort den tveksamma gradering som
              ibland har gjorts mellan olika kategorier av rättigheter. Det
              diskuterade vi bland annat i det förra betänkandet om mänskliga
              rättigheter.
            </seg>
            <seg xml:id="i-7b77e2c6dfc9cf82-0">
              Sverige, som traditionellt har varit ett föregångsland vad gäller
              mänskliga rättigheter, borde i stället för att motarbeta och förneka
              det här ta en ledande roll för att ett sådant här tilläggsprotokoll
              för de ekonomiska, sociala och kulturella rättigheterna skrivs.
            </seg>
            <seg xml:id="i-2da2f001503a4c2a-0">
              Herr talman! Runt den internationella brottmålsdomstolen tycks
              numera råda en tämligen stor enighet i denna kammare. Men för
              bara tre år sedan, i samband med att USA stod i begrepp att åberopa
              en uttänjd självförsvarsrätt genom att bomba världens fattigaste
              land, därför att några galningar kört in med flygplan i World
              Trade Center, höjdes blott förvånade ögonbryn från regeringshåll
              och från borgerligt håll när Miljöpartiet hävdade att terrorism
              lämpligen bekämpas med polisiära och brottsbekämpande metoder
              à la ICC, det vill säga Internationella brottmålsdomstolen, snarare
              än på ett militärt sätt. Då fanns inte Brottmålsdomstolen på plats,
              men det hade definitivt varit rätt första instans, i stället för
              ett reflexmässigt bombande av Afghanistan för att komma till rätta
              med terroristerna.
            </seg>
            <seg xml:id="i-c3a1987c9e8c81cf-0">
              Terrorbekämpningen har för övrigt i alltför stor utsträckning
              dessutom tillåtits bli alibi för allehanda inskränkningar i demokratiska
              friheter och medborgerliga rättigheter, men för det kommer det
              nog att bli ett stopp. Man kan inte försvara demokratin med icke-demokrati.
              Medlen måste rimma med målen. Det här är vi alltfler som blir
              medvetna om. Statsterrorism, som nämns i betänkandet tack vare
              Miljöpartiet, kan man bara komma till rätta med om den pekas ut
              och nämns vid namn av omvärlden.
            </seg>
            <seg xml:id="i-b024fc3e32779e5c-0">
              I dag menar vi alla att ICC, Brottmålsdomstolen, är ett värdefullt
              tillskott till instrumenten för att följa upp efterlevnaden av
              internationella överenskommelser och straffa förbrytelser mot
              mänskligheten. Det är tur att världen ändå går framåt.
            </seg>
            <seg xml:id="i-60dfd40731b71efb-0">
              Så, herr talman, slutligen till sorgebarnet hela världens värsta,
              farligaste och mest högexplosiva konflikt. Ingen folkrätt tycks
              längre gälla. Ingen respekt för mänskligt liv, värdighet eller
              rättigheter syns till i Det heliga landet, bara skräck, demonisering
              och vedergällningsspiraler.
            </seg>
            <seg xml:id="i-abb35d30b2ddd0c2-0">
              Tio israeler döda i självmordsattack. Tio palestinier dödade
              av bulldozers som malt ner bostadshus. Ledare som öppet och på
              rad mördas av en stat.
            </seg>
            <seg xml:id="i-400cf7c4cdf8520a-0">
              Dag efter dag matas vi med dessa rapporter.
            </seg>
            <seg xml:id="i-dbe860655c9a6e01-0">
              Blair flinar, och Bush nickar. Persson glider.
            </seg>
            <seg xml:id="i-3c3af5678c9bcded-0">
              Nästa vecka träffar jag BTselem och Gush Shalom, freds- och MR-organisationer
              från Israel som inger hopp, liksom de israeliska befäl som vägrar
              lyda och de aktivister, enskilda personer, som åker ned för att
              vittna och skydda som mänskliga sköldar. Världens ledare gör det
              inte.
            </seg>
            <seg xml:id="i-f57a04454ecbdff6-0">
              Mot bakgrund av att världssamfundet inte har agerat tillräckligt
              tydligt och effektivt mot ockupationsmaktens övervåld har civila
              medborgare från hela världen i stället valt att agera på egen
              hand. Fredsrörelsen och enskilda fredsaktivister har velat ta
              det ansvar som deras regeringar inte tagit. Men deras närvaro
              ersätter inte världssamfundets.
            </seg>
            <seg xml:id="i-a216968fc4ad3691-0">
              Det palestinska folket är i stort behov av det internationella
              samfundets hjälp, närvaro och övervakning. Sedan hösten 2000,
              då den andra intifadan inleddes och den israeliska ockupationen
              av Palestina och våldet mot palestinierna eskalerade, har palestinierna
              bett det internationella samfundet om sådan hjälp, närvaro och
              övervakning. Syftet har varit att på ett rättvist och rättskipande
              sätt skydda den palestinska civilbefolkningen från den israeliska
              arméns övertramp. Det är beklagligt att denna vädjan inte har
              hörsammats. Den svenska regeringen borde kraftfullt höja sin röst
              och kräva att Israel respekterar de internationella fredsaktivisternas
              närvaro och deras mänskliga rättigheter.
            </seg>
            <seg xml:id="i-083e3d9a3f4fcdcf-0">
              Det finns med andra ord ett stort behov av en stadig internationell
              närvaro inom FN:s ram för att säkerställa att den israeliska armén
              inte kränker palestinier.
            </seg>
            <seg xml:id="i-764488c2340b03f8-0">
              Herr talman! Enskilda människor går ofta vilse och förleds till
              våld och felsteg i rädsla och förvirring, men när hela statsapparaten
              rusar i blindo som mordmaskiner måste väl omvärlden till sist
              reagera? Eller gäller omvärldens tillrättavisningar bara hutuer,
              kosovoalbaner, västafrikaner och kongoleser?
            </seg>
            <seg xml:id="i-cf0e613801828ec5-0">
              I Mellanöstern har alla låtit allting pågå för länge och för
              opåtalat. Vi har varit för undfallna.
            </seg>
            <seg xml:id="i-387ac4cd65c95a4c-0">
              Varför underkastas inte Israel atomorganet IAEA:s inspektioner?
              Hur kan de slippa all sådan insyn, när alla vet att de är en atomvapennation?
            </seg>
            <seg xml:id="i-48cfc3f0ba950caa-0">
              Hur kan Bush legitimera bosättningspolitiken och Sharons framfart?
            </seg>
            <seg xml:id="i-150d3352a3d91113-0">
              Varför plockas inte helt sonika den fula muren ned?
            </seg>
            <seg xml:id="i-315029807a7ec8bd-0">
              Hur kan färdplanen bara tillåtas haverera?
            </seg>
            <seg xml:id="i-f90c09caf6539753-0">
              Vilka mänskliga rättigheter, herr talman, gäller nu för Mordechai
              Vanunu när han efter 18 år släppts ut från fängelse, sedan han
              avslöjade kärnvapenprogrammet, och har säkerhetstjänsten med repressalier
              i hälarna?
            </seg>
            <seg xml:id="i-e4e9eb903c79fff4-0">
              Vit världsmedelklass omfattas tydligen inte av sanktionssystemen
              i folkrätten.
            </seg>
            <seg xml:id="i-526392b349faad9a-0">
              Miljöpartiet menar att Palestina förblir den svagare parten.
              Låt vara att den också är korrupt och internt för försvagad för
              att klara av att hålla terrorister, extremister och sina desperados
              kort. Men de saknar en armé. De saknar stormaktsstöd. De saknar
              det mesta. De saknar rättigheter som stat, eftersom de inte har
              erkänts som stat, och civilbefolkningen saknar den elementäraste
              mänskliga rättigheten den till sitt liv.
            </seg>
            <seg xml:id="i-b8b126552840dd17-0">
              Herr talman! Jag är trött på att stå här år ut och år in i talarstolen
              och vara ett lamt vittne till folkmord och folkfördrivning i Mellanöstern.
            </seg>
            <seg xml:id="i-63c03d66a830cadb-0">
              Man talar om w ider Europe och g reater Middle East och allt
              vad det heter på stormaktspolitikens språk. Vad det handlar om
              är bigger and bigger greed och e normous ambitions for power .
            </seg>
          </u>
          <note type="speaker" xml:id="i-36a80767c9f6a8b6-0">
            Anf. 114 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-3">
            <seg xml:id="i-8c0e9bb2459218e2-0">
              Herr talman! Lotta Nilsson Hedström började väldigt bra, tycker
              jag, men sedan var det några saker som gav mig anledning att begära
              replik.
            </seg>
            <seg xml:id="i-8a54646dd95bda08-0">
              Det gäller frågan om ekonomiska, sociala och kulturella rättigheter.
              Tycker verkligen Miljöpartiet att de är lika viktiga som de politiska
              rättigheterna, rätten till liv och rätten att inte torteras och
              så vidare? Vill man verkligen gradera det på så sätt att man likställer
              det, vilket är risken om man antar det här tillägget?
            </seg>
            <seg xml:id="i-b3620ddc63ef0da1-0">
              Menar Lotta Nilsson Hedström att man inte ska använda militära
              medel över huvud taget mot terrorister? Jag tänker på kommentaren
              om Afghanistan. Efter att FN hade krävt att talibanregimen skulle
              utlämna Usama bin Ladin och terroristerna och man vägrade att
              göra det var det ju folkrättsligt fullständigt korrekt att anfalla
              landet. Det hade vilken stat som helst kunnat göra. Nu var det
              egentligen bara USA som hade förmågan. Tycker inte Lotta Nilsson
              Hedström att det är en rimlig hållning att man ändå bekämpar terrorism
              med alla till buds stående medel? Polisiära metoder i all ära,
              men man kanske måste göra bådeoch.
            </seg>
            <seg xml:id="i-a26c9551ffe5e01c-0">
              Sedan gäller det IsraelPalestina-konflikten. Kan vi bli överens
              om att det kanske är en sådan kraftfull organisation som Nato
              som måste finnas på plats för att garantera två staters säkra
              gränser? Men ska man ha det måste samtliga arabstater erkänna
              Israels gränser, och Israel måste erkänna Palestinas.
            </seg>
            <seg xml:id="i-c56a4ccf64a0c36e-0">
              Tycker inte Lotta Nilsson Hedström att det skulle kunna vara
              bra om man åtminstone börjar med Sharonplanen och utrymmer Gaza?
              Det är många palestinier, bland annat dem som jag träffade i Istanbul,
              som har sagt till mig att det är bra om man börjar med det, så
              att man har någon startpunkt.
            </seg>
          </u>
          <note type="speaker" xml:id="i-a7e1ef1b9b51f308-0">
            Anf. 115 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-2bebe75058bc3bcd-1">
            <seg xml:id="i-2180abed2721aeb3-0">
              Herr talman! Jag kommer inte att hinna svara på alla frågorna
              på den här korta stunden.
            </seg>
            <seg xml:id="i-2808c31cb9969ed3-0">
              Vad det gäller tilläggsprotokollet till konventionen om ekonomiska,
              sociala och kulturella rättigheter säger jag: Ja, de är likvärdiga.
              Det är inte någon privat åsikt som jag eller Miljöpartiet hyser,
              utan det menar folkrättsexperter. De sex stora konventionerna
              och de här grupperingarna av rättigheter ska vara ömsesidigt understödjande
              och likvärdiga. Det är så som man lär ut, och det är så det ska
              vara. Den diskussionen hade vi i samband med MR-betänkandet. Det
              är vår ståndpunkt, och vi delar den med väldigt många andra. I
              dagens läge är det obsolet att gradera dem. Så tyvärr: Mitt svar
              är inte bejakande till din ståndpunkt. Jag tycker att de är likvärdiga.
            </seg>
            <seg xml:id="i-5b7b6a0d9e7eede8-0">
              Jag tycker att det skulle vara ett oerhört kraftfullt och bra
              instrument att faktiskt ha ett tilläggsprotokoll så att vanliga
              människor och grupper kan hävda sin rätt. I dag har staterna ett
              övertag på det här området. Det är kanske inte minst viktigt i
              utvecklingsländer som har korrupta regimer.
            </seg>
            <seg xml:id="i-ffa64bf0c5f723d9-0">
              Sedan var det den mycket viktiga frågan om militära metoder.
              Det vi har sett under senare år är att det finns en reflexmässighet.
              Det är någon sorts teknologiskt imperativ, som det brukar kallas
              i andra sammanhang, nämligen att finns prylarna så använder man
              dem.
            </seg>
            <seg xml:id="i-5543f33556971e55-0">
              Vi menar att i terrorismbekämpningen är de militära metoderna
              naturligtvis de som man använder sist. Först börjar man med diplomatiska,
              politiska påtryckningar. Möjligheterna till smarta, riktade sanktioner
              är i dag mycket bättre utarbetade än de kanske var under den tid
              när Iraksanktionerna var i full svang. Visar det sig att man inte
              över huvud taget kommer till rätta med terrorister kan man överväga
              militära medel, men då måste de vara oerhört väl mandaterade.
              Det är ju mandatet som är den kritiska frågan.
            </seg>
            <seg xml:id="i-37803fe19571b78a-0">
              När det sedan gäller vem som bär upp mandatet kan det vara Nato,
              och det kan vara andra styrkor. Men man sätter inte i gång med
              alla till buds stående medel första dagen och pangar och bombar
              var än man behagar, ibland med dolda motiv.
            </seg>
          </u>
          <note type="speaker" xml:id="i-7d4c25f5c3245d26-0">
            Anf. 116 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-4">
            <seg xml:id="i-d91c57f452144829-0">
              Herr talman! Det var ju klarläggande om de här ekonomiska, sociala
              och kulturella rättigheterna. Jag har svårt att förstå det resonemanget.
            </seg>
            <seg xml:id="i-fcaa8d1865ef782f-0">
              Sedan gäller det Afghanistan och användande av militära medel.
              Eftersom FN hade försökt och krävt att man skulle få terroristerna
              utlämnade och det inte fungerade måste vi väl vara överens om
              att den yttersta metoden då är att använda just militära medel.
              Det borde väl vara någonting som vi kan enas om i det här sammanhanget.
            </seg>
          </u>
          <note type="speaker" xml:id="i-e63bcd40cf640dbb-0">
            Anf. 117 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-2bebe75058bc3bcd-2">
            <seg xml:id="i-07be305593ef56b7-0">
              Herr talman! Så här var tågordningen när det gällde Afghanistankonflikten:
            </seg>
            <seg xml:id="i-b6620846363402f4-0">
              Anledningen till att USA inriktade sig på Afghanistan var att
              man åberopade självförsvarsrätten enligt FN-stadgan. Man ansåg
              sig vara angripen. Man ansåg sig vara i krig. Man ville använda
              rätten att försvara sig med eller utan ett större FN-mandat. Så
              småningom slängde man in bekämpandet av talibaner, som jästen
              efter degen. Man skyndade sig att också lägga in någon sorts vällovligt
              alibi, nämligen att alla tyckte illa om talibaner. Det var den
              tågordning som var, och det finns dokumenterat på väldigt många
              ställen. I dag talar man om vilken välgärning det var.
            </seg>
            <seg xml:id="i-f886dcf0251185a0-0">
              Läget i Afghanistan är inte stabilt. Det visar sig att detta
              bombande naturligtvis var mer destruktivt än välgörande för alla
              parter på alla nivåer. Man har inte uppnått någonting. Man har
              inte krossat al-Qaida. Man har inte hittat Usama bin Ladin. Det
              var en dålig metod. Så är det.
            </seg>
            <seg xml:id="i-13bf6697b6f4f651-0">
              Du bad också om svar när det gäller Israel och Palestina. Det
              handlar ju om att säkra gränser. Det handlar om att Israel har
              förgripit sig på palestiniernas gränser ända sedan 1967. Självklart
              ska en tvåstatslösning bygga på säkra gränser och ett erkännande
              av båda parters rätt till existens. Jag tror att vi är ganska
              eniga om det.
            </seg>
            <seg xml:id="i-c97090896989a915-0">
              Det som jag menar i grunden gör IsraelPalestina-debatten infekterad
              är att man inte riktigt vågar erkänna att de inte är jämbördiga
              parter. Den ena är inte en stat. Den ena har inte en armé. Palestinierna
              är alltså i underläge, och detta måste man se när man bedömer
              den här konflikten.
            </seg>
          </u>
          <note type="speaker" xml:id="i-4d2ecfc548ad9183-0">
            Anf. 118 KENT HÄRSTEDT (s):
          </note>
          <u who="kent_harstedt_a66937" xml:id="i-fc14331a7637f8c7-0">
            <seg xml:id="i-7a8cd3bd6eb1370f-0">
              Herr talman! Låt mig inleda med att säga ett par ord om Göran
              Lindblad, som ju har varit flitig och aktiv i talarstolen i dag.
              Jag har suttit och ruvat på ett antal repliker som jag gärna skulle
              ha velat ha sagda långt tidigare.
            </seg>
            <seg xml:id="i-7695c478bc46dcbb-0">
              Göran Lindblad gör som moderater ofta gör. För honom är det backspegeln
              som gäller, och ibland blir den där backspegeln lite immig när
              man tittar in i den. Det är flera beskrivningar av historien och
              av vad det är som har hänt. Jag måste säga att jag inte känner
              igen mig i Göran Lindblads beskrivningar.
            </seg>
            <seg xml:id="i-60ba74dda606e741-0">
              Jag tänkte bara kort reflektera över tre av dem, eftersom jag
              snabbt måste komma vidare till mitt eget anförande.
            </seg>
            <seg xml:id="i-3520cc3383f6cc1c-0">
              Det första gäller beskrivningen av stödet för USA:s intervention
              i Irak. Jag tycker att Göran Lindblad glömmer att USA:s agerande
              skedde utan stöd av EU, utan stöd av Nato och utan stöd av FN.
              Med den beskrivning som Göran Lindblad gav till känna här tidigare
              var det precis som om alla ställde upp bakom USA. Så var det inte,
              så försök inte att beskriva historien i några andra ordalag.
            </seg>
            <seg xml:id="i-1ac080bb10a17b31-0">
              Det andra jag reagerar mot är Göran Lindblads rosenskimrande
              beskrivning av hur processen mot demokrati löper i Irak. Nog läser
              också Göran Lindblad tidningar, ser på TV, lyssnar på radio och
              följer händelseförloppet i Irak. Nog är Göran Lindblad medveten
              om den turbulens som präglar situationen i Afghanistan i dag.
            </seg>
            <seg xml:id="i-f0c0f0a3ad71dd86-0">
              Jag tycker inte att vi ska förmildra de svårigheter som vi står
              inför. Däremot är vi helt överens om att vi nu ska anstränga oss
              gemensamt, tillsammans inom Världssamfundet och också med svenska
              bilaterala ansträngningar, för att demokratin ska hitta sin plats
              och att freden ska infinna sig i Irak också på riktigt.
            </seg>
            <seg xml:id="i-0e07a301a4fa822d-0">
              Jag var i Irak på Palestine Hotel i Bagdad vid den tid som George
              Bush förklarade kriget avslutat. Det var en märklig fred som hade
              infunnit sig. Vi stod där i ljudet av skottlossningar mitt inne
              i centrala Bagdad, och skottlossningarna har som bekant fortsatt.
            </seg>
            <seg xml:id="i-c6f116e3f21d7f99-0">
              Det tredje är IsraelPalestina-konflikten. Det är nog bara Göran
              Lindblad som kan kritisera obalansen i vårt betänkande. Han kritiserar
              dem som gör uppror mot en ockupation men förmår sig inte med all
              sin vältalighet att beskriva ockupationsmaktens grymhet mot de
              ockuperade. Snacka om att vända på steken att säga att vi är obalanserade
              och sedan prata sig varm för ockupanterna. Det påminner om den
              tid då unga moderater kritiserade oss unga socialdemokrater för
              att vi stödde terrorister när vi stödde ANC. Sedan vet jag att
              det var Carl Bildt som fick ta emot Nelson Mandela när han blev
              president i Sydafrika.
            </seg>
            <seg xml:id="i-a151ea604593d257-0">
              Engagemanget för de mänskliga rättigheterna och folkrätten är
              starkt i Sverige. Det sade inledningsvis min kollega Kenneth G
              Forslund. Man kan utan överdrift hävda att synen och tolkningen
              av folkrätten varit central i mycket av den internationella politiken
              de senaste åren i krigen i forna Jugoslavien, Afghanistan och
              Irak.
            </seg>
            <seg xml:id="i-4f5c3d5facc7272c-0">
              Jag tror att engagemanget i Sverige bygger på våra grundläggande
              värderingar och vår djupt rotade känsla för rättvisa och vår syn
              på fred och säkerhet, global utveckling och fattigdomsbekämpning.
              Det bygger också på demokratins och rättsstatens idéer, de mänskliga
              rättigheterna och folkrätten. Det är värderingar som vi försöker
              manifestera genom att vara tillskyndare av ett starkt och effektivt
              Förenta nationerna.
            </seg>
            <seg xml:id="i-f9427387263ed675-0">
              Inledningen till FN:s deklaration om de mänskliga rättigheterna
              beskriver det koncist, enkelt och med tydlighet: Alla människor
              är födda lika i värde och rättigheter. Universella värden kräver
              ett universellt tydligt regelverk, vilket i sin tur kräver ett
              starkt FN. Det är en enkel logik men inte fullt så enkel att genomföra.
            </seg>
            <seg xml:id="i-9c857ef247a04750-0">
              Säkerhet kan inte byggas isolerat från omvärlden. Det tål att
              sägas även en dag som denna, då vi välkomnar flera nya medlemmar
              i EU, att säkerheten inte heller enbart kan byggas i Europa. Vi
              får inte bli närsynta. Det räcker inte med att vi omges av trygga
              och säkra demokratier. I dagens sammanflätade värld är vi beroende
              av en effektiv multilateralism för vår gemensamma säkerhet. Vi
              påminns ständigt om detta i dag genom bombdåden i Aten, för någon
              månad sedan genom de fruktansvärda attentaten i Madrid. En effektiv
              multilateralism kan skapas enbart genom ett starkt FN. Ett starkt
              FN betyder att den globala tryggheten och säkerheten stärks så
              att orättvisorna minskar.
            </seg>
            <seg xml:id="i-ed5eb0bc4091252d-0">
              Herr talman! Frågeställningarna kring humanitära interventioner
              är viktiga och principiella. Jag vill tacka också de andra partier
              som har motionerat i de här frågorna. Även om vi yrkar avslag
              på motionerna är många av dem tänkvärda, och det finns mycket
              konstruktivt i de motionerna.
            </seg>
            <seg xml:id="i-902d65665a760013-0">
              Samtidigt är många av de frågeställningar som motionärerna lyfter
              upp inte oproblematiska. Å ena sidan har vi FN-stadgans våldsförbud
              och en betoning av säkerhetsrådets auktoritet, å andra sidan nödvändigheten
              av att förhindra humanitära katastrofer och grova kränkningar
              av de mänskliga rättigheterna. Samtidigt måste det belysas att
              det finns en skillnad mellan rätten att intervenera och skyldigheten
              att skydda enskilda individer och deras säkerhet.
            </seg>
            <seg xml:id="i-b953e6cbfb9b4943-0">
              Denna debatt har aktualiserats med anledning av kriget i Irak.
              Insikten att FN har en central roll för att föra utvecklingen
              i Irak framåt och för att Irak ska bli ett fritt och demokratiskt
              samhälle delas till fullo av oss socialdemokrater. Säkerhetsläget,
              den humanitära situationen och behovet av återuppbyggnad gör det
              tydligt att inte ens världens mäktigaste nation klarar av att
              hantera så stora och komplexa frågor utan FN.
            </seg>
            <seg xml:id="i-76da22413681ea2d-0">
              Konsekvent, genom hela Irakkrisen, har Sverige drivit FN-linjen.
              Det innebär ett bestämt ställningstagande om att det bara kan
              vara FN som har rätt att besluta om militära aktioner. När kriget
              började var vi tydliga med att beslutet att invadera Irak utan
              en resolution i FN:s säkerhetsråd stod i strid med folkrätten.
              Det väckte en del kritik. Nu kan vi konstatera att processen med
              att skapa säkerhet och stabilitet och en tryggad fred i Irak mer
              och mer återvänt till FN. Insikten växer också i USA om att FN:s
              legitimitet och bredd behövs för att skapa en varaktig fred.
            </seg>
            <seg xml:id="i-ed868df15b22b4fd-0">
              Vi är alla lättade över att diktatorn Saddam Hussein nu är fångad
              och sitter bakom lås och bom. Där hör han hemma. Men det löser
              inte problematiken med att skapa fred i Irak. Att vinna kriget
              är inte detsamma som att vinna freden. FN behövs i detta arbete
              om vi ska lyckas.
            </seg>
            <seg xml:id="i-75664cc37936b9c1-0">
              Herr talman! Den internationella terrorismen utgör ett växande
              hot mot vår säkerhet, vår frihet och våra rättigheter. Vi får
              ständigt rapporter om ohyggliga terrordåd. Sverige deltar aktivt
              i det internationella samarbetet, som är en förutsättning för
              att bekämpa terrorismen. Respekten för de mänskliga rättigheterna
              och för folkrätten är avgörande för att den kampen ska bli framgångsrik.
              Vår gemensamma kamp mot terrorismen måste intensifieras med alla
              de demokratiska medel som står till vårt förfogande. Samtidigt
              måste vi värna att den sker i enlighet med rättsstatens principer.
            </seg>
            <seg xml:id="i-975a796930e68544-0">
              Sverige har betonat att statssuveräniteten också innefattar skyldigheter
              gentemot den egna befolkningen och att det internationella samfundet
              måste vara berett att agera om regeringar inte tar detta ansvar.
              Sverige har i FN vid flera tillfällen lyft fram ståndpunkten att
              statssuveräniteten inte får utnyttjas som en sköld mot massiva
              kränkningar av mänskliga rättigheter. Det är flera ledamöter från
              andra partier som har tagit upp denna viktiga fråga.
            </seg>
            <seg xml:id="i-d5a99c7612401fc4-0">
              Jag ska avsluta med att säga några ord om Mellanöstern. Det är
              en nödvändighet att vara tydlig i fråga om konflikten i Mellanöstern.
              I Mellanöstern skördas dagligen nya offer, ofta barn, i den allt
              intensivare konflikten. En till synes oändlig våldsspiral snurrar
              allt snabbare med självmordsattacker, vedergällningsaktioner och
              utomrättsliga avrättningar.
            </seg>
            <seg xml:id="i-15b5f697df706108-0">
              Den folkrättsstridiga barriären fortsätter att byggas av Israel,
              och när parterna inte vill eller inte förmår att uppfylla färdplanens
              krav är det tydligt att det behövs mer av multilateralism. Fred
              mellan Israel och Palestina är en viktig faktor i kampen mot terrorismen.
              Terroristattacker kan aldrig rättfärdigas. Fortsatt våld i regionen
              ger inga fördelar åt någon sida. Vi måste fördöma alla våldshandlingar
              mot oskyldiga civila, vare sig det är palestinier eller israeler
              som drabbas. Palestinska självmordsbombningar kan aldrig ursäktas
              av något skäl. De måste upphöra för att israeler och palestinier
              ska kunna leva i fred och gemenskap.
            </seg>
            <seg xml:id="i-9526715d2c3b29ac-0">
              Likväl ser vi med stort allvar på israeliska anfall mot palestinska
              mål. Sverige har flera gånger krävt att Israel ska upphöra med
              de utomrättsliga avrättningarna av palestinska ledare, vilket
              på senare tid har upprepats. Förvärv av territorium med våld är
              oacceptabelt. Den israeliska ockupationen måste få ett slut. Bosättningspolitiken
              och byggandet av det så kallade säkerhetsstängslet, eller säkerhetsmuren,
              på ockuperad mark utgör uppenbara brott mot folkrätten och ger
              inte heller Israel någon större säkerhet.
            </seg>
            <seg xml:id="i-a543bef1636476a3-0">
              Nu behövs internationell närvaro för att skapa förutsättningar
              för den palestinska befolkningen och det annonserade israeliska
              tillbakadragandet från Gaza. Hur det blir med den saken är skrivet
              i stjärnorna efter folkomröstningen i Israel.
            </seg>
            <seg xml:id="i-0b7edc74d87848a2-0">
              Vid slutmålet måste de allra flesta vara överens om att två demokratiska
              stater, en israelisk och en palestinsk stat, ska leva i fred sida
              vid sida.
            </seg>
          </u>
          <note type="speaker" xml:id="i-b95e4296d1c9d5ec-0">
            Anf. 119 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-5">
            <seg xml:id="i-c8e0f2c99c278236-0">
              Herr talman! Det är lite udda att företrädare för majoritetspartiet
              tar replik på ett anförande som hölls långt innan. Men jag ska
              gärna svara på de frågor som Kent Härstedt ställde.
            </seg>
            <seg xml:id="i-309ef8ca8934c2f4-0">
              En backspegel, Kent Härstedt, kan vara himla bra ibland. Särskilt
              om man som Kent Härstedt och hans parti ofta går baklänges in
              i framtiden kunde det ha varit bra att ha något att titta i. Jag
              använder min för att dra erfarenheter av det som har varit så
              att vi inte göra samma fel en gång till.
            </seg>
            <seg xml:id="i-f113db87e39473c3-0">
              Kent Härstedt måste ha selektiv hörsel. När det gäller Irak sade
              jag att det var en gemensam aktion ledd av Storbritannien och
              USA. Och det var de brittiska argumenten som jag använde mig av.
              Särskilt Storbritannien är noga med den folkrättsliga legitimiteten.
            </seg>
            <seg xml:id="i-51bf531aacebc059-0">
              Tycker inte Kent Härstedt att Tony Blair har rätt, eller är han
              alldeles fel ute i detta sammanhang? Det är ändå en partikamrat
              till Kent Härstedt.
            </seg>
            <seg xml:id="i-b37d92e75ca205a7-0">
              Jag sade inte ett dugg om att demokratiutvecklingen i Irak gick
              bra. Tvärtom ville jag att vi skulle samarbeta kring utvecklingen
              i Irak, och jag sade att jag utgår från att vi alla här i kammaren
              kan enas om att stödja och verka för en utveckling mot demokrati
              i Irak. Att det inte har lyckats fullständigt är vi väl alla helt
              överens om också.
            </seg>
            <seg xml:id="i-2d6c7908c7030843-0">
              Även i IsraelPalestina-frågan har jag faktiskt inte på något
              sätt varit ensidig, utan jag sade: Förhandlingarna avlöstes av
              terrorattacker och övervåld, och den politiska tyngdpunkten hos
              båda parter försköts mot oförsonlighet.
            </seg>
            <seg xml:id="i-e39add3277042143-0">
              Sedan konstaterade jag att det finns oförsonlighet både bland
              israeliska bosättare och bland palestinska terrorister.
            </seg>
            <seg xml:id="i-3e69f9e0e85b2b77-0">
              Brist på balans är det alltså inte här. Det är det däremot i
              betänkandet.
            </seg>
            <seg xml:id="i-599aa37d3c93c910-0">
              Slutligen kan vi väl bli överens om multilateralismen. Jag sade
              i mitt anförande att det vore bra om till exempel Nato tog hand
              om säkerheten när man väl hade fått dessa säkra och garanterade
              gränserna.
            </seg>
            <seg xml:id="i-93e45b9dc0074477-0">
              För övrigt var det en folkomröstning inom Likud, inom Sharons
              parti. Såvitt jag förstår finns det en majoritet bland den israeliska
              befolkningen för att man ska utrymma Gaza, så det hoppas jag verkligen
              blir av.
            </seg>
          </u>
          <note type="speaker" xml:id="i-16b722476ccf8a1c-0">
            Anf. 120 KENT HÄRSTEDT (s) replik:
          </note>
          <u who="kent_harstedt_a66937" xml:id="i-fc14331a7637f8c7-1">
            <seg xml:id="i-7165806f392d86f1-0">
              Herr talman! Det är härligt vad ett replikskifte kan göra nytta.
              Jag tycker att Göran Lindblad den här gången var betydligt mer
              balanserad. Han talade om att man inte skulle göra samma fel en
              gång till. Nej, det tror jag inte. Men när det gäller Irak måste
              jag anse att det var ni som gjorde en annan bedömning. Jag tror
              att det var ni som tolkade USA:s rätt att agera i Irakfrågan.
              Såvitt jag har tolkat den internationella bedömningen så fanns
              det väl inga massförstörelsevapen i Irak. Det är i alla fall vad
              de flesta av oss i dag är ganska ense om.
            </seg>
            <seg xml:id="i-e50ebef725a6aa26-0">
              När det gäller vem det är som ska övervaka en eventuell särskillnad
              mellan israeler och palestinier tror jag att det vore bra om det
              över huvud taget gavs utrymme för någon att övervaka någon form
              av fredsavtal där en palestinsk stat skulle bli till. Det är inte
              så himla viktigt för mig om det skulle bli Nato eller någon styrka
              som formeras av EU, Ryssland, FN och USA eller om det är genom
              FN:s försorg, utan jag tycker att vi är ganska långt därifrån.
              Israelerna motsätter sig varje form av internationell styrka som
              skulle övervaka någon form av särskillnad mellan israeler och
              palestinier i dagsläget. Det kan Göran Lindblad inte vara helt
              omedveten om.
            </seg>
            <seg xml:id="i-c9fc293e7da05f7e-0">
              Om det skulle vara så att vi kommer i ett läge där man har ett
              fredsavtal och israeler och palestinier skiljs åt och det är Nato
              som erbjuder sig att övervaka den freden, kan jag inte se att
              det från socialdemokratiskt håll skulle vara ett jätteproblem.
              Men vi är långt därifrån. Det handlar om att komma fram till ett
              fredsavtal.
            </seg>
          </u>
          <note type="speaker" xml:id="i-98195f956b140c59-0">
            Anf. 121 GÖRAN LINDBLAD (m) replik:
          </note>
          <u who="goran_lindblad_710a54" xml:id="i-2d4364071620c98d-6">
            <seg xml:id="i-1fdc4b84b428e5aa-0">
              Herr talman! Att jag föreslår Nato beror på att det är den enda
              militära organisationen som har kraft nog. FN var på plats redan
              före kriget 1967 och drog sig ur på grund av att man inte hade
              eldkraft och resurser för att förhindra konflikter och krig. Även
              den FN-operation som nu pågår i Kosovo är faktiskt en Natooperation.
              Det är alltså bara av praktiska skäl som jag föreslår Nato. Jag
              har inget ideologiskt skäl att hävda just det. Så där kan vi kanske
              vara överens.
            </seg>
            <seg xml:id="i-5dd9b362a30ad4b4-0">
              Men jag är fullt klar över att Israel inte vill ha någon sådan
              övervakning. Men likaväl som vi sätter press på palestinierna
              om vissa saker, måste vi väl som världssamfund sätta press på
              israelserna om det här. Det är väl inget konstigt i det? På samma
              sätt är vi överens om att den här barriären till vissa delar är
              byggd på fel ställe, och så vidare. Men det här måste vi som världssamfund
              arbeta med.
            </seg>
            <seg xml:id="i-c8ce8db854564b9f-0">
              Men åter till Irakkonflikten och argumenten där. Nej, Kent Härstedt,
              jag lutade mig faktiskt mot de argument som framfördes av Storbritannien.
              Både jag och Carl B Hamilton framförde i debatten tidigare att
              dessa argument bygger på tidigare antagna FN-resolutioner och
              där dessa FN-resolutioner fortfarande gäller. Det har inte ett
              dugg med massförstörelsevapen att göra, utan det är ett strikt
              juridiskt resonemang att man följer resolutionerna bakåt till
              tiden före Kuwaitkriget och konstaterar att det är vilket land
              som helst som har rätt att gå in och intervenera utifrån de beslut
              som redan är tagna i säkerhetsrådet. Det är detta resonemang som
              Tony Blair för, och det är det som jag undrar om Kent Härstedt
              är emot.
            </seg>
          </u>
          <note type="speaker" xml:id="i-699ed7eb1be131cf-0">
            Anf. 122 KENT HÄRSTEDT (s) replik:
          </note>
          <u who="kent_harstedt_a66937" xml:id="i-fc14331a7637f8c7-2">
            <seg xml:id="i-6ad0897e12164a5c-0">
              Herr talman! I det avseendet delar jag inte min partibroder Tony
              Blairs uppfattning, och det gör nog inte Sverige heller och inte
              heller så många andra socialdemokratiska partier runtom i Europa.
            </seg>
            <seg xml:id="i-6c3e3074d85d63ca-0">
              Beträffande den här tolkningen får vi komma ihåg hur det egentligen
              gick till. USA ville få fram en ny resolution i säkerhetsrådet.
              Och hur gick det då till? Man åkte från land till land och försökte
              övertyga dem om att rösta för den nya resolutionen. Återigen är
              det bara att här ta fram den där backspegeln som Göran Lindblad
              ofta har och titta. Sedan fick man inte majoritet bland de länder
              som skulle rösta i säkerhetsrådet. Och då kom man på: Nej, nu
              stoppar vi klockan och säger att vi nog inte behöver någon ny
              resolution, vi kör på de gamla.
            </seg>
            <seg xml:id="i-6354294ed3b616ef-0">
              När vi i utrikesutskottet lyssnade på folkrättsjuristerna jag
              tror att Göran Lindblad också var närvarande då eftersom han har
              använt dem som referenspunkt sade de att det möjligen kan vara
              så att man kan använda gamla resolutioner under förutsättning
              att det inte finns ett uttalat motstånd hos en majoritet i säkerhetsrådet
              eller hos någon av de stater som sitter i säkerhetsrådet och som
              har vetorätt. Och i det här fallet var det uppenbart att man inte
              hade stöd i säkerhetsrådet. Och därför kan man inte ta gamla resolutioner
              som är tio år eller äldre för att tolka in att man ska agera på
              nytt.
            </seg>
          </u>
          <note type="speaker" xml:id="i-2ebb7171db397e83-0">
            Anf. 123 LENA EK (c):
          </note>
          <u who="unknown" xml:id="i-3aa9fca7df1481c1-7">
            <seg xml:id="i-331ee3fc56ebd729-0">
              Herr talman! Ärade ledamöter! Ärade åhörare! Vi har under de
              senaste åren sett en utveckling av folkrätten, dess betydelse,
              dess uttolkning och debatten om det folkrättsliga regelkomplexet.
            </seg>
            <seg xml:id="i-c5f8ed0e2f7a4637-0">
              Jag tycker att det är viktigt att i det här sammanhanget säga
              att den klassiska folkrätten som är inriktad på mellanstatliga
              förhållanden faktiskt har utvecklats väldigt mycket under de senaste
              decennierna. Det finns många som har en pessimistisk syn på folkrättens
              betydelse. Men det är inte längre sedan än när jag var student
              på juristlinjen i Lund som man inte kunde lägga sig i andra staters
              inre angelägenheter för att diskutera mänskliga rättigheter. Och
              det första genombrottet i suveränitetsprincipen på detta område
              kom med en Ekosocresolution om gross and massive violations of
              human rights . Det är inte så länge sedan.
            </seg>
            <seg xml:id="i-411afd3ca3a94c89-0">
              Ändå finns det fortsatt ett oerhört stort behov av att utveckla
              folkrätten och främst i relation till mänskliga rättigheter och
              till den humanitära rätten, det vill säga de regler som gäller
              konflikter inom och mellan stater.
            </seg>
            <seg xml:id="i-dc99762b77728044-0">
              Den instabilitet som vi upplever i dag och de hot som finns kommer
              mera sällan från konflikter mellan länder, som är den klassiska
              situationen. I stället handlar det om konflikter då individernas
              rättigheter och staters suveränitet kommer i motsatsförhållande.
              Dagens hot kommer i allt högre grad från grupper av människor,
              grupper av aktivister.
            </seg>
            <seg xml:id="i-b6e08d331498be37-0">
              Den kamp mot terrorismen som pågått sedan den 11 september 2001
              har paradoxalt nog i vissa fall lett till mindre skydd för mänskliga
              rättigheter och förlorat förtroende för folkrättens förmåga att
              bidra till ordning och reda på den här planeten.
            </seg>
            <seg xml:id="i-c025fdd9a9bdde9a-0">
              I det fortsatta arbetet att förhindra att terrorism uppstår och
              att motverka terroristattacker får inte de mänskliga rättigheterna
              bli lidande.
            </seg>
            <seg xml:id="i-b947fbaf8bd89131-0">
              Vi behöver ha en mycket tydligare diskussion om hur åtgärder
              mot terrorismen konfronterar regler om mänskliga rättigheter och
              var den riktiga och adekvata gränsen går. Och vi kan konstatera
              att man under de första månaderna efter attacken mot World Trade
              Center faktiskt på flera håll överträdde denna mycket viktiga
              gräns.
            </seg>
            <seg xml:id="i-782b05862dee8f61-0">
              Vi är också alla överens om att det är av största vikt att alla
              länder respekterar folkrätten. Vidare är vi överens om att det
              är särskilt viktigt för små och medelstora länder att folkrätten
              upprätthålls. Sverige hade förr traditionellt en oerhört stark
              ställning i detta att samla små och medelstora länder just runt
              förstärkning av folkrätten och rule of law.
            </seg>
            <seg xml:id="i-09c069a2f0909cd4-0">
              Det är en ledande roll som vi inte längre har, något som jag
              beklagar djupt. Det märks i FN-sammanhang och i olika internationella
              organisationer. Det märks också inom EU i till exempel diskussionen
              om omröstningsregler och olika länders tyngd i ministerrådet.
              Samtidigt finns den en väldigt grundläggande enighet om folkrättens
              betydelse.
            </seg>
            <seg xml:id="i-f6d3e8614e71bd45-0">
              Man kan fråga sig: Varför efterlevs inte dessa regler? Det finns
              exempel som har nämnts i den här debatten i eftermiddag när vi
              i det här huset har varit oense om folkrättens betydelse. Jag
              tänker på hanteringen av Irakkrisen och det påföljande kriget,
              behandlingen av fångar i Irak och fångarna i Guantánamo Bay. Centerpartiet
              var emot koalitionens krig mot Irak, eftersom vi ansåg att det
              inte fanns folkrättsligt stöd för det. Det fanns andra som inte
              tolkade saken på samma sätt som vi, vilket vi också hört i debatten.
            </seg>
            <seg xml:id="i-dab70032c949f5bb-0">
              Vi ville att FN:s säkerhetsråd skulle fatta beslut om saken och
              att FN skulle vara i ledning för en eventuell operation. Så blev
              det tyvärr inte. Nu är vi i en situation där diskussionen fokuseras
              på hur detta krig ska avslutas och hur mänskliga rättigheter och
              demokrati ska förstärkas i Irak. Det förs en oerhört viktig diskussion
              om den så kallade Bushdoktrinen, där jag tycker att vi ska vara
              oerhört skeptiska.
            </seg>
            <seg xml:id="i-33f7c5fa06a5de13-0">
              Herr talman! Vi har de senaste dagarna nåtts av besked om kränkningar
              begångna av såväl brittiska som amerikanska soldater. De misstänks
              för brott mot fångar i Irak enligt Genèvekonventionens regler.
              Det är en sak som jag tagit upp i utskottet vid de tillfällen
              jag varit där.
            </seg>
            <seg xml:id="i-0c383c77d200fb76-0">
              Det är nu väldigt länge sedan Henri Dunant kom ridande morgonen
              efter slaget vid Solferino och upptäckte de sårade soldater som
              ingen hade tagit hand om. De låg utspridda i gräset utan medicinsk
              hjälp, utan vård av något slag och ens tillgång till vatten eller
              någon annan lindring av de plågor som sårade utsätts för.
            </seg>
            <seg xml:id="i-23808afd76a19a52-0">
              Sedan dess har ICRC bildats Internationella Röda Korset och de
              fyra Genèvekonventionerna har utvecklats. Hela tiden under förra
              århundradet har reglerna stärkts och deras roll stärkts i det
              internationella samfundet, fram till nu. Det är min bedömning.
              Det är en mycket allvarlig utveckling.
            </seg>
            <seg xml:id="i-4acc47bb32c9ad03-0">
              Konventionerna handlar om hur civilbefolkningen ska behandlas
              och skyddas i en konflikt, hur krigsfångar ska skyddas och behandlas
              i en konflikt och hur sårade ska skyddas och behandlas i en konflikt.
              Det är inte tillåtet att sparka, slå eller att tortera fångar.
              Konventionen är mycket tydlig på denna punkt.
            </seg>
            <seg xml:id="i-0f5f6fba8e38ced3-0">
              Klarar inte soldater i ett krig av att visa medmänsklighet och
              respekt för tillfångatagna människor ska de inte finnas med i
              militära operationer. Det är varje lands lednings ansvar att se
              till att dess soldater respekterar de mänskliga rättigheterna
              och de internationella konventioner som ingåtts.
            </seg>
            <seg xml:id="i-e24b0eff64dc9f17-0">
              Länder har gränser, men principer har inga gränser. Det finns
              inga gränser på någon karta som visar var en princip tar slut
              och en annan börjar. Om vi håller oss till den tanken borde respekten
              för mänskliga rättigheter finnas och erkännas i alla länder på
              denna jord. Om vi tror på de mänskliga rättigheterna och människors
              lika värde borde vi skrika högt när de principerna bryts.
            </seg>
            <seg xml:id="i-9323ac6406033080-0">
              Varför hörs så få och så lågmälda åsikter om fånglägret i Guantánamo
              Bay? När kommer regeringen att höja sin röst så högt att det hörs
              ända in i Vita huset till den enligt hörsägen trevlige presidenten
              där om att vi inte längre tolererar eller accepterar att det sitter
              människor som berövats sin frihet i ett fångläger? De fångar som
              sitter på Guantánamo Bay har nekats rättigheter som krigsfångar
              och också civila fångar har. De har inte åtalats för något brott.
            </seg>
            <seg xml:id="i-2c63ae6905efb736-0">
              Herr talman! Dostojevskij skrev, i översättning: You can only
              know the nature of a civilisation by visiting its prisons. Man
              kan bara känna en civilisations rätta natur genom att besöka dess
              fängelser. Av alla de prov som en civilisation kan utsättas för
              är användandet av makt över de maktlösa det största provet. Här
              har tyvärr flera stater visat en oerhörd brist på respekt för
              de regler som finns.
            </seg>
            <seg xml:id="i-56aefe858b8ddf8d-0">
              Jag vill veta när den svenska medborgare som sitter inlåst på
              Guantánamo Bay kommer att friges. Jag vill också höra att den
              svenska regeringen använder den inom diplomatin och folkrätten
              urgamla rätten om jus protectionis , det vill säga rätten för
              en stat att intervenera till skydd för sina medborgare, på ett
              tydligt sätt.
            </seg>
            <seg xml:id="i-4b24eca25767fb98-0">
              Herr talman! Jag har inte berört konflikten i Israel och Palestina.
              Det är likadant där. Vi anser att den konflikten måste lösas mot
              bakrund av rule of law och respekt för folkrätten. Vi har inte
              berört den internationella brottmålsdomstolen. Jag vill påpeka
              att det är ytterst beklagligt att USA inte har ratificerat stadgan.
              Varken domstolen eller de särskilda tribunaler som har satts upp
              de senaste åren för att klara av både forna Jugoslavien och Rwanda
              hade haft några personer att fysiskt lagföra om det inte hade
              funnits soldater i närheten som rent fysiskt tillfångatagit dessa
              för krigsbrott anklagade personer. Det tycker jag att Miljöpartiet
              ska fundera över.
            </seg>
            <seg xml:id="i-6a51e9f7c07cc91b-0">
              Om vi menar allvar med alla vackra tal om människors lika rätt
              och lika värde måste detta också innefatta sexuell läggning och
              könstillhörighet. FN:s roll måste stärkas.
            </seg>
            <seg xml:id="i-30dd85dcbf504643-0">
              Jag har i utskottet också diskuterat varför folkrätten inte efterlevs.
              Jag tror att en förklaring är att många länder gör som vi beklagligtvis
              gör i Sverige. Vi återrapporterar inte och diskuterar resultatet
              i de särskilda traktattillsatta kommissioner som finns. Vi har
              inte någon debatt här i kammaren när Sverige har fått kritik i
              Barnkommittén, i Kvinnokommittén eller i Tortyrkommittén. En sådan
              diskussion skulle stärka respekten för folkrätten också i Sverige.
            </seg>
            <seg xml:id="i-b8bca975f40632a2-0">
              Vi har inte någon reservation. Jag har varit på begravning när
              utskottssammanträdet hölls, och Agne Hansson var på resa med utrikesutskottet.
              Jag skulle ändå vilja yrka bifall till partimotionen 2002/03:U212
              yrkande 7.
            </seg>
          </u>
          <note type="speaker" xml:id="i-0cefc5a5f66e7aea-0">
            Anf. 124 KENT HÄRSTEDT (s):
          </note>
          <u who="kent_harstedt_a66937" xml:id="i-fc14331a7637f8c7-3">
            <seg xml:id="i-1d7d8ab594be8ec3-0">
              Herr talman! Jag ska fatta mig mycket kort. Jag glömde att yrka
              bifall till utskottets förslag i betänkandet och avslag på motionerna.
            </seg>
          </u>
          <note xml:id="i-1948fa055b04a073-3">
            Överläggningen var härmed avslutad.
          </note>
          <note xml:id="i-c59cb58b37c04c2c-0">
            14 § En ny statlig myndighet för socialförsäkringens administration
          </note>
          <note type="speaker" xml:id="i-fe2b68355e598753-0">
            Anf. 125 RONNY OLANDER (s):
          </note>
          <u who="ronny_olander_2c3227" next="cont" xml:id="i-2114b79087c31a60-0">
            <seg xml:id="i-b4478e67d31d87fb-0">
              Herr talman! Det är första gången för oss med den nya sittningen,
              att ta debatten från interpellationsbänkarna. Vi hittar väl rutiner
              om det här blir en vällyckad genomförd diskussion här i riksdagen.
            </seg>
            <seg xml:id="i-05502def8156e742-0">
              Betänkandet SfU13 behandlar regeringens proposition 2003/04:69
              En ny statlig myndighet för socialförsäkringens administration
              tillsammans med fyra motioner som väckts med anledning av propositionen.
              Propositionen har framtagits i samarbete med våra samarbetspartier
              Vänsterpartiet och Miljöpartiet de gröna. Vi föreslår att de allmänna
              försäkringskassorna och Riksförsäkringsverket avvecklas från den
              31 december 2004 och att en ny sammanhållen statlig myndighet
              för socialförsäkringens administration inrättas den 1 januari
              2005 under namnet Försäkringskassan. Avsikten är att den nya myndigheten
              ska ledas av en styrelse med fullt ansvar och att en generaldirektör
              ska ansvara för och leda den löpande verksamheten enligt styrelsens
              direktiv och riktlinjer.
            </seg>
            <seg xml:id="i-ea8d8efbd9ac821a-0">
              När det gäller de förtroendevaldas organisation ska ett förtroendemannaorgan
              benämnt försäkringsdelegation inrättas på länsnivå. Försäkringsdelegationerna
              ska bland annat svara för bevakningen av att myndighetens verksamhet
              på länsnivå bedrivs effektivt och med god service åt allmänheten
              samt fatta beslut i frågor om och medverka i samverkan med andra
              myndigheter på rehabiliteringsområdet.
            </seg>
            <seg xml:id="i-ea381791b3bce3df-0">
              I försäkringsdelegationernas uppgift ska också ligga att årligen
              till regeringen rapportera resultaten av de utvärderingar som
              delegationen gjort i sitt bevakningsuppdrag. Vi säger vidare att
              det inte ska ske någon ändring av socialförsäkringsnämnderna och
              deras uppgifter.
            </seg>
            <seg xml:id="i-35e5f6bd28e068c8-0">
              Syftet med reformen är att ge nya och bättre förutsättningar
              för socialförsäkringsadministrationen att fullgöra de uppdrag
              som ges av riksdag och regering. Reformen avser vidare att ge
              en mer enhetlig rättstillämpning på socialförsäkringsområdet,
              en bättre styrning av IT-verksamheten och en ökad flexibilitet
              och samsyn inom organisationen.
            </seg>
          </u>
          <note xml:id="i-47ab5ef61cca64b0-0">
            I propositionen lämnas bland annat förslag till en lag med anledning
            av inrättande av Försäkringskassan samt om upphävande av 18 kap.
            lagen (1962:381) om allmän försäkring. Regeringen avser att återkomma
            till riksdagen senare under våren 2004 med de lagförslag som behövs
            för att den nya myndigheten ska kunna bedriva den verksamhet som
            i dag bedrivs av försäkringskassorna och RFV.
          </note>
          <u who="ronny_olander_2c3227" prev="cont" xml:id="i-c050c893ac4a12ff-0">
            <seg xml:id="i-928cc30e4544f5d3-0">
              I utskottet tillstyrker vi regeringens förslag men föreslår att
              riksdagen som sin mening ger regeringen till känna att sammansättningen
              i en försäkringsdelegation bör återspegla de olika riksdagspartiernas
              styrkeförhållande i respektive län. Utskottet avstyrker därmed
              motionsyrkanden om avslag på propositionen. Vidare klargör vi
              i betänkandet att antalet ledamöter i en försäkringsdelegation
              ska vara lägst fem och högst elva och förutsätter att detta tillgodoses
              utan något tillkännagivande från riksdagens sida.
            </seg>
            <seg xml:id="i-772f26a0f5be3954-0">
              Övriga motionsyrkanden, bland annat om en bred socialförsäkringsreform
              och om finansiell samordning, avstyrks.
            </seg>
            <seg xml:id="i-8ea39584f20ab6e9-0">
              Med det, herr talman, överlämnar jag ärendet för debatt och senare
              beslut.
            </seg>
          </u>
          <note type="speaker" xml:id="i-4519b74787290459-0">
            Anf. 126 LINNÉA DARELL (fp):
          </note>
          <u who="linnea_darell_51713a" xml:id="i-b6abd41c7a793643-0">
            <seg xml:id="i-7518ff7204ec0ee6-0">
              Herr talman! Jag vill börja med att yrka bifall till reservationerna
              1, 3 och 5. Jag står naturligtvis bakom de två övriga folkpartireservationerna
              också men för tids vinnande avstår jag från att yrka på dem.
            </seg>
            <seg xml:id="i-56909f3dd600d2ea-0">
              Herr talman! Sjukförsäkringen är i kris. Om detta är alla ense.
              Under de sju år som gått sedan den negativa utvecklingen startade
              har regeringen oftast varit passiv. Det tog lång tid att över
              huvud taget komma till skott med bromsande åtgärder. De förslag
              som kommit till denna kammare har i flera fall varit tvehågsna
              och halvmesyrer. Men på två områden har man spänt musklerna extra
              mycket och visat vad som är denna regerings bästa grenar: klämma
              åt företagen och omorganisera byråkratin. Där tror man sig kunna
              visa handlingskraft. Tyvärr är inte något av förslagen särskilt
              bra för att få folk tillbaka i arbete.
            </seg>
            <seg xml:id="i-a706a161715b9ddb-0">
              Att lägga ansvaret på arbetsgivarna handlar mer om budgettak
              än om ohälsan. Att omorganisera försäkringskassorna, som vi har
              att ta ställning till här i dag, skulle möjligen kunna vara rätt
              men inträffar nu vid helt fel tidpunkt. Det är inte kassornas
              organisationsform som har gjort att rehabilitering eftersatts
              och att verksamheten i övrigt fungerat sämre än den borde. Det
              är styrningen uppifrån som brustit då man från regeringen begärt
              att kassorna ska hantera en allt svårare situation med otillräckliga
              resurser för att utföra arbetet. Möjligheterna till styrning och
              samordning från Riksförsäkringsverkets sida inom den nuvarande
              organisationen har dessutom inte använts så som de hade kunnat
              användas.
            </seg>
            <seg xml:id="i-50b7cc928b9e0180-0">
              Försäkringskassorna är regelstyrda och det finns, om man vill,
              goda möjligheter att den vägen upprätthålla en likformig tillämpning
              av bestämmelser om till exempel sjukpenning och sjukersättning.
              De regionala skillnader som uppstått skulle med stor sannolikhet
              ha uppstått oavsett organisation. Det är knappast organisationen
              som skapat nuvarande skillnader i ohälsotal mellan storstäder
              och skogslän.
            </seg>
            <seg xml:id="i-8f841a2bf2528b81-0">
              Från Folkpartiet vill vi att riksdagen avslår förslaget. Det
              finns ett antal motiv för detta. Ett skäl är det uppdrag som ålagts
              socialförsäkringsadministrationen och som förväntas vara genomfört
              2008. Vi delar inte utskottsmajoritetens uppfattning att en omorganisation
              av den här omfattningen leder till bättre förutsättningar att
              fullgöra de uppdrag som riksdag och regering ålagt administrationen.
            </seg>
            <seg xml:id="i-f7cb141d4a700917-0">
              Det finns hur mycket erfarenhet som helst som visar att stora
              omorganisationer tar kraft och energi från huvuduppgiften. Detta
              påtalas i ett av Genomförandegruppens projekt. Det påtalas också
              i delbetänkandet till den så kallade ANSA-utredningen. Jag citerar
              från den utredningen: En så stor förändring som det innebär att
              göra hela socialförsäkringsadministrationen till en myndighet
              tar mycket kraft. Under en övergångsperiod kan produktionen förväntas
              sjunka. Det krävs en stor insats från en kompetent ledning för
              att både genomföra en så stor förändring och samtidigt hålla produktionen
              på en rimlig nivå.
            </seg>
            <seg xml:id="i-f1c14983f2b038f7-0">
              Jag menar att det inte räcker i nuläget att hålla produktionen
              på en rimlig nivå. Kravet på försäkringskassorna i dag och de
              närmaste åren är högsta växel. Det är ju dessutom inte bara omorganisationen
              som kommer att ta kraft. En redan ansträngd situation kommer,
              om regeringens planer kring så kallade drivkrafter för minskad
              sjukfrånvaro genomförs, att från kommande årsskifte ställa ytterligare
              krav på kassapersonal och ledning. Enligt den departementspromemoria
              som nu är ute på remiss beräknas arbetet med de föreslagna förändringarna
              motsvara 110 årsarbeten inom försäkringsadministrationen.
            </seg>
            <seg xml:id="i-21d7f24d433e9550-0">
              Herr talman! Ett annat skäl för Folkpartiets avslagsyrkande är
              den organisationsmodell man väljer på det regionala och lokala
              planet. Det är en avlövad styrelse, eller försäkringsdelegation
              som det nya namnet är, och den är alltför mycket inspirerad av
              vad som nu gäller för AMS och länsarbetsnämnderna. Ett av projekten
              inom ramen för genomförandearbetet behandlar visserligen förtroendemannarollen.
              Det projektets uppdrag är ambitiöst. Jag blir dock lite förvånad
              när jag ser att bara fyra av de sju riksdagspartierna är representerade
              i den grupp av förtroendevalda som projektet knutit till sig.
              Kanske hade också övriga tre kunnat bidra till en utveckling av
              den nya förtroendemannarollen.
            </seg>
            <seg xml:id="i-20491810443d4129-0">
              Vår uppfattning är att eftersom denna delegation inte kommer
              att ha inflytande över vare sig verksamhetsplan, verksamhetsmål,
              internbudget eller principer för medelsfördelning så kommer beslutsbefogenheterna
              också över den finansiella samordningen att vara kraftigt beskurna.
              Utrymmet att sätta av resurser för främjande av lokala initiativ
              kan förväntas beslutas i Helsingfors. En utvecklad finansiell
              samordning är ett av de viktigaste instrumenten för att uppnå
              lägre sjukförsäkringskostnader, snabbare återgång i arbete och
              färre förtidspensioneringar. Det hade därför varit mer av handlingskraft
              och givit mer effektfulla resultat om regeringen och utskottsmajoriteten
              infört finansiell samordning värd namnet i stället för en produktionshämmande
              omorganisation.
            </seg>
            <seg xml:id="i-8bcdf42eb1b8669f-0">
              Herr talman! Ytterligare skäl för att inte genomföra den här
              omorganisationen är de förändringar som kommer att behöva ske
              vid en genomgripande socialförsäkringsreform. Sådana förslag har
              vi från Folkpartiet lagt fram för den här kammaren ett antal gånger.
              Genom ett uttalande av statsministern i höstas kan man väl förvänta
              sig att en utredning kommer inom en förhoppningsvis inte alltför
              lång framtid. De problem som då kommer att tas upp kommer att
              påverka även organisationsfrågorna. Riksförsäkringsverket i den
              nuvarande formen, med eller utan namnbyte och med sammanslagning
              av de regionala försäkringskassorna, kan väl knappast bli bestående
              efter en reform. Den kan i stället väntas på ett eller annat sätt
              medföra en ny myndighetsorganisation. Också den pågående Ansvarsutredningen
              kan komma att lägga förslag om den regionala nivån.
            </seg>
            <seg xml:id="i-82efc899dfdcf316-0">
              Herr talman! Kostnadsutvecklingen i sjukförsäkringen de senaste
              åren har skapat ett läge där denna övergång till en traditionell
              och centraliserad ämbetsverksmodell kan framställas som en kraftåtgärd
              för att ta itu med sjukförsäkringens kris. Men vad som sker är
              att försäkringskassorna får rollen att vara syndabockar för en
              kris i sjukförsäkringen vars orsaker ligger på andra håll än i
              kassorna och deras regionala uppbyggnad.
            </seg>
            <seg xml:id="i-29fa5a8b9bf63904-0">
              De fördelar som kan vinnas vad gäller administration och mer
              likformig beslutspraxis bör kunna uppnås redan i dag. Avgörande
              är inte organisationsformen utan de politiska beslut som påverkar
              sjukskrivningsprocessen, rehabiliteringen och möjligheterna till
              finansiell samordning. Ingen organisationsmodell kan fungera väl
              med den i huvudsak passiva sjukförsäkringspolitik som regeringen
              har fört de senaste åren. Den förändring av kassorna som nu föreslås
              gör hindren högre för de andra lösningar som kan bli resultatet
              av en övergripande socialförsäkringsreform och möjligen också
              av Ansvarsutredningen.
            </seg>
            <seg xml:id="i-d6928252cceb9dbb-0">
              Herr talman! Riksdagen bör därför avslå propositionen, och regeringen
              bör ta det som en uppmaning att ägna sin tid åt mer verkningsfulla
              åtgärder mot krisen i sjukförsäkringen.
            </seg>
          </u>
          <note type="speaker" xml:id="i-ab21a4d52a836f88-0">
            Anf. 127 KENNETH LANTZ (kd):
          </note>
          <u who="kenneth_lantz_1d03eb" xml:id="i-4900d796a77c682b-0">
            <seg xml:id="i-e7587cae7e2753a3-0">
              Herr talman! Detta är häpnadsväckande! Vi har i dag att ta ställning
              till ett omfattande projekt ett förändringsarbete, som man skulle
              kunna kalla för ett bygge, där första spadtaget är taget och grunden
              redan är lagd.
            </seg>
            <seg xml:id="i-f81f2fb52955ecad-0">
              Gjutformarna tycks vara bortplockade och bottenplattan, alltså
              grunden, visar tydliga konturer av hur byggnationen av den nya
              Försäkringskassan kommer att se ut. Det är inte utan att man häpnar.
              Förvåningen är påtaglig över hur snabbt regeringen har reagerat
              i detta ärende. För oss i oppositionen har uppgiften ofta varit
              att fråga regeringen när man tänker komma med förslag eller påbörja
              utredningar.
            </seg>
            <seg xml:id="i-ab2970b4c1f99773-0">
              Men nu, helt plötsligt, har regeringen lagt fram förslag och
              dessutom satt i gång med genomförandet innan det formella beslutet
              är fattat. Om detta hade överförts på ett husbygge skulle man
              kalla det för ett svartbygge. I dag, den 5 maj, beslutar vi om
              att godkänna och påbörja projektet som nu är i full gång och dessutom
              ska det vara inflyttningsklart vid kommande årsskifte.
            </seg>
            <seg xml:id="i-8551a302db6e96cc-0">
              Ritningarna är inte helt klara, chef över verksamheten är inte
              tillsatt. Men tacksamt nog, ingen tvekan råder om vad syftet med
              projektet ska vara. Vi ska få en ny och effektiv myndighet som
              ska heta Försäkringskassan.
            </seg>
            <seg xml:id="i-0b1606fd949223fc-0">
              Herr talman! Regeringen har på den sista tiden gång på gång insett
              betydelsen av och dessutom påtalat behovet av att minska sjukskrivningstalen.
              Kristdemokraterna påtalade detta redan för drygt två år sedan.
              Vår dåvarande partiledare Alf Svensson ifrågasatte om det eventuellt
              skulle kunna förekomma ett viss missbruk eller överutnyttjande
              av förmånerna inom socialförsäkringsadministrationen.
            </seg>
            <seg xml:id="i-472d2fba2a05095b-0">
              Vi fick betala ett ganska högt pris för detta. Vi blev ifrågasatta
              av många. Men i dag är budskapet kristallklart: Halvera ohälsotalen!
              Det är lovvärt och välkommet.
            </seg>
            <seg xml:id="i-da511f6987224a98-0">
              Herr talman! Det är under denna intensiva kamp mot alltför höga
              siffror för sjukskrivningarna i Sverige, det är under våra försäkringskassors
              tunga arbetsbörda som denna förändring nu ska genomföras. Tiden
              är, enligt vår uppfattning, helt enkelt olämplig. Vi tycker att
              tiden för detta omfattande förändringsarbete är fel vald. Det
              är med stor sannolikhet så att för försäkringskassans 15 000 och
              Riksförsäkringsverkets 1 000 anställda känns bygget som något
              förhastat.
            </seg>
            <seg xml:id="i-9c13dbc1b2ee5644-0">
              Herr talman! Förslaget om en ny statlig myndighet för socialförsäkringens
              administration är bra på så sätt att vi får ett gemensamt förhållningssätt
              till försäkringsfallen. Dessutom blir det enklare att få fram
              ett helhetsperspektiv. Men frågan kommer osökt: Är det denna förändring
              som ska lösa frågan om halvering av ohälsotalen? Jag vill också
              fråga Tomas Eneroth: Kommer denna förändring i sig att minska
              ohälsotalen? Om inte, på vilket sätt avser regeringen framöver
              att driva frågan så att uppsatta mål om halverad ohälsa nås till
              2008?
            </seg>
            <seg xml:id="i-f0fabab71f524c7c-0">
              Herr talman! Innan jag försvarar mina reservationer vill jag
              uttrycka min önskan om att komma till rätta med våra höga ohälsotal.
              Det är helt nödvändigt att på alla sätt arbeta vidare med att
              lösa frågan om ohälsan.
            </seg>
            <seg xml:id="i-ad5b44de3367c661-0">
              Socialförsäkringens administration är i behov av en förändring.
              Det är olyckligt, som vi konstaterar i dag, att efter lika operationer
              blir rehabiliterings- och sjukskrivningstider inte lika i olika
              delar av landet. Detta är en angelägen uppgift som jag tror den
              nya Försäkringskassan säkerligen kommer att lyckas väl med.
            </seg>
            <seg xml:id="i-cad40c59b2b96809-0">
              Med tanke på tyngden av Försäkringskassan som myndighet, borde
              det vara tryggare att vänta in utlovade utredningar innan man
              gör dessa stora förändringar. Folkpartiet, Centern och Kristdemokraterna
              har i en gemensam reservation påtalat att det hade varit logiskt
              att invänta resultatet av denna utredning före byggandet av Försäkringskassan.
              Vi har inte råd att få ett nytt lutande torn i vår värld. Det
              lutande tornet i Pisa är ett exempel på dålig grund. Hela socialförsäkringsadministrationen
              måste byggas på en solid och säker grund. Därför hade det varit
              logiskt att vänta in utredningen.
            </seg>
            <seg xml:id="i-985322e359e84d87-0">
              Herr talman! Jag har redan nämnt om fusk och missbruk i mitt
              anförande. Kristdemokraternas uppfattning är säkert väl känd i
              kammaren.
            </seg>
            <seg xml:id="i-cc9334ca2e72a1a9-0">
              Jag skulle vilja lyfta fram de betydande insatser som försäkringskassan
              hemma har gjort för att komma till rätta med vissa delar av missbruk
              och fusk. Verksamheten har varit meningsfylld och givit bra resultat.
              Därför skulle det vara av intresse att få svar på frågan varför
              inte majoriteten kan ställa sig bakom de motioner som behandlar
              just fusk och missbruk. Hur tänker regeringen med Berit Andnor
              i spetsen att komma till rätta med dessa frågor? Avser regeringen
              att komma med någon ytterligare medicin för att återställa det
              sjuka tillståndet i vårt land?
            </seg>
            <seg xml:id="i-31173fd6ae567e1c-0">
              Herr talman! I dag har vi styrelser i försäkringskassan som leder
              arbetet med god förankring i respektive region och landsting.
              Med tanke på arbetet med rehabilitering och närhet till våra försäkrade
              tror jag att det hade varit av stor vikt med en regional förankring.
              Detta är även en demokratifråga. Nuvarande beslutsmässiga styrelser
              kommer att ersättas av försäkringsdelegationer med betydligt mindre
              uppgifter att besluta om. För att förankring och demokrati ska
              komma på en rimlig nivå får de nya försäkringsdelegationerna helt
              enkelt inte vara alltför små. Vi har nämnt detta och också föregående
              talare nämnde nivån femelva ledamöter. Vi kristdemokrater tycker
              att det är ett minimum med fem personer.
            </seg>
            <seg xml:id="i-65ccdbf43584eff6-0">
              Försäkringsdelegationerna kommer att fatta beslut om tillsättandet
              av socialförsäkringsnämnder och avlägga rapporter om hur verksamheten
              bedrivs. Dessa rapporter ska överlämnas direkt till regeringen,
              vilket är en innovation. Det är inte styrelsen i Sveriges försäkringskassa
              som ska erhålla rapporten utan regeringen direkt. Dessutom ska
              försäkringsdelegationen besluta om de 5-procentiga medel som ska
              användas inom respektive region för bland annat rehabilitering.
            </seg>
            <seg xml:id="i-ab5d4bf7e3fe9e85-0">
              Herr talman! Avslutningsvis: Försäkringskassans förändring är
              bra, men tiden är illa vald. Tempot på bygget och den tidiga,
              näst intill omedelbara, starten av grundarbetet känns för många
              av de anställda inom försäkringskassevärlden som forcerande. Det
              skapar oro och kan hämma det viktiga arbete man står mitt uppe
              i, nämligen att medverka till att minska ohälsotalen i Sverige.
            </seg>
            <seg xml:id="i-d9a0b7c0dd327147-0">
              Jag vill yrka bifall till reservation 2 under punkt 1, men jag
              står självklart bakom samtliga kristdemokratiska reservationer.
            </seg>
          </u>
          <note type="speaker" xml:id="i-1fb07b65b1337d69-0">
            Anf. 128 KALLE LARSSON (v):
          </note>
          <u who="kalle_larsson_17fa7c" xml:id="i-fbaa97d7bc652a21-0">
            <seg xml:id="i-e3852459fd7341bb-0">
              Herr talman! Under ganska många år har det funnits en omfattande
              och, enligt vår uppfattning, berättigad kritik mot försäkringskassorna
              för att likartade ärenden bedöms väldigt olika av olika kassor.
              Självfallet ska och det tror jag att alla är överens om de lokala
              förutsättningarna på olika sätt vägas in i bedömningen av enskilda
              ärenden. Det är nog få som kan försvara de ganska disparata bedömningar
              som ibland görs. Det verkar vara uppenbart att den bedömningen
              delas av samtliga i den här kammaren.
            </seg>
            <seg xml:id="i-5d00af1653fdcaa2-0">
              Reservanterna till dagens betänkande har egentligen inte någon
              annan uppfattning i grundfrågan om huruvida det behövs en förändring
              eller inte, utan de lyfter fram andra politiska frågor som det
              vore mycket angeläget och intressant att diskutera. Men när det
              gäller den förändring som vi nu har på vårt bord påpekar man i
              första hand att det är fel tidpunkt för att genomföra den. Det
              är ändå en inte särskilt omfattande kritik.
            </seg>
            <seg xml:id="i-3c61b45b22be7d06-0">
              Vi har också riktat kritik mot att det har funnits problem med
              att man tidigare inte har kunnat föra en gemensam personalpolitik.
              Man har inte kunnat föra en gemensam IT-politik. Det har varit
              svårt att sprida goda exempel mellan olika försäkringskassor.
              Det är därför som det här förslaget i dag ligger på riksdagens
              bord.
            </seg>
            <seg xml:id="i-3c9b208f657a6093-0">
              Herr talman! Vänsterpartiet står förstås i allt väsentligt bakom
              propositionen och dagens betänkande. Vi har sett det som angeläget
              att komma till rätta med de olika bedömningar som görs i olika
              delar av landet, och vi ser gärna en mer enhetlig myndighet. För
              vår del vill vi särskilt peka på några av de saker som vi utöver
              detta har drivit i de diskussioner mellan partierna som resulterat
              i dagens betänkande.
            </seg>
            <seg xml:id="i-1b72b407f7f8b8c3-0">
              Vi anser att en så omfattande och politiskt viktig verksamhet
              som socialförsäkringens administration är ska ledas effektivt
              och skickligt och att politiskt förtroendevalda ska ha inflytande
              och makt över verksamheten. Därför är vi positiva till att politisk
              erfarenhet ska finnas med i den nationella styrelsen och att försäkringsdelegationerna
              fått en tydlig roll i den framtida organisationen. Vi välkomnar
              att de politiska företrädarna finns kvar i socialförsäkringsnämnderna
              och att dessa inte heller i övrigt berörs av det förslag som nu
              ligger på riksdagens bord.
            </seg>
            <seg xml:id="i-39a154eabceac18e-0">
              Det är också värt att notera att utskottet anser att den föreslagna
              förändringen inte i sig ska innebära vare sig en mer generös eller
              en striktare bedömning av enskilda ärenden. Jag citerar: Inledningsvis
              noterar utskottet att den föreslagna organisationsförändringen
              är avsedd att åstadkomma en rättssäker tillämpning av socialförsäkringens
              regler men inte att i materiellt avseende förändra försäkringens
              innehåll.
            </seg>
            <seg xml:id="i-53e76b269f07c737-0">
              Herr talman! Delvis som svar till Kenneth Lantz, trots att det
              inte var mitt namn som apostroferades: Självfallet är det inte
              i det här betänkandet som de avgörande förslagen för att öka hälsan
              presenteras. Det handlar enligt min uppfattning snarare om insatser
              för att få fler i arbete, minska arbetstiden, stoppa nedskärningar
              och bygga ut den offentliga sektorn. Skatteintäkterna kan öka
              och utgifterna dramatiskt minska om människor inte slits ut på
              jobbet och om arbetsmarknaden öppnas för de invandrade personer
              som i dag diskrimineras till arbetslöshet. Det är på dessa områden
              som vi behöver radikala och framåtsyftande reformer i första hand.
              Vänsterpartiet har därför föreslagit en mängd sådana åtgärder,
              och vi driver dessa ibland i samarbete med Socialdemokraterna
              och Miljöpartiet. Låt oss komma ihåg att en arbetslös kommunalare
              kostar nästan lika mycket kortsiktigt som en anställd, och i det
              långa loppet säkerligen mer. Det är dessutom utan att få tillfälle
              att göra en insats för välfärden.
            </seg>
            <seg xml:id="i-0901fa18eab6da28-0">
              Herr talman! Förslagen i dagens betänkande om att utreda hur
              socialförsäkringarna kan privatiseras måste också ses ur det här
              perspektivet. Det är en händelse som ser ut som en tanke att sjukförsäkringen
              ska reformeras, påstås det, för att kosta mindre just när kvinnor
              som mest behöver den efter att ha slitits ut under 1990-talets
              nedskärningar. Det är ändå värt att minnas att vi har de sjuktal
              som vi har skapat. Genom omfattande nedskärningar av den offentliga
              sektorn har vi pressat de anställda där hårdare och gjort servicen
              sämre för dem som faktiskt behövt den.
            </seg>
            <seg xml:id="i-cf9b7e346ede01a2-0">
              Herr talman! Reservationerna i dagens betänkande från flera borgerliga
              partier, liksom uttalandena från statsministern som refereras
              av majoriteten, står i kontrast och motsättning till den generella
              välfärdens ideologi, där skyddet vid sjukdom, föräldraskap och
              arbetslöshet är skattefinansierat och omfattar alla. Därför måste
              dessa förkastas. Om var och en i större utsträckning ska klara
              sig själv med privata försäkringar, går det ut över solidariteten
              och sammanhållningen i samhället.
            </seg>
            <seg xml:id="i-0547206ff61f2188-0">
              Jag säger det igen: Vänsterpartiet kommer inte att delta i några
              samtal på den politiska grund som de borgerliga föreslår. Vi diskuterar
              gärna hur socialförsäkringarna kan förbättras och förstärkas och
              har lagt fram sådana förslag, men inte hur de kan urholkas och
              försämras.
            </seg>
          </u>
          <note xml:id="i-8dad5fc49662a3bb-0">
            Jag yrkar därför bifall till reservation 4 under punkt 2 och
            står helt bakom betänkandet i övrigt.
          </note>
          <note type="speaker" xml:id="i-0987ea7406edf02d-0">
            Anf. 129 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-1">
            <seg xml:id="i-aa8bd461f1d495f2-0">
              Herr talman! Kalle Larsson sade i sitt anförande att den kritik
              som riktas mot förslaget i dag i stort sett är att det är fel
              tidpunkt för att genomföra det, och det tyckte Kalle Larsson var
              en mycket liten kritik.
            </seg>
            <seg xml:id="i-6ab27ab859099c67-0">
              Omorganisationer brukar alltid ta kraft från det som är huvudfrågan,
              och vi vet att belastningen på försäkringskassorna är stor och
              kommer att vara det. Då skulle jag vilja fråga Kalle Larsson vad
              det är som skiljer den här omorganisationen från alla andra, vad
              det är som skulle göra att det är rätt att omorganisera nu och
              att den kritik som riktas mot omorganisationen är en liten kritik.
            </seg>
          </u>
          <note type="speaker" xml:id="i-4d5aa9b0031140a0-0">
            Anf. 130 KALLE LARSSON (v) replik:
          </note>
          <u who="kalle_larsson_17fa7c" xml:id="i-fbaa97d7bc652a21-1">
            <seg xml:id="i-7c598d8421c8c254-0">
              Herr talman! Frågan vad det är som skiljer den här omorganisationen
              från alla andra omorganisationer är svårbesvarad. Jag tror att
              även Linnéa Darell är medveten om att det ibland finns omorganisationer
              som är bra och rent av nödvändiga. Säkerligen kan vi hitta sådana
              exempel i historien.
            </seg>
            <seg xml:id="i-3375a4bbfc8d3e39-0">
              Frågan är väl om det är någon som upplever att det är den här
              omorganisationen i sig som kommer att innebära krafttag mot ohälsan.
              Jag tror att få hävdar det. Jag ser heller inga sådana formuleringar
              i betänkandet. Däremot ser vi fördelar i att kunna skaffa oss
              effektiva verktyg för att bekämpa ohälsan i och med omorganisationen.
              Det blir en mer enhetlig personalpolitik. Det blir en IT-struktur
              i myndigheten som fungerar. En hel del saker kommer på plats som
              kommer att fungera bättre.
            </seg>
            <seg xml:id="i-218430cd0e60d6ca-0">
              Men svaret på frågan är förstås: Det är inte de här sakerna som
              kommer att göra att ohälsan minskar, men det är inte heller vad
              vare sig propositionen eller betänkandet utger sig för att presentera.
            </seg>
          </u>
          <note type="speaker" xml:id="i-c087dd379dcb6cd8-0">
            Anf. 131 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-2">
            <seg xml:id="i-2e198f1ca05908de-0">
              Herr talman! Det var inte heller det jag frågade Kalle Larsson
              om. Men väljer man att svara på något annat kan man ju uppfatta
              frågan på det viset. Vad jag frågade var vad det är som skiljer
              den här omorganisationen från alla andra, vad det är som gör att
              det är rätt att göra den just nu och att den inte skulle orsaka
              produktionsstörningar som alla andra omorganisationer drabbas
              av. Man kan läsa utvärderingar från Arbetsmiljöforum, från skyddsombud
              och från alla möjliga andra organisationer. Jag tror inte att
              Kalle Larsson heller kan visa på någon organisation där det inte
              har inneburit produktionsstörningar. Det står också om det i det
              delbetänkande som är underlag för betänkandet, den så kallade
              ANSA-utredningen.
            </seg>
            <seg xml:id="i-71880a56ec9dbeb1-0">
              Med tanke på de krav som vi alla kommer att ha, och har haft
              under ganska lång tid, på försäkringskassan tycker jag att det
              finns anledning att ställa frågan: Vad är det som skiljer den
              här omorganisationen från den erfarenhet man har av andra omorganisationer?
            </seg>
          </u>
          <note type="speaker" xml:id="i-e962a8e712e32efa-0">
            Anf. 132 KALLE LARSSON (v) replik:
          </note>
          <u who="kalle_larsson_17fa7c" xml:id="i-fbaa97d7bc652a21-2">
            <seg xml:id="i-af1c973a988ffe9b-0">
              Herr talman! Det är uppenbart att vi gör olika bedömningar av
              angelägenheten i detta. Vi ser fördelar med en omorganisation.
              Folkpartiet verkar inte se de uppenbara fördelarna. Där skiljer
              vi oss åt.
            </seg>
            <seg xml:id="i-8240751b47e012db-0">
              Det är klart att det kan finnas en period då man har svårare
              att bedriva den verksamhet som man i dag bedriver i myndigheten,
              men problemet är ju att den i dag inte fungerar vare sig effektivt
              på det sätt som vi skulle vilja eller rättssäkert.
            </seg>
            <seg xml:id="i-bf93d58c09f38016-0">
              Varför vill vi genomföra den här förändringen? Låt mig citera
              det inledande stycket i Folkpartiets reservation: Vi delar regeringens
              uppfattning när det gäller behovet av bättre effektivitet och
              mer likformiga bedömningar inom försäkringskassorna. Sjukfrånvaron
              varierar t.ex. kraftigt mellan olika delar av landet på ett sätt
              som inte utan vidare låter sig förklaras av socioekonomiska faktorer.
              Eftersom trygghetssystemens finansiering och förmånsbestämmelserna
              regleras nationellt är det angeläget att reglerna tillämpas på
              ett rättvist sätt i hela landet.
            </seg>
            <seg xml:id="i-70d14a987968855a-0">
              Just detta är bakgrunden till att vi nu vill skapa en gemensam
              statlig myndighet för socialförsäkringens administration.
            </seg>
          </u>
          <note type="speaker" xml:id="i-8520b936f691e566-0">
            Anf. 133 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-bc4d8066052eaebc-0">
            <seg xml:id="i-3930456b82cb25fc-0">
              Herr talman! Jag börjar mitt anförande med att berätta att jag
              givetvis står bakom de reservationer som jag finns med på, men
              för tids vinnande yrkar jag bifall endast till reservation nr
              1.
            </seg>
            <seg xml:id="i-f85796fb6a9610f4-0">
              I det här betänkandet har vi ett lysande exempel på att när regeringen
              vill förändra inom en verksamhet så kan det gå fort ja, väldigt
              fort. Dessutom har förberedelserna till förändringarna inom verksamheten
              påbörjats redan innan beslut är fattat här i riksdagen. Här har
              regeringen verkligen visat prov på handlingskraft. Det är en fråga
              som inte har dragits i långbänk, i motsats till det ärende som
              vi behandlade i utskottet i går. Då gällde det en ny instans-
              och processordning i utlänningsärenden. Nu gäller det en ny statlig
              myndighet för socialförsäkringens administration.
            </seg>
            <seg xml:id="i-1cfb7cfa206bb2af-0">
              Herr talman! Centerpartiet delar regeringens analys när det gäller
              behovet av bättre effektivitet och mer likformiga bedömningar
              inom försäkringskassorna. Som exempel kan nämnas att sjukfrånvaron
              varierar kraftigt mellan olika delar av landet på ett sätt som
              inte utan vidare låter sig förklaras av socioekonomiska faktorer.
              Eftersom finansieringen och förmånsbestämmelserna regleras nationellt,
              är det angeläget att reglerna tillämpas på ett likartat och rättvist
              sätt i hela landet. Vi anser därför att beskrivningen av försäkringskassornas
              problem i valda delar är berättigad.
            </seg>
            <seg xml:id="i-d1dd713e33b4b830-0">
              Men det som förvånar är att det finns en övertro på att man med
              en organisationsförändring kommer att kunna påskynda ett förändringsarbete
              som redan är på gång. Att i ett läge när arbetet för att bekämpa
              ohälsan börjar röna någon framgång och detta trots en i övrig
              helt tandlös regeringspolitik kasta in försäkringskassorna i en
              omorganisation kommer med all säkerhet att innebära stora risker
              för energiläckage, särskilt om det finns skäl att genomföra nya
              och än mer omfattande förändringar inom loppet av några år.
            </seg>
            <seg xml:id="i-85a49226ba67a24c-0">
              Mot denna bakgrund anser jag att man bör avvakta med större organisationsförändringar
              till dess att riktningen i en stor socialförsäkringsreform kan
              skönjas.
            </seg>
            <seg xml:id="i-720f0813d7e1ef5f-0">
              Herr talman! Enligt Centerpartiets uppfattning är det inte i
              första hand försäkringskassornas organisation som orsakat problemen
              i till exempel sjukförsäkringen. Ansvaret måste i stället bäras
              av regeringen, som på samma gång förvägrat försäkringskassorna
              effektiva verktyg och tillräckliga resurser för att kunna hantera
              den under de senaste åren snabbt växande sjukfrånvaron. Ett nyckelproblem
              är av allt att döma svårigheterna att få till stånd ett väl fungerande
              samarbete mellan försäkringskassan å ena sidan och det huvudsakligen
              landstingsdrivna vård- och rehabiliteringsarbetet å den andra.
            </seg>
            <seg xml:id="i-5ce911a3511812b7-0">
              Regeringen och dess stödpartier har genom sin alltför snäva lagstiftning
              kring finansiell samordning avvisat en lösning på detta problem.
              Hade det förslag till lagstiftning som vi i Centerpartiet och
              Folkpartiet förordade i vår gemensamma motion med anledning av
              regeringspropositionen om finansiell samordning bifallits av regeringen
              hade försäkringskassorna och vårdhuvudmännen givits kraftfulla
              incitament och verktyg till samordning. Då hade bristerna i detta
              hänseende sannolikt motverkats oavsett organisationsform för kassorna.
            </seg>
            <seg xml:id="i-7608af113511aaa7-0">
              Herr talman! En centralisering av beslutsfattandet kan medföra
              ett hinder för genomförandet av finansiell samordning även inom
              det snäva utrymme som regeringen med stödpartier nu medgivit.
              Regeringsförslaget har fått en mer decentraliserad utformning
              än det som förordades i ANSA-utredningen, och det tycker vi är
              bra. Men vi bedömer ändå att försäkringsdelegationerna får en
              alltför svag ställning för att göra sig gällande.
            </seg>
            <seg xml:id="i-8d770729ff32613a-0">
              Den form av decentraliserad myndighetsstruktur med reducerat
              förtroendemannainflytande som propositionen förordar har knappast
              demonstrerat sin effektivitet vid förvaltningen av socialförsäkringar.
              Det närmaste jämförelseobjektet, administrationen för arbetsmarknadspolitiken,
              har under årtionden varit föremål för hård kritik för bland annat
              bristande effektivitet i arbetet med att återföra arbetslösa till
              arbetsmarknaden.
            </seg>
            <seg xml:id="i-d76066c3052d4b5d-0">
              Herr talman! Centerpartiet har framhållit behovet av en genomgripande
              socialförsäkringsreform i syfte att sammanföra arbetslöshetsförsäkringen,
              sjukförsäkringen och arbetsskadeförsäkringen till en samlad arbetslivsförsäkring
              med en gemensam myndighetsstruktur. En sådan fusion skulle göra
              det möjligt att ta ett bättre helhetsgrepp över försäkringstagarnas
              situation, där ju orsaken i många fall kan vara flytande mellan
              arbetslöshet och ohälsa.
            </seg>
            <seg xml:id="i-a7d73b84db3fe4cf-0">
              Regeringen har också genom statsminister Göran Persson utlovat
              en parlamentarisk utredning av socialförsäkringssystemen. Nu undrar
              jag när detta förslag blir verklighet. Det är vår avsikt att delta
              i det arbetet med sikte på omfattande förändringar. Mot bakgrund
              av detta, herr talman, anser vi i Centerpartiet att det är felaktigt
              att genomföra de föreslagna förändringar som nu beskrivs i betänkande
              SfU13 och föreslår därför att riksdagen avslår förslaget.
            </seg>
          </u>
          <note type="speaker" xml:id="i-dc24310a009d494a-0">
            Anf. 134 TOMAS ENEROTH (s):
          </note>
          <u who="tomas_eneroth_86d11b" xml:id="i-573cb9c30eceb316-0">
            <seg xml:id="i-47ef025eb4162f6b-0">
              Herr talman! Kära utskottsvänner och andra som eventuellt följer
              debatten! Jag ska inleda med att yrka bifall till utskottsmajoritetens
              förslag och avslag på samtliga reservationer, så är det gjort.
              Sedan över till själva debatten.
            </seg>
            <seg xml:id="i-d5c25880f71f0640-0">
              Vi kommer ju i dag att besluta att Riksförsäkringsverket ska
              upphöra och att en ny statlig myndighet med namnet Försäkringskassan
              ska bildas. I den kommer dagens 21 självständiga försäkringskassor
              att ingå. Vi får en samlad socialförsäkringsadministration.
            </seg>
            <seg xml:id="i-c8469398dbe722bc-0">
              Den här frågan har ju ältats under årtionden, och argumenten
              både för och emot den här organisationsförändringen har ständigt
              funnits i debatten. Å ena sidan har man argumenterat för behovet
              av en tydlig statlig styrning i en samlad organisation med alla
              möjligheter det innebär till samordning, effektivisering och rationalisering.
              Å andra sidan har det talats om vikten av en lokalt och regionalt
              förankrad socialförsäkring med förtroendevalda som förvaltar och
              värnar socialförsäkringens roll i samhället.
            </seg>
            <seg xml:id="i-726e0738ad76f1a5-0">
              Förenklat skulle man kunna säga att å ena sidan finns behovet
              av en enhetlig statlig struktur med samlad statlig styrning och
              ledning, å andra sidan behovet av en försäkring som är demokratiskt
              förankrad och har förutsättningar att kunna anpassas efter de
              lokala och regionala behov som finns utan att man för den skull
              äventyrar kravet på en likvärdig prövning.
            </seg>
            <seg xml:id="i-c4e64beb99f1dccf-0">
              Regeringens förslag, som vi socialdemokrater ihop med Vänsterpartiet
              och Miljöpartiet tycker är alldeles utmärkt, är en bra avvägning
              av båda dessa riktningar. Där finns kombinationen av en tydlig
              statlig styrning och ett utvecklat förtroendemannainflytande i
              försäkringen.
            </seg>
            <seg xml:id="i-22bf9180dfc26705-0">
              Visst är det så att det finns behov av en samlad socialförsäkringsadministration.
              Rent principiellt kan man säga att verksamheten redan i dag är
              lagreglerad och finansierad via statsbudgeten, så i den meningen
              är det ganska rimligt att den inordnas under regeringens styrning.
              För några egna medel, som den gamla kassarörelsen hade, finns
              ju inte längre inom försäkringskassorna.
            </seg>
            <seg xml:id="i-42f43c37ae4c80de-0">
              Däremot har styrningen av resurserna varit föremål för debatt
              flera gånger. Till skillnad från vad som gäller i vanlig statlig
              verksamhet har ju de självständiga kassorna haft eget utrymme
              för prioriteringar. Jag kan nog ändå säga att för verksamheten
              som sådan har det inte alltid varit enkelt. Behovet av en samlad
              styrning och ledning där nationella politiska prioriteringar får
              genomslag i hela organisationen har uppmärksammats vid flera olika
              tillfällen. Vi ser att det är angeläget att man också får en sådan
              organisation.
            </seg>
            <seg xml:id="i-c3c38030b3c85963-0">
              I det här sammanhanget ska vi också komma ihåg att det har varit
              svårt, inte minst för riksdagen, att ibland utkräva ansvaret för
              den samlade administrationen. Är det försäkringskassornas fel
              att rehabiliteringsarbetet inte fungerat fullt ut som det ska
              göra eller att arbetsskadeärendena avgörs på olika sätt i olika
              delar av landet? Eller är det Riksförsäkringsverket som har brustit
              i sin uppföljning, sin tillsyn eller för den delen sin normering
              av arbetet? Eller är det regering och riksdag? Ungefär så har
              ju debatten varit under långa tider.
            </seg>
            <seg xml:id="i-5f18209c1ec5ff64-0">
              Med en samlad socialförsäkringsadministration kan vi faktiskt
              utkräva fullt ansvar. Det är nog viktigt, inte minst i en tid
              då socialförsäkringarna och hela socialförsäkringsadministrationen
              utsätts för stora påfrestningar. Därför är det viktigt att göra
              förändringar och effektiviseringar nu, för det är just nu som
              det är viktigt att vi har en väl utbyggd organisation och en fullfjädrad
              organisation som klarar den anspänning som finns.
            </seg>
            <seg xml:id="i-018bc7ab778c4e04-0">
              Det förslag som vi är överens om innebär att vi får en samlad
              organisation. Den kommer att ledas av en styrelse med fullt ansvar.
              Därunder finns en myndighetschef, generaldirektören, som har ansvar
              för den löpande verksamheten i enlighet med styrelsens direktiv
              och riktlinjer. På det sättet får vi faktiskt en modern ledning
              med en tydlig relation mellan myndighetens och dess styrelses
              ansvar å ena sidan och regeringen och riksdagen å andra sidan.
              Vi får som sagt en styrelse med fullt ansvar till skillnad från
              den verksstyrelse som vi i dag har i Riksförsäkringsverket.
            </seg>
            <seg xml:id="i-f737242f9fe64434-0">
              En tydlig styrning och ledning innebär ju också att man faktiskt
              ökar möjligheten att ha en tydlig ansvars- och beslutsordning
              i organisationen. Det tror jag också är viktigt om vi vill ha
              ett mer enhetligt agerande inom organisationen. Genom det här
              sättet ökar vi möjligheten att få gemensamma arbetsätt, gemensamma
              rutiner, vilket ökar möjligheten att faktiskt behandla olika försäkrade
              på ett rättvist och likartat sätt. Dessutom kan man väl hävda
              att vi också får bättre möjligheter att arbeta med kvalitetssäkring
              i organisationen.
            </seg>
            <seg xml:id="i-d88b6ce8b6cd6ef5-0">
              Det här innebär för den skull inte, jag vill säga det eftersom
              några anmärkte på det tidigare, att vi får en ökad centralisering
              eller koncentration av verksamheten. Den bedömning vi gör är att
              ärendehandläggningen mycket väl fortsatt kan vara decentraliserad
              och att beslut faktiskt bör och ska delegeras så långt ut som
              möjligt i organisationen med hänsyn till effektiviteten.
            </seg>
            <seg xml:id="i-2c0fb3d91c780768-0">
              Vi har också avstått, och det har säkert en del noterat i debatten,
              från att nu föreslå förändringar i ärendehanteringen, koncentration
              av arbetsskador eller liknande, både med hänsyn till den omställning
              som det skulle innebära i verksamheten och också med hänsyn till
              att det kanske är rimligt att myndigheten och dess styrelse själva
              får uppgiften att avgöra detta framöver, givetvis i samråd med
              regering och riksdag.
            </seg>
            <seg xml:id="i-e1ed4d4487d5fc14-0">
              På motsvarande sätt har vi också sett på socialförsäkringsnämnderna.
              I den utredning som föregick propositionen föreslogs ju en annan,
              annorlunda modell för förtroendemedverkan. Jag kan väl säga att
              det inte riktigt var det utvecklade förtroendemannaskap som jag
              tyckte att man skulle vilja se framöver. Av det skälet valde vi
              att avstå från att göra någon förändring. Vi har kvar socialförsäkringsnämnderna
              som de är. Jag tycker att det är viktigt att vi har det förtroendemannainflytandet
              i försäkringen.
            </seg>
            <seg xml:id="i-c2619c20bf6a4f3d-0">
              Samtidigt som vi får en samordnad statlig socialförsäkringsadministration
              med allt vad det innebär i ökad möjlighet till samordnad styrning
              och ledning vill jag betona vikten av ett utökat förtroendemannainflytande
              i socialförsäkringen.
            </seg>
            <seg xml:id="i-395e351cb37e0964-0">
              Vi har därför valt att förstärka och jag hävdar att det är en
              förstärkning det länsvisa förtroendemannainflytandet, inte genom
              att bibehålla de gamla kassastyrelserna utan genom att förnya
              förtroendemannarollen. Vi kommer att kalla dem försäkringsdelegationer.
              De kommer att ha i uppgift att bevaka att myndighetens verksamhet
              bedrivs effektivt och att länets invånare och dess företag får
              ett bra bemötande.
            </seg>
            <seg xml:id="i-14279587b4d96672-0">
              De iakttagelser och utvärderingar man gör ska man också redovisa
              direkt till regeringen, vilket jag tycker är oerhört viktigt.
            </seg>
            <seg xml:id="i-fde54b626ec76436-0">
              När det gäller samverkansfrågor har vi sett det som väldigt angeläget
              att försäkringsdelegationen får ett direkt ansvar, inte minst
              mot bakgrund av erfarenheterna av försöksverksamhet inom Socsam,
              Frisam och Finsam tidigare. Det faktum att förtroendevalda från
              försäkringskassa, kommun och landsting har kunnat samverka har
              ökat möjligheten att få en bra verksamhet.
            </seg>
            <seg xml:id="i-a003635b9fe59a7f-0">
              Nu har vi fått en permanent lagstiftning om finansiell samordning.
              Då tar vi givetvis med erfarenheterna från samverkan med förtroendevalda.
              Det är viktigt att de 5 % av sjukpenningsanslagen som man får
              använda till finansiellt samordnad rehabilitering fullt ut får
              tas i anspråk av delegationerna så att man har goda förutsättningar
              att se till att vi får en bra finansiell samordning.
            </seg>
            <seg xml:id="i-cdd8d9c654575096-0">
              Jag förutsätter att vi både här i riksdagen och hos de olika
              delegationerna följer upp på vilket sätt man får en lyckad finansiell
              samordning med försäkringskassa, länsarbetsnämnder, kommuner och
              landsting. Vår uppfattning är att den här organisationsmodellen
              ökar det reella förtroendemannainflytandet i försäkringen. Det
              kan knappast vara avgörande att lägga kraften i förtroendemannainflytandet
              på det som har att göra med personalärenden eller interna organisationsstrukturer.
              Nu får vi kraften i förtroendemannainflytandet till hur försäkringen
              fungerar, hur den uppfattas av medborgare och företag och hur
              vi ser till att den är ett verkningsfullt medel för att skapa
              trygghet för medborgarna, skapa förutsägbarhet och stimulera till
              att man kan komma tillbaka i arbete.
            </seg>
            <seg xml:id="i-42c0e0c2fa5fce04-0">
              Vi har fått detta bekräftat under hela den process som förevarit
              propositionen när vi träffat förtroendevalda och tjänstemän i
              organisationen.
            </seg>
            <seg xml:id="i-44457ebd1aacf1b9-0">
              Vi gör dock en korrigering i betänkandet i jämförelse med propositionen.
              Vi gör markeringen att vi tycker att det är viktigt att delegationens
              sammansättning ska utgå från riksdagsvalet snarare än landstingsvalet.
              Det är en nationell försäkring vi pratar om. Delegationerna ska
              ansvara för att bevaka och samverka kring denna. Det är inte en
              verksamhet som landstingen har något direkt inflytande över eller
              ansvar för. Det är en nationell försäkring. Därför har vi gjort
              den korrigeringen.
            </seg>
            <seg xml:id="i-8c0ae35ef2d98859-0">
              Remissinstanserna har över lag varit väldigt positiva till den
              förändring som nu genomförs. Sedan propositionen redovisades har
              det inte heller varit några större stormande debatter. Man kan
              möjligtvis säga att den till en början lite tveksamma inställning
              som fanns hos en del som arbetar och är förtroendevalda inom kassarörelsen
              har bytts till en förväntan och ett engagemang för den nya organisationen
              i kraft av att vi haft en process som gjort att vi fått ett gemensamt
              ställningstagande kring en ny organisation.
            </seg>
            <seg xml:id="i-076e735566abd8ec-0">
              Personalrepresentanterna de fackliga representanterna har verkligen
              välkomnat förändringen och inte minst poängterat vikten av en
              snabb förändring. Jag noterar att oppositionen kritiserar detta.
              Det har varit ett mycket starkt önskemål från alla som arbetar
              med detta att det ska vara en snabb organisationsförändring. Segdragna
              långdragna organisationsförändringar skadar verkligen produktiviteten.
            </seg>
            <seg xml:id="i-c743162192fdf49b-0">
              I den meningen blev jag lite förvånad när jag läste oppositionens
              motioner. Det gäller kanske inte så mycket Moderaternas. De ställer
              sig helt och hållet vid sidan av det som nu händer. Det finns
              bara en moderat motion, och det är från en enskild partimedlem.
              Från Folkpartiet, Centern och Kristdemokraterna som ändå har en
              tradition att vara aktiva och värna försäkringen kommer disparata
              synpunkter som i huvudsak tar sikte på att kritisera tidpunkten
              för reformeringen.
            </seg>
            <seg xml:id="i-78db5f6b6916cbfd-0">
              Man kan ändå notera att man under lång tid har klagat på brister
              i socialförsäkringen. När regeringen väl tar initiativ och vi
              med förslag i riksdagen får möjlighet att åtgärda en hel del av
              de bristerna klagar man på att det går för fort.
            </seg>
            <seg xml:id="i-364adb7a06958956-0">
              Samtliga tre partier hävdar att organisationsförändringen i sig
              inte innebär några stora minskningar av antalet sjukskrivna. Givetvis
              är det så. Det är ingen som har hävdat det. Det är ingen som har
              hävdat att en organisationsförändring i sig innebär att vi bryter
              utvecklingen mot ett ökat antal sjukskrivna. För att göra det
              krävs andra typer av insatser, allt från förändrad sjukskrivningsprocess
              till förebyggande arbetsmiljöarbete till satsning på rehabilitering
              och ekonomiska drivkrafter för arbetsgivare. Faktum är att vi
              nu kan se att kurvan bryts och att allt färre är sjukskrivna.
              Det är ett nog så viktigt kvitto på den politik som vi har bedrivit
              under ett antal år.
            </seg>
            <seg xml:id="i-bd6146891c74be94-0">
              Oppositionen har andra svar på hur man ska göra detta. Centern
              vill sänka sjukpenningen för dem som inte har några barn. Kristdemokraterna
              vill minska sjukpenningen och införa karensdagar. Folkpartiet
              vill spara 9 miljarder, oklart på vilket sätt. Moderaterna är
              som vanligt värst när det gäller ett sänka sjukersättningar och
              se till att förtidspensionärer får en 60-procentig ersättning.
            </seg>
            <seg xml:id="i-6a70d551baf1febe-0">
              Det är förslag som handlar om ohälsoarbetet. Dem debatterar vi
              dagligdags. Administrationen är naturligtvis en viktig förutsättning
              för att vi ska kunna arbeta med alla dessa olika förslag.
            </seg>
            <seg xml:id="i-061297971b5a6a0b-0">
              Svenskt Näringsliv och en del andra har väl till och med önskat
              att man gör en organisationsförändring just för att få ett bättre
              bemötande från försäkringen och för att få en tydligare organisation.
              Det finns alltså ett önskemål även från samhällets andra aktörer
              att vi genomför en organisationsförändring.
            </seg>
            <seg xml:id="i-303bcddd483f5edd-0">
              Den fråga man ska ställa om nu Kristdemokraterna, Centern och
              Folkpartiet tycker att tidpunkten för förändring är olämplig är:
              När tycker ni att vi ska göra en organisationsförändring? Ni hänvisar
              till en översyn av socialförsäkringarna. Det är en viktig utredning
              som kommer att arbeta under flera år. Jag föreställer mig att
              det blir samma process som när det gällde pensionsfrågan. Som
              ni vet var det en flerårig process. Man kan dessutom notera att
              pensionöverenskommelsen inte i sig ledde till att Riksförsäkringsverket
              fick omorganiseras eller göras om. Man ska inte överdriva behovet
              av stora omorganisationer.
            </seg>
            <seg xml:id="i-883f1f0c6d474952-0">
              Frågan är: När tycker ni att det är lämpligt att göra någon omorganisation?
              Av Linnéa Darells anförande kan man få intrycket att Folkpartiet
              i princip tycker att man aldrig ska göra någon omorganisation.
              Det måste vi ändå konstatera att det finns goda skäl att göra,
              just för att få en effektiv organisation.
            </seg>
            <seg xml:id="i-880ac10ef174ec4a-0">
              Jag konstaterar att vi, till skillnad från oppositionen, har
              mäktat med att göra det. I samverkan med alla dem som arbetar
              inom försäkringen, med dem som är förtroendevalda och ihop med
              Vänsterpartiet och Miljöpartiet har vi lyckats få fram ett förslag
              som har bred acceptans och som successivt har förutsättningar
              att genomföras om vi fattar ett klokt beslut i riksdagen och ser
              till att vi får en organisation med tydlig styrning och ledning
              och ett utvecklat och utökat förtroendemannainflytande. Det är
              bra för socialförsäkringen, och det är bra för Sverige.
            </seg>
          </u>
          <note type="speaker" xml:id="i-e2e7545f2d56b160-0">
            Anf. 135 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-bc4d8066052eaebc-1">
            <seg xml:id="i-21283a52058eba74-0">
              Herr talman! Det var ganska tuff och massiv kritik mot att vi
              inte tyckte precis som regeringspartiet i den här frågan.
            </seg>
            <seg xml:id="i-6c2c95bdb1522b09-0">
              Jag ställde en fråga i mitt anförande om när vi får se förslaget
              till en parlamentarisk utredning av socialförsäkringssystemen.
            </seg>
            <seg xml:id="i-9ef40037c608eeac-0">
              Under en lång rad av år har Centerpartiet förordat att vi ska
              se över de sociala trygghetssystemen. Jag nämnde också vilka delar
              vi tycker att man ska undersöka om man kan föra samman för att
              vi ska slippa att man faller mellan stolar eller pendlar mellan
              olika trygghetssystem så att vi har en arbetslivsförsäkring där
              man får ersättning oavsett om man är sjuk, är arbetslös eller
              har en arbetsskada. När får vi se ett förslag från regeringen
              om att vi ska tillsätta den utredningen?
            </seg>
            <seg xml:id="i-e37be409509134a4-0">
              Tror verkligen Tomas Eneroth att det är försäkringskassan som
              är skulden till att vi har de höga sjuktalen i dag? Det tror inte
              vi i Centerpartiet. Vi tror att det är helt andra faktorer som
              spelar in när det gäller detta. Om vi hade fått möjlighet att
              i större omfattning än vad vi kan göra i dag införa både Socsam-
              och Frisamförsöken är vi övertygade om att det hade bidragit till
              en helt annat utveckling inom det här området.
            </seg>
            <seg xml:id="i-84a4bedd70ad154a-0">
              Frågan är: Varför vill inte regeringspartiet ge verksamheterna
              ute i landet möjlighet att bedriva denna verksamhet som har visat
              sig vara framgångsrik?
            </seg>
          </u>
          <note type="speaker" xml:id="i-6199c36a43c45605-0">
            Anf. 136 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-1">
            <seg xml:id="i-4778649babe648a5-0">
              Herr talman! Jag svarar på det sista först. Vi har faktiskt sett
              till att det inte längre är en försöksverksamhet. Det är en permanent
              verksamhet med en permanent lagstiftning som ger försäkringskassa,
              länsarbetsnämnd, kommuner och landsting möjlighet att använda
              5 % av sjukpenningsanslaget för gemensamma, samordnade rehabiliteringsinsatser.
              Till skillnad från en tillfällig verksamhet tidigare har vi nu
              alltså permanenta möjligheter. Jag hoppas att alla lokala centerpolitiker,
              folkpartister, kristdemokrater, socialdemokrater och andra som
              tror på tanken om samverkan arbetar lokalt för att se till att
              detta också blir verklighet på fler ställen i landet.
            </seg>
            <seg xml:id="i-0b0fb4186c78f914-0">
              När det sedan gäller utredningen arbetar man väl om jag kommer
              ihåg rätt sakta men säkert på direktiv. Jag tycker att det viktiga
              är att man får ett bra direktiv och att man sedan ser till att
              få en bra process kring de framtida socialförsäkringarna. Vi är
              nog överens om att det är viktigt att föra den debatten.
            </seg>
            <seg xml:id="i-9f54af0a08b4af95-0">
              Men det är klart: När vi nu ser budgetförslag från Centern där
              man bryter mot de grundläggande principerna i försäkringen genom
              att säga att är du barnlös ska du ha sämre sjukersättning blir
              jag lite oroad. Det är ju i princip det som Centerpartiet nu föreslår:
              Är du barnlös ska du ha sämre sjukersättning. Jag måste säga att
              det är en väldigt underlig princip att ha i ett framtida socialförsäkringssystem.
            </seg>
            <seg xml:id="i-50b8436424ca08b0-0">
              Jag väntar mig svar både på detta och på när Birgitta Carlsson
              och Centerpartiet i så fall tycker att vi ska göra en förändrad
              organisation. Jag tolkar det ändå som att Centern vid något tillfälle
              kan tycka att det är angeläget att omorganisera försäkringskassorna
              och Riksförsäkringsverket.
            </seg>
          </u>
          <note type="speaker" xml:id="i-22c238bd2ba77372-0">
            Anf. 137 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-bc4d8066052eaebc-2">
            <seg xml:id="i-8a95c16f8df5e8ab-0">
              Herr talman! Jag tror att den omorganisationen kommer, men vi
              vill då se den i ett större paket där vi ser över hela systemen.
              Då ska den inkluderas i detta.
            </seg>
            <seg xml:id="i-7ff2bcd03079ecde-0">
              Sedan ska vi väl vara ärliga när det gäller remissvaren på betänkandet.
              Jag fick mig tillsänt ganska många från olika kassor ute i landet,
              och alla var absolut inte positiva som ordföranden sade i sitt
              anförande. Dessutom har även socialdemokrater varit mycket besvikna
              över det förslag som man såg framför sig skulle komma från regeringen
              i de sammanhang då vi har träffat människor som suttit i olika
              kassastyrelser och annat.
            </seg>
            <seg xml:id="i-9a098c930cfb130b-0">
              Jag vill sedan komma tillbaka till detta med ersättningen vid
              sjukdom som Centerpartiet har med i sitt budgetförslag. Det vi
              tycker är viktigt är att den person som har försörjningsansvar
              inte ska fråntas möjligheten att verkligen fullt ut kunna ta det
              ansvaret. Man ska inte försämra för människor som har familjer.
              Det kostar ju rätt mycket att ha barn. Därför har vi pratat om,
              och det är ingen nyhet, att man ska ha en grundtrygghet. En grundtrygghet
              kanske inte alltid ser exakt likadan ut för alla, men det är viktigt
              att ett förslag inte ska innebära att en person kommer att behöva
              uppsöka en kommuns socialtjänst för att få till sitt uppehälle.
              Vi menar att detta ska vara relaterat till det försörjningsansvar
              man har som individ.
            </seg>
          </u>
          <note type="speaker" xml:id="i-be1ac4dc8c90aa66-0">
            Anf. 138 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-2">
            <seg xml:id="i-cb3efa0eb724e972-0">
              Herr talman! När det gäller försörjningsansvaret håller jag med
              om att det ska vara goda ekonomiska villkor inte minst för barnfamiljer.
              Därför har vi en generell familjepolitik med bra barnbidrag som
              vi höjt under ett flertal år och säkert fortsatt kommer att höja.
              Men att som princip i socialförsäkringarna märka ut de barnlösa
              och säga att de inte ska ha samma inkomstbortfallsprincip och
              samma trygghetssystem tycker jag är ett anmärkningsvärt principbrott.
              Jag är lite nyfiken på att senare i debatten få höra hur andra
              partier ställer sig till denna ganska underliga konstruktion för
              socialförsäkringar.
            </seg>
            <seg xml:id="i-a3457fbe57c5850f-0">
              När det sedan gäller remissvaren noterade jag i mitt anförande
              den kritik som fanns mot ANSA-utredningen. Det var många som gillade
              reformeringen över huvud taget, men kritik kom framför allt från
              de förtroendevalda i försäkringskassorna. Där tog vi på oss ansvaret
              att inleda en process. Jag har träffat inte alla men väldigt många
              förtroendevalda i försäkringskassorna, och att döma av de signaler
              jag nu får har de korrigeringar vi gjorde i jämförelse med ANSA-utredningen
              där vi förstärkte förtroendemannainflytandet inte minst kring
              samverkansfrågorna lett till att väldigt många nu uppskattar detta
              och tycker att det är en mycket positiv förändring.
            </seg>
            <seg xml:id="i-a882a76076c31fed-0">
              Jag känner mig alltså trygg i den proposition vi har lagt fram
              och det ställningstagande som riksdagen kommer att göra. Jag kan
              dock beklaga att Centerpartiet ännu inte har kunnat ge något besked
              om när man för sin del kan tänka sig att vilja ha en reformering
              av försäkringen.
            </seg>
          </u>
          <note type="speaker" xml:id="i-96b22e7e5403ebbd-0">
            Anf. 139 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-3">
            <seg xml:id="i-a599a4a197e57010-0">
              Herr talman! Tomas hade ett antal frågor i sitt anförande, bland
              annat när vi tycker att det skulle vara lämpligt med en omorganisation.
              Först vill jag dock ansluta till din fråga om vad som händer nu
              och synpunkterna kring vad som leder till en förbättring. Vår
              uppfattning är att om inte den socialdemokratiska regeringen hade
              förbjudit den riktiga Finsam redan 1997 hade vi haft goda möjligheter
              till en bättre utveckling på ohälsoområdet, framför allt på kostnadssidan.
            </seg>
            <seg xml:id="i-ff850097fedb6224-0">
              Vi ser också hur Socsamförsöket i Finspång, som har varit lyckosamt
              och som borde ha fått föras vidare ut över landet, nu försöker
              anpassa sig till den mycket begränsade arbetsform som den nya
              Finsam har blivit.
            </seg>
            <seg xml:id="i-7989ae3b94138d80-0">
              Jo, vi tycker visst att det kan finnas tillfällen för omorganisationer.
              Vi anser, precis som vi har skrivit i motionen, att det skulle
              göras i samband med en ny socialförsäkringsreform. Vi tror inte
              att en sådan ska behöva ligga så förfärligt långt fram i tiden.
              Det hade man kunnat vänta på.
            </seg>
            <seg xml:id="i-687564b61c8dd17f-0">
              Det finns dock en invändning, och där vill jag ställa samma fråga
              till Tomas som jag ställde till Vänsterpartiet. En omorganisation
              leder nästan alltid till ett bortfall av kraft i en organisation.
              Jag tycker inte att det verkar som om Socialdemokraterna tar det
              riktigt på allvar.
            </seg>
          </u>
          <note type="speaker" xml:id="i-4b63c64b7a056520-0">
            Anf. 140 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-3">
            <seg xml:id="i-f5a84d54903f6ad2-0">
              Herr talman! Jovisst tar vi det på allvar. Vi tar det på allvar
              att vi i dag har en organisation med otydligt ledningsansvar och
              med otydliga riktlinjer för hur man ska normera arbetet. Jag tror
              att det är oerhört viktigt för att försäkringsadministrationen
              fortsatt ska ha kraft att jobba med den stora utmaning man har
              att man får en tydlig struktur. Det är därför vi åtgärdar detta.
            </seg>
            <seg xml:id="i-0f2dc9bec2bac2e8-0">
              Med Linnéa Darells sätt att argumentera är det ju aldrig lämpligt
              att genomföra någon omorganisation eftersom det alltid kommer
              att leda till att det tar kraft från organisationen. Jag tror
              att just nu är alldeles rätt tillfälle. Vi har inte råd att ha
              en organisation som är ineffektiv. Vi måste se till att reformera
              Riksförsäkringsverket och försäkringskassorna, och det är det
              vi passar på att göra.
            </seg>
            <seg xml:id="i-42f615f88ee42130-0">
              Sedan tyckte jag inte att jag fick något riktigt bra svar på
              när Folkpartiet tycker att vi ska göra denna omorganisation. I
              min värld föreställer jag mig att diskussionerna om de framtida
              socialförsäkringssystemen är djupa, ideologiska och principiella
              och kommer att ta tid att genomföra. Innebär det att det är om
              fyra fem år man i så fall ska genomföra en omorganisation, eller
              vilket tidsperspektiv har Folkpartiet?
            </seg>
            <seg xml:id="i-1b43bc86d332245b-0">
              Detta är inte minst intressant när det gäller ett parti som föreslår
              att man relativt snart ska genomföra besparingar på 9 miljarder
              kronor i sjukförsäkringen för att kunna spara på de sjuka, om
              det nu är så man ska tolka budgetalternativet.
            </seg>
          </u>
          <note type="speaker" xml:id="i-b66c9d6535810860-0">
            Anf. 141 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-4">
            <seg xml:id="i-6f5c959c730ff22b-0">
              Herr talman! Det finns mer eller mindre lämpliga tider för en
              omorganisation. Det är sant att en omorganisation alltid tar kraft
              från organisationen, men frågan är om man ska utsätta organisationen
              och dem som är beroende av en fungerande organisation för detta
              i ett läge där man ställer de allra största tänkbara krav.
            </seg>
            <seg xml:id="i-e80a39473806ffbc-0">
              Vi vet att försäkringskassorna inte har fått de resurser de behöver.
              Vi har en sjukskrivningsnivå hos kassorna, refererad i Riksförsäkringsverkets
              årsredovisning för 2003, på 7,1 %. Vi har nya krav som sannolikt
              kommer att ställas på kassorna redan från årsskiftet. I det läget
              måste man fråga sig: Finns det ingen hänsyn till att omorganisationer
              tar kraft?
            </seg>
            <seg xml:id="i-a27594cf8f8de0ae-0">
              Ni har ju själva målet, som vi i och för sig delar, att så fort
              som möjligt men senast 2008 ha halverat sjukskrivningstalen. Med
              den takt det har gått i hittills kommer inte det målet att uppnås.
              Kommer Sverige då att ha råd att tappa ytterligare kraft för att
              genomföra arbetet?
            </seg>
            <seg xml:id="i-ab964a59dd4ac43e-0">
              Vi menar, och det skriver vi också i motionen, att mycket av
              det som ni efterlyser och vill uppnå med omorganisationen skulle
              man kunna uppnå om det gavs tydliga direktiv från regeringen,
              från riksdagen och från Riksförsäkringsverket. Detta har ju också
              börjat, med en hel del möjligheter att göra kassornas hantering
              effektivare.
            </seg>
          </u>
          <note type="speaker" xml:id="i-d2e1c8510121b315-0">
            Anf. 142 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-4">
            <seg xml:id="i-1d9f0b4a29c08bf6-0">
              Herr talman! Nu är det ändå så att jag har ganska stor tilltro
              till dem som arbetar inom organisationen. Vi konstaterar ju, och
              det sade jag också i mitt anförande, att inte minst personalorganisationerna
              har välkomnat omorganisationen och till och med bett regeringen
              att skynda på den så att den blir snabb. Det torde väl ändå vara
              personalens representanter som bäst känner till den arbetssituation
              de har just nu och vikten av att just därför få en snabb omorganisation
              med tydligare organisationsstruktur och mindre frustration över
              de oklarheter som i dag finns i organisationen. Jag känner mig
              väldigt trygg i detta. Jag känner mig snarare mer oroad över Folkpartiets
              väldigt stillsamma sätt att se på behovet av en omorganisation.
            </seg>
            <seg xml:id="i-d1107a5dc890c883-0">
              Jag noterar att jag inte får svar på när Folkpartiet tycker att
              det är rimligt att genomföra någon organisationsförändring. I
              ett folkpartistiskt styrt Sverige riskerar det snarare att bli
              så att vi under väldigt lång tid framöver får leva med brister
              i organisationen.
            </seg>
            <seg xml:id="i-ba734d8e30ca498a-0">
              Jag konstaterar att vi mäktar med det som Folkpartiet inte gör,
              det vill säga att både klara av en offensiv politik mot ohälsa
              med ekonomiska drivkrafter för arbetsgivare och att klara av att
              ge grundläggande trygghet för människor i försäkringen med höjd
              SGI och annat. Men framför allt klarar vi att samtidigt göra en
              vassare och bättre lämpad organisation som kan hjälpa medborgare
              men också företag med den svåra uppgiften att få tillbaka tusentals
              människor till arbetsmarknaden.
            </seg>
          </u>
          <note type="speaker" xml:id="i-2a5b2cb81ab774aa-0">
            Anf. 143 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-4900d796a77c682b-1">
            <seg xml:id="i-23f670f680c6ba01-0">
              Herr talman! Jag får väl börja med att besvara frågan, Tomas
              Eneroth. Jag anser att en omorganisation ska göras snarast. Men
              naturligtvis borde vi invänta den seriösa utredning som man talar
              om, eller hur?
            </seg>
            <seg xml:id="i-40957715744057f1-0">
              Ponera nu, Tomas Eneroth, att den här utredningen kommer med
              andra idéer, tankar och förslag. Är det då dags för ännu en omorganisation,
              och ska den också gå väldigt snabbt och effektivt som i det pågående
              projektet? Hur skulle det kännas? Då blev det ju en ännu större
              oro för våra 16 000 anställda inom kassavärlden.
            </seg>
          </u>
          <note type="speaker" xml:id="i-c7e43b0b62a72cc7-0">
            Anf. 144 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-5">
            <seg xml:id="i-6b06c44769db492a-0">
              Herr talman! Tack, Kenneth Lantz, för svaret, och tack för att
              du åtminstone under några sekunder gav mig hopp om att Kristdemokraterna
              insåg behovet av att snarast kunna genomföra omorganisationen.
              Men sedan kom detta men , att man ska invänta utredningen.
            </seg>
            <seg xml:id="i-657948ddf1f388b8-0">
              Jag vill ändå notera jag hoppas att Kristdemokraterna kommer
              ihåg detta att när vi gjorde den största förändringen vi har haft
              i socialförsäkringarna, det nya pensionssystemet, ledde det inte
              till några större dramatiska förändringar för Riksförsäkringsverkets
              del. Det var inte så att vi gjorde kraftiga omorganiseringar där,
              trots att det var en mycket stor omstöpning.
            </seg>
            <seg xml:id="i-eab3c05ff91e4507-0">
              Framför allt är det väl så att en förändring av socialförsäkringssystemen
              bör ta tid. Den bör vara föremål för långa ideologiska och principiella
              överväganden. Ur min synpunkt tror jag att det ska mycket till
              innan man gör några långtgående avsteg från de grundläggande principer
              som gäller för dagens socialförsäkringar. Detta sagt om tidsplaner,
              men tack ändå för försöket att svara.
            </seg>
            <seg xml:id="i-52ff9715311a6797-0">
              Jag vill ändå i sammanhanget ställa frågan tillbaka, eftersom
              budgetförslagen kommer vilken dag som helst. Kristdemokraterna
              föreslår också att man ska sänka sjukersättningen, sjukpenningen,
              förändra SGI-beräkningen och införa ytterligare någon karensdag,
              om jag tolkar förslagen rätt. Det där är förvisso kraftfulla förslag
              för att få ned kostnaderna i sjukförsäkringen. Det är alldeles
              rätt. Men det leder inte på något sätt till att människor blir
              friskare. Det leder inte på något sätt till att människor får
              större möjlighet att komma tillbaka i arbetslivet. Varför är det
              fel att ha ekonomiska drivkrafter för företag när man så glatt
              vill ha ekonomiska drivkrafter för enskilda människor?
            </seg>
          </u>
          <note type="speaker" xml:id="i-735a57d2b1d13728-0">
            Anf. 145 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-4900d796a77c682b-2">
            <seg xml:id="i-4c9b2491b762c82c-0">
              Herr talman! Den information jag har, och jag tror att den är
              ganska väl överensstämmande med vårt förslag, är att vi inte har
              för avsikt att sänka sjukersättningen. Däremot erkänner jag att
              vi har talat om en karensdag. Det är väl svar på den frågan.
            </seg>
            <seg xml:id="i-ee23ccc544475acc-0">
              Jag vet inte vilken kontakt Tomas Eneroth har med folk från försäkringskassan,
              men jag möter anställda ganska så ofta i mitt uppdrag i kassastyrelsen.
              Och jag är nog inte ensam här i kammaren om att ha hört de oroliga
              känslorna komma till uttryck.
            </seg>
            <seg xml:id="i-e25d852bc9012733-0">
              Jag skulle dock vilja fråga: Känner sig inte Tomas Eneroth över
              huvud taget orolig över att förändringar kan ta kraft och suga
              musten ur våra anställda som just nu är inne i ett oerhört ansträngt
              läge i arbetssituationen? Jag känner en stark oro för att man
              ska tappa fart, även om man kommer att driva igenom den omorganisation
              som jag i och för sig tycker har sin plats det är dock tiden.
              Men det har vi diskuterat redan. Men situationen för de anställda,
              är det inget som oroar Tomas Eneroth över huvud taget?
            </seg>
          </u>
          <note type="speaker" xml:id="i-70a477f9bed96091-0">
            Anf. 146 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-6">
            <seg xml:id="i-f69a91c967ffdc5f-0">
              Herr talman! Det som oroar mig mest är om vi skulle genomföra
              en omorganisation under väldigt lång tid, om vi skulle sega på
              det och ha utdragna förhandlingar och diskussioner om vilken framtida
              organisationsmodell man ska ha. Det skulle oroa mig, för det skulle
              skapa ett kaos i försäkringsadministrationen. Jag har därför tagit
              till mig de önskemål som har funnits från personalföreträdare
              som har hävdat vikten av att göra en snabb omorganisation.
            </seg>
            <seg xml:id="i-f78e2039d608ea92-0">
              Jag tror också att det är viktigt att vi får en snabb förändring
              som förtydligar ledningsansvaret i den nya organisationen, som
              förtydligar förtroendemannarollen i den nya organisationen och
              som ökar organisationens effektivitet, förmåga och möjlighet att
              möta de behov som medborgarna och företagen har i det här landet
              när det gäller försäkringsadministration.
            </seg>
            <seg xml:id="i-d529efd1b3ccf33c-0">
              Jag tror att vi är på mycket god väg med detta. Och jag är alldeles
              övertygad om att vi kommer att ha en vassare och bättre organisation
              framöver som är fullt decentraliserad, med goda lokala och länsvisa
              förutsättningar för en bra socialförsäkring.
            </seg>
          </u>
          <note type="speaker" xml:id="i-5ee98c035e1f39d2-0">
            Anf. 147 ANNA LILLIEHÖÖK (m):
          </note>
          <u who="anna_lilliehook_3d83e8" xml:id="i-f24e855187237983-0">
            <seg xml:id="i-fe01d96e8a0af662-0">
              Herr talman! Även vi moderater anser att det är ett stort problem
              att reglerna i socialförsäkringarna tillämpas så olika i likadana
              ärenden. Tillämpningen skiljer sig till och med systematiskt mellan
              olika delar av landet. Det sjukskrivs mycket mer och längre perioder
              på vissa håll till och med vid tydliga diagnoser. Sjukskrivningstiderna
              kan vara en eller till och med flera månader längre vid samma
              sjukdomsdiagnos. Arbetsförmågan och sjukskrivningen bedöms ännu
              mer olika när det handlar om otydliga diagnoser eller så kallade
              symtomdiagnoser.
            </seg>
            <seg xml:id="i-6b98e3252cb0ffe8-0">
              Det här gäller faktiskt inte bara sjukskrivningarna utan också
              andra bidrag, till exempel handläggningen av vårdbidrag, där vi
              lärde oss i går att hanteringstiderna kan skilja med uppåt ett
              halvår beroende på var ärendet handläggs.
            </seg>
            <seg xml:id="i-76fa49d651316a60-0">
              En uppstramning av reglerna inom bland annat sjukförsäkringen
              har vi efterfrågat länge. Och en mer likformig tillämpning är
              helt nödvändig enligt vår uppfattning, inte minst för att pressa
              tillbaka sjukfrånvaron.
            </seg>
            <seg xml:id="i-34bb6386d811f52a-0">
              Regeringen har nu lagt fram ett principförslag för att få en
              sammanhållen organisation för försäkringskassan för att åstadkomma
              större rättssäkerhet och likformighet. Vi anser att det finns
              ett antal principiella skäl för en sådan omorganisation och att
              dessa skäl faktiskt väger tyngre, även om vi hade ansett att det
              var bättre att börja med att strama upp reglerna och därefter
              se över organisationen.
            </seg>
            <seg xml:id="i-772c40d6ee9e18fa-0">
              Problemet i sjukförsäkringens och socialförsäkringens administration
              är kanske inte i första hand ett organisatoriskt problem hos kassorna.
              Ansvaret vilar faktiskt också tungt på regeringen som inte har
              stramat upp reglerna och gjort dem tydliga. Lagen om allmän försäkring
              och uttolkningen av den har lett till alldeles för stort utrymme
              för olika tolkningar. Denna otydlighet bidrar sannolikt till både
              onödiga och för långa sjukskrivningar, till sjukskrivningar som
              nu allt oftare slutar i förtidspensionering.
            </seg>
            <seg xml:id="i-8a499b08dac0e9b2-0">
              Ett exempel på otydligheten är att det i vägledningen för sjukskrivning
              fortfarande anges att allt som inte är normalt är sjukt.
            </seg>
            <seg xml:id="i-6640e80de2f55cb9-0">
              Regeringen har således inte gett försäkringskassorna nödvändiga
              redskap och inte heller tillräckliga resurser för att strama upp
              sjukskrivningarna. Försäkringskassornas arbetssituation har varit
              sådan att tiden bara räckt till för utbetalningar och knappt ens
              det. Rehabiliteringsåtgärder har det i stort sett inte funnits
              utrymme för alls.
            </seg>
            <seg xml:id="i-c61cdfbe52c8a5f2-0">
              Vi vill hålla med om den risk som många pekar på att det innebär
              att i dagens ansträngda arbetsläge genomföra en omorganisation
              av försäkringskassorna. Vi vill också säga att det väl är något
              anmärkningsvärt att regeringen tydligen redan påbörjat en omorganisation
              innan riksdagen ens fattat beslut om den.
            </seg>
            <seg xml:id="i-d0cb99efdd53c903-0">
              Regeringsförslaget innehåller endast ett principbeslut, och det
              krävs en rad följdförändringar. Men vi förutsätter att det inte
              stannar vid detta utan att också regelverket ses över.
            </seg>
            <seg xml:id="i-db9f09f8a4d28499-0">
              Med en sammanhållen organisation ges möjligheter att följa upp
              fusk och missbruk på ett bättre sätt om det ges ett tydligt uppdrag.
              Möjligheten att kartlägga och samla erfarenheter om överutnyttjande
              av socialförsäkringarna kommer sannolikt att förbättras och underlättas
              med en sammanhållen organisation.
            </seg>
            <seg xml:id="i-ff068028a20d2c9c-0">
              Den sammanhållna statliga organisationen ger ett mer tydligt
              ansvar för regeringen. Regeringen tar också på sig ett stort ansvar
              att se till att organisationen kan utvecklas och att de bästa
              arbetssätten kan spridas, till exempel att de av regeringen förordade
              avstämningsmötena nu faktiskt kommer till stånd så tidigt som
              möjligt. Varför inte ta exemplet Finspång efter 28 dagar? Det
              exemplet har tagits upp tidigare i debatten.
            </seg>
            <seg xml:id="i-fbf620051dead1c4-0">
              Regeringen måste ge det har vi fått besked om i dag tidiga samverkansuppdrag
              både med andra offentliga instanser men också med arbetsgivare.
              Vid en undersökning har det visat sig att så många som 70 % av
              tillfrågade företag var mycket missnöjda med kontakterna med försäkringskassan
              och upplevde att de fick alldeles för lite stöd i arbetet med
              att förkorta sjukskrivningstider och ge rehabilitering. Här har
              regeringen ett stort uppdrag att fullfölja utvecklingen av arbetet.
            </seg>
            <seg xml:id="i-f68a007af2ad6f78-0">
              En bidragande orsak till många sjukfall och förlängda sjukskrivningar
              är faktiskt att det är så svårt att byta arbete. Här har regeringen
              också en mycket stor uppgift framför sig.
            </seg>
            <seg xml:id="i-4e078cef47a7972b-0">
              I dag kan rättssäkerheten ofta uppfattas som satt ur spel när
              beslut och domar i olika delar av landet ibland tycks gå stick
              i stäv med varandra. En mer likformig tillämpning och uppstramning
              av regelverket innebär att den enskilde också kan ges bättre möjligheter
              att förstå reglerna och hur besluten ser ut.
            </seg>
            <seg xml:id="i-3024fd081c8ac9fd-0">
              Vi moderater anser att det är en grundläggande princip att ansvar
              och finansiering ska följas åt. Därför anser vi, herr talman,
              att både sjukförsäkringen och a-kassan bör handhas och administreras
              av staten så länge staten står för finansieringen och bestämmer
              regler och ersättning. Vi föreslår också en nationell hälsoförsäkring
              för sjukvården. Sjukförsäkringen bör då vara parallellt organiserad
              för den snabba medicinska rehabiliteringen. Samma sak gäller för
              samverkan med arbetsmarknadsmyndigheterna för att finna arbete
              för alla de sjukskrivna som är arbetslösa eller inte kan gå tillbaka
              till sitt gamla arbete.
            </seg>
            <seg xml:id="i-149808b9e6b9ff1f-0">
              Herr talman! En sammanhållen organisation och ett sammanhållet
              ansvar underlättar den reformering av sjukförsäkringen som vi
              moderater ser som nödvändig för att pressa tillbaka sjukfrånvaron.
              Rätt hanterat kan detta förslag som vi tar ställning till nu vara
              ett första steg i en sådan process.
            </seg>
          </u>
          <note type="speaker" xml:id="i-2d0a946cfccc54a5-0">
            Anf. 148 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-7">
            <seg xml:id="i-9b7f77415fcc775d-0">
              Herr talman! Först och främst är det glädjande att Moderaterna
              inser vikten av att man gör en omorganisation, även om det i någon
              mening märks att man har lite andra föreställningar om hur denna
              organisation ska arbeta framöver. Det är väl för att de grundläggande
              politiska skillnaderna ändock består, även om vi har samma uppfattning
              i sakfrågan om att skapa en ny organisation.
            </seg>
            <seg xml:id="i-4619ef26b08d198a-0">
              Försäkringskassans ansvar är att samordna rehabiliteringsarbetet,
              inte nödvändigtvis alltid utföra det. Det är inte minst arbetsgivarna
              som har skyldigheten att faktiskt ge sina anställda möjligheten
              och rätten till rehabilitering. Eftersom flera andra talare i
              debatten har berört hur de själva vill komma till rätta med ohälsan
              det gjorde även Anna Lilliehöök vill jag ändå passa på och fråga:
              Kommer en sänkning av sjukersättningen till 75 % de första sex
              månaderna och 65 % därefter, en sänkning av ersättningen i förtidspensionen
              till 60 % eller införandet av två karensdagar efter varandra att
              innebära att människor blir friskare? Som jag ser det är detta
              dramatiska försämringar för människor som drabbas av ohälsa. Jag
              blir förvånad över hur Moderaterna kan föreslå så pass skarpa
              åtgärder. Det minskar givetvis kostnaderna, men det sker till
              priset av att sjuka människor blir ordentligt fattigare.
            </seg>
            <seg xml:id="i-9b9f0af15e8c89d3-0">
              Ser inte Moderaterna och Anna Lilliehöök en risk i att det här
              urgröper tilltron till försäkringen och tryggheten, framför allt
              försämrar möjligheterna för människor som har drabbats av ohälsa
              att faktiskt komma tillbaka i arbetslivet?
            </seg>
          </u>
          <note type="speaker" xml:id="i-fc242655b6b8b7b5-0">
            Anf. 149 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f24e855187237983-1">
            <seg xml:id="i-59b46b806d7db02a-0">
              Herr talman! Det ärende som vi resonerar om i dag är faktiskt
              en omorganisation av sjukförsäkringen. Jag har i mitt anförande
              berört att vi tycker att det är utomordentligt viktigt, och vi
              efterfrågar en rejäl uppstramning av regler. Därtill tror vi,
              och vi ser att vetenskapliga undersökningar visar, att också ersättningsnivåerna
              är viktiga. Det viktiga i det här ärendet är att vi talar om en
              uppstramning av reglerna och en mer likformig tillämpning.
            </seg>
            <seg xml:id="i-e9e63cc5771cf2fb-0">
              Detta är väl inte en budgetdebatt. Det är väl just hanteringen
              av sjukförsäkringen och socialförsäkringarna vi debatterar i dag.
            </seg>
            <seg xml:id="i-5aea3c0e9a009b46-0">
              Jag kanske skulle våga mig på att ställa en motfråga. Jag har
              blivit förvånad när jag har läst i betänkandet att den här omorganisationen
              inte skulle leda till någon förändring av praxis. Där skulle jag
              vilja fråga Tomas Eneroth om det är inte är så att man gör en
              omorganisation med ambitionen att det ska bli en bättre praxis.
              Den ska minsann bli så bra som på det bästa stället och inte hamna
              på något slags genomsnitt. Där skulle jag gärna vilja ha en kommentar.
              Vill Socialdemokraterna faktiskt minska sjukskrivningarna och
              se till att vi får en praxis som gör att sjukfrånvaron minskar
              i vårt land?
            </seg>
          </u>
          <note type="speaker" xml:id="i-ed101dcdc38d0a98-0">
            Anf. 150 TOMAS ENEROTH (s) replik:
          </note>
          <u who="tomas_eneroth_86d11b" xml:id="i-573cb9c30eceb316-8">
            <seg xml:id="i-560c4c005a522e26-0">
              Herr talman! Vi vill verkligen minska sjukskrivningarna. Vi vill
              öka människors möjligheter att komma tillbaka i arbetslivet. Vi
              vill öka deras rätt till rehabilitering. Det gäller också arbetsgivarnas
              skyldighet att se till att de får denna möjlighet och försäkringskassans
              möjligheter att samordna denna rehabilitering. Det är därför jag
              valde att gå upp i frågan.
            </seg>
            <seg xml:id="i-500c80470fbc6094-0">
              När Anna Lilliehöök ändå välkomnar en omorganisation men sedan
              talar om en uppstramning av reglerna, vill jag göra klart från
              socialdemokratisk sida att vi inte har för avsikt att göra en
              uppstramning i den meningen Moderaterna anför, det vill säga med
              en hårdare och striktare tolkning, försämrad ersättning eller
              minskad möjlighet att ha en dräglig ekonomi även om man drabbas
              av ohälsa. Här skiljer vi oss. Vi ser inte omorganisationen som
              ett sätt att skärpa regelverket kring försäkringen. Det är inte
              ambitionen. Vi ser omorganisationen som ett skäl att se till att
              medborgare får ökade möjligheter att kunna komma tillbaka i arbetslivet,
              att företag får en bättre service från försäkringskassan när det
              gäller hjälp med hur rehabiliteringsutredningar och annat ska
              organiseras. Det är en effektivare organisation vi eftersträvar.
              Det innebär inte att vi på det sättet bakvägen skärper socialförsäkringen.
              Där har vi radikalt olika uppfattningar mellan socialdemokratin
              och Moderaterna. Det hoppas jag tydligt framgår av debatten.
            </seg>
          </u>
          <note type="speaker" xml:id="i-7126e6e0eb716f44-0">
            Anf. 151 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-f24e855187237983-2">
            <seg xml:id="i-4d111107228bb3f6-0">
              Herr talman! Vi har vid ett antal tillfällen diskuterat frågorna
              om hur viktigt det är att tidigt få tillbaka de som är sjukskrivna
              i jobb. Jag hade hoppats, herr talman, att denna omorganisation
              syftade till att de så snart som möjligt kalla det gärna uppstramning
              via rehabilitering och varför inte regeringens förordade avstämningsmöten,
              som jag tycker är bra men som tyvärr inte har kommit till stånd,
              skulle komma tillbaka i jobb. Det är det jag hoppas att omorganisationen
              ska leda till. Där hoppas jag att vi däremot kan vara ense.
            </seg>
            <seg xml:id="i-35aa8dfcdf1da108-0">
              Jag kommer att tillåta mig att komma tillbaka och höra vad regeringen
              faktiskt vidtar för åtgärder för att få ned de många sjukskrivningarna.
              Jag blir lite förvånad när jag för höra att denna omorganisation
              minsann inte ska minska sjukskrivningarna.
            </seg>
          </u>
          <note type="speaker" xml:id="i-0c78aad8de1d7462-0">
            Anf. 152 MONA JÖNSSON (mp):
          </note>
          <u who="mona_jonsson_8a4f51" xml:id="i-1990f70120c4218b-0">
            <seg xml:id="i-df26c407f9313ebc-0">
              Herr talman! Dagens betänkande handlar om en ny statlig myndighet
              för socialförsäkringsadministrationen. Det är ett krångligt och
              obegripligt sätt att säga att den allmänna försäkringskassan ska
              förstatligas samt att Riksförsäkringsverket och försäkringskassan
              ska omorganiseras till en gemensam myndighet kallad Försäkringskassan.
              Många i landet tror nog redan att försäkringskassan är en statlig
              myndighet men så är det inte i formell mening.
            </seg>
            <seg xml:id="i-86d1abcd70a29b1c-0">
              Den nya myndigheten är tänkt att åstadkomma en lika behandling
              av socialförsäkringens regler i hela landet. Hittills har bedömningar
              kunnat variera från län till län och ibland från ett lokalt försäkringskassekontor
              till ett annat i samma län, enligt uppgifter från Riksförsäkringsverket.
              Ingen har tagit ansvar för helheten, utan varje lokalkontor har
              tagit ansvar för den egna verksamheten. Riksförsäkringsverket
              har haft ansvar för att tillämpningen varit lika men inte lyckats
              speciellt bra.
            </seg>
            <seg xml:id="i-22715380bc9be008-0">
              I betänkandet föreslås att den nya försäkringskassan ska ha valda
              politiker i länen, precis som i dag. Dessa politiker ska se till
              att försäkringskassan drivs effektivt och ger god service åt invånarna.
              Man ska alltså se till att de som söker försäkringskassan ska
              vara nöjda med den hjälp de får utifrån de lagar och förordningar
              som gäller. Antalet politiker som väljs in ska spegla partiernas
              lokala mandatfördelning i riksdagen. Det är viktigt att vi bevakar
              att de så kallade försäkringsdelegationerna får tillräckligt stort
              antal politiker så att även små partier blir representerade.
            </seg>
            <seg xml:id="i-648b4d286ff290fd-0">
              På länsnivå ska man också samverka med andra myndigheter. Det
              kan vara samarbete med kommuner, landsting och länsarbetsnämnd
              vad gäller rehabilitering, den så kallade finansiella samordningen.
              Just nu finns en utredare, Jan Rydh, som fått i uppdrag att förbereda
              och genomföra bildandet av den nya myndigheten. Det är givetvis
              under förutsättning att nödvändiga beslut fattas av riksdag och
              regering.
            </seg>
            <seg xml:id="i-4442ad6fdaf770d3-0">
              Rydh ska beskriva ansvars- och uppgiftsfördelningen mellan styrelsen,
              myndighetschefen och politikerna. Han ska också lämna förslag
              till regler för myndigheten. Genomförandet kommer att ske i två
              steg. Det första steget gäller för att ledningen av den centrala
              organisationen, före detta Riksförsäkringsverket, ska fungera
              den 1 januari 2005. Andra steget handlar om den lokala organisationen.
            </seg>
            <seg xml:id="i-a5fe7dd5e33af049-0">
              Personalen på de nuvarande lokala försäkringskassorna har uttryckt
              att de är nöjda med att det blir en myndighet, då man nu får en
              enhetlig personalpolitik och då de anställda även har förhoppningar
              om att den interna utbildningen och kompetensutvecklingen blir
              bättre.
            </seg>
            <seg xml:id="i-96ac7a1af7ce85b2-0">
              Vi i Miljöpartiet hoppas att personalens arbetsmiljö och arbetsförhållanden
              bättre ska uppmärksammas i den nya myndigheten, för att på så
              sätt förebygga ohälsa bland de egna anställda. Minskad ohälsa
              bland försäkringskassans personal påverkar i sin tur servicen
              till allmänheten i form av att ärenden inte blir liggande utan
              åtgärder under långa tider, som nu har skett.
            </seg>
            <seg xml:id="i-7f4dac54ebdd311f-0">
              Jag vill i det sammanhanget påpeka att det i första hand är Riksförsäkringsverket
              som är utsatt för omorganisation. Det är alltså inte så mycket
              som påverkar försäkringskassan i sig.
            </seg>
            <seg xml:id="i-8283bb6d96d12750-0">
              Vi i Miljöpartiet har tillsammans med Vänsterpartiet och Socialdemokraterna
              samarbetat om dagens betänkande och är nöjda med att det nu inte
              blir någon förändring av socialförsäkringsnämnderna, som först
              var tänkt i den utredning som ligger till grund för dagens betänkande.
            </seg>
          </u>
          <note xml:id="i-2a95b8ea34ca8ca5-0">
            Herr talman! Jag yrkar bifall till förslaget i betänkandet.
          </note>
          <note type="speaker" xml:id="i-9ac71afbe1e91e53-0">
            Anf. 153 Statsrådet BERIT ANDNOR (s):
          </note>
          <u who="unknown" xml:id="i-3aa9fca7df1481c1-8">
            <seg xml:id="i-a99c401fd335bc56-0">
              Herr talman! Försäkringskassan är en av de viktigaste aktörer
              som vi har i arbetet med ohälsan. Att halvera ohälsotalet är ett
              mycket viktigt mål för regeringen och den viktigaste frågan under
              mandatperioden. Det är det instrument som vi har, det verktyg
              som vi har till vårt förfogande. Det är också det viktigaste motiv
              som vi har för att förändra socialförsäkringsadministrationen.
              Vi måste skapa bättre förutsättningar för ledning och styrning
              av försäkringskassorna.
            </seg>
            <seg xml:id="i-fd16aab6d4251fc5-0">
              I den nya organisationen vill vi alltså uppnå ett tydligt ledningsansvar,
              en nationell samsyn, likformighet i handläggningen och en gemensam
              verksamhetsutveckling. Därför har vi föreslagit den här sammanhållna
              statliga myndigheten.
            </seg>
            <seg xml:id="i-6eb5f33876533212-0">
              Den nya myndigheten ska ledas av en styrelse med fullt ansvar.
              Ledamöterna som ska sitta i den nya styrelsen ska ha en hög och
              bred kompetens och vara ett stöd i ledningsarbetet. Den ska svara
              för de övergripande princip- och policyfrågorna och ansvara kollektivt
              inför regeringen för myndighetens verksamhet. Generaldirektören
              ska ansvara för och leda den löpande verksamheten.
            </seg>
            <seg xml:id="i-cb9a5339b31b9563-0">
              Vi kommer också, som redan har påpekats i debatten, att inrätta
              en ny förtroendemannaorganisation, som på länsnivå ska bevaka
              att myndighetens verksamhet bedrivs effektivt och med god service.
              Den här delegationen kommer att utses av regeringen. Den kommer
              inte att vara bärare av administrationer utan kommer att ges ett
              tydligare politiskt uppdrag. Det är viktigt, tycker vi, att det
              finns ett inflytande och en medverkan av förtroendevalda på lokal
              och regional nivå inom socialförsäkringen. Men det här ska inte
              sammanblandas med att verksamheten ska styras av förtroendevalda.
              Förtroendemannarollen ska inte tyngas av beslutsfattande kring
              administrativa frågor.
            </seg>
            <seg xml:id="i-85516d2a4d3c913e-0">
              Vad vi vill är att rollen för de förtroendevalda verkligen blir
              en fråga om att representera medborgarna. Genom den här nya försäkringsdelegationen
              får de förtroendevalda ett oerhört viktigt uppdrag att genom uppföljning
              och utvärdering granska verksamheten utifrån vad som är bäst för
              allmänheten.
            </seg>
            <seg xml:id="i-ad96ea746cd8a181-0">
              Den här modellen tycker jag är väldigt viktig. Den innebär någonting
              helt nytt, någonting som vi inte har sett tidigare och, som Kenneth
              Lantz sade, en innovation. Det är det faktiskt; det finns ingen
              myndighet som har en motsvarande roll för de förtroendevalda.
            </seg>
            <seg xml:id="i-c91cea30a67017c5-0">
              Jag delar helt den beskrivning som gjordes av Tomas Eneroth lite
              närmare kring hur den här delegationen ska komma att fungera.
              Jag sätter stor tilltro till och stort hopp om att vi kommer att
              se en nydanande verksamhet inom det här området.
            </seg>
            <seg xml:id="i-b13f75a82bab78ab-0">
              När det gäller samverkansfrågorna tycker vi också att det är
              viktigt att vi har en förtroendemannamedverkan i samband med det.
              Det här är ju ett lite speciellt område i sina kontaktytor. Det
              är också skilt från det dagliga administrativa ledningsarbetet
              och styrningen av myndigheten. Den här uppgiften kommer försäkringsdelegationen
              att hantera och fatta beslut om.
            </seg>
            <seg xml:id="i-da5a8f4a46a2f3b5-0">
              Delegationens ledamöter kommer att utses av regeringen på förslag
              av de politiska partierna. Man kommer också att få kansliresurser
              till sitt förfogande.
            </seg>
            <seg xml:id="i-efe1ff697d0601cc-0">
              När det gäller socialförsäkringsnämnderna kommer det, som sagts
              tidigare, inte att ske någon förändring. De kommer att fungera
              på samma sätt som i dag.
            </seg>
            <seg xml:id="i-a8731b1c624bd97d-0">
              Jag är övertygad om att den nya organisationen ger bättre möjligheter
              att få fram gemensamma förhållningssätt och en enhetligare tillämpning.
              Genom utveckling av handläggningsmetoderna och gemensamma och
              förbättrade utbildningsinsatser kommer vi att få möjligheter till
              en högre och jämnare kompetens. Det kommer i sin tur naturligtvis
              också att påverka det resultat vi får se av myndighetens arbete.
              Inte minst personalorganisationerna har pekat på behovet av att
              en kraftsamling sker på utvecklingen av den gemensamma personalpolitiken.
              Jag ser det som en mycket viktig fråga i det framtida arbetet.
            </seg>
            <seg xml:id="i-12a2de68766b4048-0">
              Jag vill bara säga några ord om namnet på den nya myndigheten.
              Vi har valt att behålla namnet Försäkringskassan. För många kanske
              det kan te sig lite egendomligt att vi behåller ett gammalt namn.
              Jag tycker tvärtom. Jag tycker att det är ett väl inarbetat och
              välkänt varumärke, som vi alla vet vad det är. Att byta tror vi
              hade skapat förvirring. Allmänheten kommer, precis som i dag,
              att möta en lokal organisation som även i fortsättningen huvudsakligen
              handlägger socialförsäkringsärenden och samordnar rehabiliteringsinsatser.
            </seg>
            <seg xml:id="i-44dec35c5d2bfe43-0">
              Slutligen vill jag bara säga några ord om processen. Från det
              att utredningen kom har vi haft ett mycket bra samarbete, framför
              allt med Vänsterpartiet och Miljöpartiet, i framtagandet av denna
              proposition. Men vi har också haft ett nära och bra samarbete
              med Försäkringskasseförbundet, de förtroendevalda ute och personalorganisationerna.
              Vi har lyssnat och tagit till oss de synpunkter som har kommit
              fram. Jag känner mig mycket nöjd med det slutliga resultat vi
              nu har framför oss.
            </seg>
          </u>
          <note type="speaker" xml:id="i-a2a2f5420ce4d6c5-0">
            Anf. 154 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-bc4d8066052eaebc-3">
            <seg xml:id="i-5d361e4ebbed5c99-0">
              Herr talman! Jag ska faktiskt börja med att hålla med statsrådet
              Andnor om att det är bra att man behåller det gamla namnet. Det
              tycker jag verkligen, därför att det hade inte varit någon som
              helst nytta med att införa det här.
            </seg>
            <seg xml:id="i-f37fab4f809a6a18-0">
              Sedan har jag en del frågor. Tomas Eneroth ställde några på slutet
              som jag får ta upp här, även om det inte precis ingår i frågorna
              till statsrådet. Men jag börjar med frågorna nu, så kan jag ta
              det i nästa omgång.
            </seg>
            <seg xml:id="i-24f1c9b83a43eabe-0">
              Att få tillbaka människor i arbete måste vara det absolut viktigaste.
              Jag tror inte att alla människor blir friskare bara genom att
              man slår samman detta till en myndighet. Vi har ju sett i alla
              andra sådana här förändringar som är gjorda att det blir ett energiläckage,
              som jag sade i mitt anförande, där i stället fler människor blir
              sjuka som jobbar i den här verksamheten. Det finns en oro. Man
              känner en otrygghet i vad som händer med arbetet, och man undrar
              vad detta ska innebära.
            </seg>
            <seg xml:id="i-a29f39dff6c901b0-0">
              Man har tidigare haft lagar och regler att följa, och jag tror
              inte alls att det är detta som gör det. Tror verkligen Berit Andnor
              att just det att man bara slår samman det till en myndighet gör
              att vi kommer att få friskare människor i Sverige? Det tror inte
              jag.
            </seg>
            <seg xml:id="i-bd9fb3de1636881b-0">
              Sedan gäller det frågan om att vi ska genomföra detta. Om man
              ska göra en total översyn av hela trygghetssystemen menar vi att
              det är viktigt att man gör det först, så att man inte först gör
              en omorganisation nu och därefter gör en utredning och sedan förändrar
              igen. Varje förändring brukar innebära att det blir förseningar.
              Det går liksom på tomgång innan man kommer i gång i den nya verksamheten.
              Att då göra snabba förändringar tror vi inte på.
            </seg>
          </u>
          <note type="speaker" xml:id="i-a81aafcbf62be092-0">
            Anf. 155 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-9">
            <seg xml:id="i-7fd5e53ccbd34b32-0">
              Herr talman! Det här är ingen ny fråga. Den har diskuterats under
              en mängd år. Nästan så länge som jag har varit med i det här huset,
              höll jag på att säga, har vi diskuterat denna fråga. Den är väl
              känd, och argumenten har varit desamma hela tiden. Vi har kunnat
              följa det här i utskottet genom många år, och jag tror också att
              alla har varit helt överens om att den brist på nationell samsyn
              och den brist på likformighet i handläggningen som har funnits
              har varit ett problem.
            </seg>
            <seg xml:id="i-7aefbcc57de0805d-0">
              Jag tror inte heller, som har sagts tidigare, att människor blir
              friskare genom att vi omorganiserar. Det som däremot sker genom
              denna omorganisation är att vi får en sammanhållen myndighet,
              och förutsättningarna för att få en tydligare ledning och styrning
              av verksamheten är helt annorlunda i en enhetlig myndighet än
              vad de varit tidigare.
            </seg>
            <seg xml:id="i-e0589275f7a78965-0">
              Vi måste bort från den splittrade bild vi har haft tidigare,
              och vi vill uppnå en större enhetlighet och likformighet i handläggningen
              av ärenden. De förutsättningarna förbättras nu i den nya organisationen.
            </seg>
            <seg xml:id="i-fe1a4c9f9fc9135e-0">
              Det har också varit en ganska samstämmig bild från alla remissinstanser
              om att det är viktigt att genomföra denna förändring. Jag vill
              bara påminna om personalorganisationernas ställningstagande, Svenskt
              Näringslivs ställningstagande och om vikten av att denna omorganisation
              sker mycket snabbt. Regeringen har ambitionen att genomföra detta.
            </seg>
          </u>
          <note type="speaker" xml:id="i-5a8b9597f6753a07-0">
            Anf. 156 BIRGITTA CARLSSON (c) replik:
          </note>
          <u who="birgitta_carlsson_2f4bda" next="cont" xml:id="i-c101d538960f6dd6-0">
            <seg xml:id="i-c477a6c04b5df983-0">
              Herr talman! Jag delar inte statsrådets uppfattning i denna fråga,
              men framtiden får utvisa hur det kommer att bli. Jag tror nämligen
              inte att det blir den här förändringen genom att man slår samman.
            </seg>
            <seg xml:id="i-5c0bed40692cf7c1-0">
              Sedan måste jag faktiskt bemöta Tomas Eneroth. Han tog upp det
              här med
            </seg>
          </u>
          <note xml:id="i-eb2ada1c42a3bb26-0">
            Anf. 157 TALMANNEN:
          </note>
          <u who="birgitta_carlsson_2f4bda" prev="cont" xml:id="i-7d015abf32e2f344-0">
            <seg xml:id="i-626df05667b75217-0">
              Nej, Birgitta Carlsson får inte rikta sig till Tomas Eneroth
              nu utan till statsrådet.
            </seg>
          </u>
          <note type="speaker" xml:id="i-88774ffa8a3ec42d-0">
            Anf. 158 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-bc4d8066052eaebc-4">
            <seg xml:id="i-81d8b224f4fd6794-0">
              Okej, då ska jag prata med statsrådet Andnor. När det gäller
              att ha människor i arbete menar vi att det är viktigt när man
              ska genomföra besparingar och sänka ersättningsnivåer att barnfamiljer
              inte drabbas jag vet ju också att statsrådet Andnor är barn- och
              familjeminister.
            </seg>
            <seg xml:id="i-0e053380283977bd-0">
              Vi har själva tidigare varit med och gjort förändringar och försämringar
              inom olika trygghetssystem som har inneburit att barnfamiljer
              har drabbats. Den här gången vill vi ha trygghetssystem där den
              normala nivån ska vara 70 %, men det gäller inte den som har ett
              försörjningsansvar. Vi tycker att det är riktigt att barnfamiljer
              får en högre ersättning, och då menar vi att 80 % skulle vara
              en rimlig nivå för barnfamiljerna.
            </seg>
            <seg xml:id="i-2519850b7ee9d38b-0">
              Det är viktigt att vi i alla trygghetssystem har ett system som
              skyddar de små och de utsatta i samhället därför att de inte kan
              föra sin egen talan. Då är min fråga till statsrådet: Delar statsrådet
              min uppfattning i den frågan?
            </seg>
          </u>
          <note type="speaker" xml:id="i-bcce552221ee68b3-0">
            Anf. 159 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-10">
            <seg xml:id="i-c03b13658a588d80-0">
              Herr talman! Jag delar absolut inte Birgitta Carlssons och Centerpartiets
              uppfattning i denna fråga. Jag värnar om de absolut mest utsatta
              i samhället. Det är också förklaringen till varför jag är en mycket
              varm anhängare av den generella välfärden, den princip som vi
              har byggt upp våra socialförsäkringssystem utifrån. Det vore mig
              främmande att föreslå den typen av differentiering i ersättningsnivåer
              som Birgitta Carlsson och Centerpartiet gör sig till tolk för.
            </seg>
          </u>
          <note type="speaker" xml:id="i-950495efac199e2f-0">
            Anf. 160 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-4900d796a77c682b-3">
            <seg xml:id="i-3860054852696786-0">
              Herr talman! Vad bra att vi får behålla försäkringskassan som
              varumärke! Jag kan berätta för statsrådet kanske är det bekant
              att under den tid som jag var aktiv försäkringssäljare var försäkringskassan
              faktiskt en av de första myndigheterna som man gick till för att
              få information om sin egen pensionsförsäkring. Det är inte alltid
              man kan få det svar som man förväntar sig, men så pass starkt
              är förtroendet för försäkringskassan. Därför är det så angeläget
              för mig och för Kristdemokraterna att också värna om att försäkringskassan
              får bli den trygghet och den stabilitet i vårt samhälle och i
              vårt välfärdssystem som namnet är värt, för namnet har ett oerhört
              tungt värde i Sverige i dag.
            </seg>
            <seg xml:id="i-3105fbd689166409-0">
              Jag blev dock lite förvånad när vi tidigare i debatten här hörde
              att omorganisationen i sig inte ska förändra ohälsan, men statsrådet
              lyfter hedrande fram just värdet av att omorganisationen också
              kommer att förbättra ohälsotalen, sänka dem.
            </seg>
            <seg xml:id="i-fa08623a7b1ba7a9-0">
              Jag skulle vilja få lite argument att ta med mig i mitt kommande
              arbete här i kammaren och i socialförsäkringsutskottet när det
              gäller hur vi ska kunna försvara tanken att försäkringskassan
              och omorganisationen i sig förbättrar ohälsotalen, sänker dem.
              Den uppfattningen delade tydligen inte utskottets ordförande.
            </seg>
          </u>
          <note type="speaker" xml:id="i-e2f63f7128953799-0">
            Anf. 161 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-11">
            <seg xml:id="i-88ad68ad200a1175-0">
              Herr talman! Jag försökte uttrycka mig ungefär som Tomas Eneroth.
              Jag är ledsen om jag var otydlig. Det jag sade eller i alla fall
              menade att säga var att vi genom att skapa en sammanhållen statlig
              myndighet som ger förutsättningar för att förbättra ledning och
              styrning också skapar bättre förutsättningar för hanteringen av
              de ärenden som försäkringskassan handlägger varje dag. Det innebär
              att det instrument som vi har till vårt förfogande, som försäkringskassan
              utgör, skapar bättre förutsättningar för att vi ska kunna halvera
              ohälsotalet. Det är ett oerhört viktigt mål som vi har framför
              oss.
            </seg>
            <seg xml:id="i-4a080dd13279860f-0">
              Vi skapar bättre förutsättningar för att kunna göra de insatser
              som krävs. Det är det instrument som vi från vår sida har till
              vårt förfogande.
            </seg>
            <seg xml:id="i-50a3f0f6583d2108-0">
              Låt mig också säga att det även handlar om att kunna bibehålla
              förtroendet, tilliten hos allmänheten till socialförsäkringen
              och till den administration som är ansvarig för denna viktiga
              del i välfärden. Då är det viktigt att vi har en rättssäkerhet,
              en likformighet och en effektivitet i administrationen.
            </seg>
            <seg xml:id="i-cec754b1d6f4aef9-0">
              Nu skapar vi goda förutsättningar för detta, och jag känner mig
              oerhört trygg i att vi genom denna förändring av organisationen
              kommer att skapa de allra bästa förutsättningarna för att kunna
              ta bättre tag när det gäller att halvera ohälsotalet.
            </seg>
          </u>
          <note type="speaker" xml:id="i-50f0a1c61cd9d252-0">
            Anf. 162 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-4900d796a77c682b-4">
            <seg xml:id="i-f6828838bb6e30f2-0">
              Herr talman! Det är skönt att höra att statsrådet nämner ordet
              tillit. Jag tycker att vi ska vara måna om att svenska folket
              ska känna tillit till försäkringskassan.
            </seg>
            <seg xml:id="i-ad73b4e3a2f722be-0">
              Hur kan då regeringen arbeta för att våra anställda inom försäkringskassan
              också ska kunna visa upp det goda att ohälsotalen sänks inom den
              yrkeskår som de anställda inom försäkringskassan utgör? Där kan
              vi tyvärr inte visa upp några särskilt goda siffror i dag. De
              visar i stället att ohälsan är ganska påtaglig.
            </seg>
            <seg xml:id="i-3a28ba3a10b6f6d4-0">
              Vad avser regeringen att vidta för åtgärder för att vi inom försäkringskassan
              också ska få en yrkeskår, en grupp anställda, som mår bättre och
              känner tillit till systemet och kan visa upp detta inför den breda
              allmänheten?
            </seg>
          </u>
          <note type="speaker" xml:id="i-a3188a2e9dea65b7-0">
            Anf. 163 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-12">
            <seg xml:id="i-862b75798a8bba44-0">
              Herr talman! Jag är också bekymrad över det höga sjuktalet inom
              försäkringskassan. Jag ser det som oerhört viktigt att vi får
              en enhetlig personalpolitik, att vi får en bra kompetensutveckling
              och att vi skapar en trygghet i organisationen. Det gör vi genom
              att mycket snabbt genomföra den organisationsförändring som vi
              just nu har framför oss.
            </seg>
          </u>
          <note type="speaker" xml:id="i-a76e14d27ce796ff-0">
            Anf. 164 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-5">
            <seg xml:id="i-535d79661df7ceaf-0">
              Herr talman! Jag har några frågor till statsrådet.
            </seg>
            <seg xml:id="i-fc8aa5b716cdebae-0">
              I anförandet sade du att den nya förtroendemannarollen verkligen
              kommer att bli nydanande och att den inte ska tyngas av administrativa
              uppgifter. När jag jämför de här förslagen tycker jag ändå att
              det är ganska likt det som vi i dag ser hos länsarbetsnämnderna.
              Jag tror knappast att man kan möta någon politiker i länsarbetsnämnden
              som inte tycker att man är totalt avlövad. För att kunna ha något
              inflytande och någon påverkan måste man ha någon makt över delarna
              av organisationen. Det går inte att bara flyta omkring som någon
              allmän medborgarföreträdare. För oss är det viktigt att de lokala
              politikerna i förtroendemannadelegationerna har möjlighet att
              ha makt när det gäller den finansiella samordningen.
            </seg>
            <seg xml:id="i-5a89d9c12764c84c-0">
              Min andra fråga är: Anser regeringen att det framför allt är
              organisationen av socialförsäkringsadministrationen som är skälet
              till långa handläggningstider och att försäkringskassan inte har
              hunnit med rehabiliteringsfrågorna? Anledningen till att jag frågar
              är att vi har lagt förslag om resursförstärkning vid några tillfällen,
              och det har avvisats. Vi gjorde en undersökning av hur det ser
              ut med möjligheterna att kontrollera så kallat överutnyttjande
              och till viss del fusk. Försäkringskassorna har för varje miljard
              som betalas ut i sjukpenning och sjukersättning mindre än en heltidsarbetande
              tjänsteman på varje kassa. Man kan undra om det ändå inte också
              är en resursfråga i den kritik som det kan finnas anledning att
              rikta mot kassornas hantering emellanåt.
            </seg>
          </u>
          <note type="speaker" xml:id="i-81d722d8ce3d7cda-0">
            Anf. 165 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-13">
            <seg xml:id="i-0ebb647f470b2e4f-0">
              Herr talman! Försäkringsdelegationerna kommer att få en ny uppgift.
              De kommer mycket tydligare att bli medborgarnas företrädare. De
              kommer att utses av regeringen, rapportera till regeringen om
              verksamheten, följa upp och utvärdera. De kommer också att kunna
              rapportera kring frågor som rör bemötande och service.
            </seg>
            <seg xml:id="i-17e931ea8e50b969-0">
              Jag ser det som oerhört intressanta och spännande uppgifter.
              Det här innebär verkligen att direkt till regeringen kunna rapportera
              om hur socialförsäkringen fungerar i praktiken, att också kunna
              vara bärare av socialförsäkringens idéer och att se det politiska
              i uppdraget i en större utsträckning än vad man gör i dag när
              man tyngs av de administrativa uppgifterna på ett sätt som jag
              egentligen inte tycker är förenligt med en förtroendemannaroll.
            </seg>
            <seg xml:id="i-066e9bc5c78cb72b-0">
              Jag ser oerhört stora möjligheter för de förtroendevalda i den
              nya delegationen. Det här blir något nytt. Det blir också någonting
              som kommer att formas väldigt mycket av hur man tar vara på de
              möjligheter som man kommer att få i den nya organisationen.
            </seg>
            <seg xml:id="i-6b24455cdb93adb5-0">
              Det är naturligtvis så att resurserna till försäkringskassan
              har ökat under senare år. Det har också skapats goda förutsättningar
              för försäkringskassan att med kraft ta sig an att nedbringa ohälsotalet.
              Visst är det en fråga om resurser till administrationen. Det har
              vi också uppfyllt.
            </seg>
          </u>
          <note type="speaker" xml:id="i-24bfedaccde5a7ca-0">
            Anf. 166 LINNÉA DARELL (fp) replik:
          </note>
          <u who="linnea_darell_51713a" xml:id="i-b6abd41c7a793643-6">
            <seg xml:id="i-e1cb4683abae71fe-0">
              Herr talman! Det är väl gott och väl att försäkringsdelegationerna
              ska rapportera till regeringen om hur det står till ute i landet,
              men jag tror nog att det skulle vara väldigt bra om man också
              hade makt och förmåga att göra någonting åt det på det lokala
              planet. Vi vet hur det ser ut i hela den traditionella myndighetsuppbyggnaden.
              Man rapporterar till regeringen, och så ska det ges nya direktiv
              från regeringen, och så tar det ett år till. Jag tror att människor
              förväntar sig snabbare resultat om till exempel bemötandet är
              dåligt.
            </seg>
            <seg xml:id="i-fc6426ecb1561a84-0">
              Jag har till slut en fråga till. När kommer det ett förslag från
              regeringen om att tillsätta en parlamentarisk utredning för en
              översyn av socialförsäkringssystemen?
            </seg>
          </u>
          <note type="speaker" xml:id="i-86aba79bc5056e70-0">
            Anf. 167 Statsrådet BERIT ANDNOR (s) replik:
          </note>
          <u who="unknown" xml:id="i-3aa9fca7df1481c1-14">
            <seg xml:id="i-8defd6df39da7f4b-0">
              Herr talman! Det är min uppfattning att Linnéa Darell inte riktigt
              har insett de möjligheter och utvecklingsmöjligheter som erbjuds
              i den lösning som försäkringsdelegationerna kommer att vara. Jag
              tycker att det är att förringa de förtroendevaldas roll, möjligheter
              och uppdrag i den nya organisationen. Att följa upp, utvärdera
              och rapportera till regeringen kommer ju att innebära stora möjligheter
              i kontakten med allmänheten men också med de andra regionala aktörerna.
              Jag anser att de förtroendevalda kommer att få en ny spännande
              roll och ges helt nya möjligheter.
            </seg>
            <seg xml:id="i-47eb51baaa52aa9d-0">
              När det gäller översynen av socialförsäkringen pågår det ett
              beredningsarbete inom Socialdepartementet.
            </seg>
          </u>
          <note xml:id="i-dae1e867a742b9c0-4">
            Föredrogs
          </note>
          <note xml:id="i-1948fa055b04a073-4">
            Överläggningen var härmed avslutad.
          </note>
          <note xml:id="i-0bf6af387b8dc56a-0">
            15 § Djurskydd m.m.
          </note>
          <note type="speaker" xml:id="i-bf162dda80ad24f4-0">
            Anf. 168 ALF ERIKSSON (s):
          </note>
          <u who="alf_eriksson_a5e4bb" xml:id="i-3040b7f3d13de714-0">
            <seg xml:id="i-9fa3802c65b92eb3-0">
              Herr talman! Dagens sista kammardebatt handlar om skyddet av
              våra djur. Grunden finns i den lagstiftning om djurskydd som beslutades
              av riksdagen 1988. Utan att lägga några värderingar i detta så
              anses den svenska djurskyddslagstiftningen vara omfattande och
              långtgående.
            </seg>
            <seg xml:id="i-974c41f32f1a5aa9-0">
              Dagens betänkande har delats upp i fyra avsnitt. Det första behandlar
              Riksrevisionens styrelses rapport om djurskyddstillsynen och några
              frågor som har nära anknytning till den. Granskningen påbörjades
              av dåvarande Riksrevisionsverket och har under hösten 2003 fullföljts
              av den nya riksrevisionen. Granskningen har haft tyngdpunkten
              på djurskyddsarbetet på statlig myndighetsnivå och hur det har
              genomförts på kommunal nivå.
            </seg>
            <seg xml:id="i-79f10d60f455c4f7-0">
              Riksrevisionen pekar bland annat på att det behövs förändringar
              när det gäller finansieringen av den kommunala djurskyddstillsynen.
              Det som är gratis i en del kommuner kan kosta flera tusenlappar
              i en annan. Revisionen tycker också att en översyn av resurser
              och av regelverket för tillsynen behövs. Utskottet delar revisionens
              bedömning och anser att regeringen ska överväga om det inte finns
              skäl till förändringar.
            </seg>
            <seg xml:id="i-12781c6684146b62-0">
              Det andra avsnittet i utskottets betänkande handlar om en stor
              mängd motioner om djurskydd. De flesta behandlar frågor där regering
              och riksdag överlämnat normgivnings- och beslutanderätten till
              myndigheter som har särskild sakkunskap på området. Det är frågor
              som i många fall förutsätter en veterinärmedicinsk och teknisk
              bedömning mer än en politisk. Frågorna regleras i ett stort antal
              föreskrifter som kommer från Jordbruksverket och numera även från
              den nya djurskyddsmyndigheten.
            </seg>
            <seg xml:id="i-02538c5be3a26943-0">
              Det tredje avsnittet behandlar veterinärerna och hur de är organiserade.
              Bakgrunden är den rapport som Riksdagens revisorer gjorde 2002
              och som tidigare behandlats av utskottet. Den frågan tar i huvudsak
              upp statens fördelning av bidraget till distriktsveterinärsorganisationen
              och privatpraktiserande veterinärer och rollerna för dessa som
              myndighetsutövare.
            </seg>
            <seg xml:id="i-8509694b88c13a3a-0">
              Det fjärde avsnittet handlar om djurförsök. Utskottet har valt
              att göra en förenklad behandling eftersom utskottet behandlade
              liknande motioner under förra året, 2003.
            </seg>
            <seg xml:id="i-b347e0425242f27a-0">
              Totalt finns i betänkandet hela 240 motionsyrkanden. De avstyrks,
              och det har resulterat i 32 reservationer.
            </seg>
            <seg xml:id="i-fdd0f0ac05ed105a-0">
              Herr talman! Det är huvuddragen i det betänkande som nu ska debatteras.
              Framför mig ser jag riksdagskolleger som med stor entusiasm vill
              föra fram de uppfattningar som de har haft när vi har behandlat
              frågan i utskottet.
            </seg>
          </u>
          <note type="speaker" xml:id="i-764bc0b3a2e98fec-0">
            Anf. 169 BENGT-ANDERS JOHANSSON (m):
          </note>
          <u who="bengt-anders_johansson_e22bc9" xml:id="i-af73b971e6bbf5de-0">
            <seg xml:id="i-9de5fd24c56cb3e1-0">
              Fru talman! Vi ska i dag diskutera djurskydd. Jag tycker att
              det är viktigt att poängtera att det i botten handlar väldigt
              mycket om värderingsfrågor. Kunskaperna inom detta område är nämligen
              långt ifrån färdigutvecklade. Därför innebär det att värderingfrågorna
              är viktiga.
            </seg>
            <seg xml:id="i-bedb75397fc0251c-0">
              Det heter djurskydd, men jag personligen tycker att det känns
              lite oroväckande när man allt som oftast stöter på ordet djurvälfärd.
              I min värld innebär det att man använder ord som jag tycker ska
              vara förbehållna människor. Jag tycker att det i alla dessa sammanhang
              är viktigt att hålla isär människovärde och djurvärde. Då måste
              man alltså utgå från djurens behov och inte förmänskliga djuren
              och därmed använda sina egna preferensramar för att sätta gränsvärden
              etcetera.
            </seg>
            <seg xml:id="i-b3af4f46a4756d43-0">
              I detta fall måste jag säga att den nya Djurskyddsmyndigheten
              ger viss anledning till oro. Där har vi sett ett antal exempel
              på hur man låter mänskliga aspekter styra begynnande krav och
              föra till torgs rent märkliga idéer. Vi måste alltså utgå från
              fakta.
            </seg>
            <seg xml:id="i-3d9d36b98fbbad25-0">
              Detta är inte minst viktigt när det gäller konkurrenssituationen.
              Då tänker jag på de djur som är med i livsmedelsproduktionen.
              Om vi utgår från våra regler, som är vitt skilda från andras värderingar,
              hamnar vi i en situation där vi skapar svårigheter för den inhemska
              livsmedelsproduktionen. Kycklingbranschen är ett sällsynt tydligt
              exempel på detta.
            </seg>
            <seg xml:id="i-707e9be30ba090d4-0">
              Det är oerhört viktigt med avvägning i dessa frågor, annars kan
              det få fullständigt motsatt effekt, vilket innebär att den typ
              av djurproduktion som vi kan ha i detta land flyttar till andra
              länder. Vi har också ett ärende på gång som handlar om pälsdjur,
              och jag ska återkomma till det lite senare.
            </seg>
            <seg xml:id="i-e2efdce039b70af7-0">
              Det här betänkandet handlar i botten om Riksrevisionens framställan.
              I botten ligger denna tillsynshandling. Här utövas en kritik mot
              regeringen där man tydligt talar om att det är dåligt samordnade
              regleringsbrev, vilket man tar fram och belyser. Det skapar naturligtvis
              förutsättningar för lägre kvalitet när man inte kan hålla ihop
              de olika enheter som regeringen ska ansvara för. Detta får till
              följd att det är andra som får stå i skottgluggen än den som har
              ansvaret, nämligen regeringen.
            </seg>
            <seg xml:id="i-d19d5ba1313587ae-0">
              Resurserna står inte i proportion till uppgifterna som man är
              satt att sköta. Finansieringen är tveksam. Det är på dessa punkter
              som det tar sin näring. Dessutom behandlas i betänkandet som bekant
              ett antal motioner.
            </seg>
            <seg xml:id="i-7c217d3a3312efb1-0">
              När det gäller tillsynsmöjligheterna har det varit svårigheter
              för kommuner i fråga om samarbete med personal. Det har varit
              en bidragande orsak. Jag tycker att det är oerhört viktigt att
              man använder människor med bred kunnighet och stor erfarenhet.
              Det krävs väldigt ofta ett tränat djuröga. Och denna millimeterjakt
              och centimeterjakt som vi emellanåt tvingas åse och som man har
              ägnat sig åt är inte ägnad att göra detta speciellt mycket bättre.
              Det har vi framhållit i andra sammanhang. Dessutom hänger sig
              ofta osäker eller okunnig personal åt millimeterjakt i stället
              för att göra värderingar av huruvida djuren har det bra eller
              inte. Låt mig ändå säga att det hade varit väsentligt bättre om
              vi hade använt de 60 miljoner som den nu tillskapade Djurskyddsmyndigheten
              kommer att kosta per år till att utöka tillsynen än att administrera.
              Det hade djuren tjänat på.
            </seg>
            <seg xml:id="i-1f906c43adddc99d-0">
              Vi står inför ett förestående näringsförbud i fråga om pälsdjursnäringen,
              trots att detta är en kretsloppsanpassad och förnyelsebar produktion.
              Ett näringsförbud kommer att öka importen av skinn. Då ställer
              jag frågan: Är djurskyddet i andra länder bättre än det som vi
              kan erbjuda i Sverige? Det är sällsynt märkligt att man ska ställa
              om näringen inom fem år och sedan införa ett näringsförbud. Jag
              vill i detta sammanhang yrka bifall till reservation 20.
            </seg>
            <seg xml:id="i-d4d94e1a7214231e-0">
              Finansieringen är otillräcklig och skapar olikheter. Vi anser
              från moderat håll att finansieringsprincipen måste gälla. Den
              som har beslutat om åtgärderna ska också finansiera dem. Därför
              menar vi från moderat håll att det är oändligt viktigt att myndighetsutövningen,
              alltså kontrollen, är kostnadsfri för den som blir utsatt för
              kontrollen. Om det däremot finns anledning till anmärkning och
              därigenom ett återbesök ska man få betala.
            </seg>
            <seg xml:id="i-3c978a54f6e00b16-0">
              Fru talman! Jag yrkar bifall bara till reservation 20, men i
              övrigt står jag naturligtvis bakom de synpunkter som vi har i
              detta betänkande.
            </seg>
            <seg xml:id="i-cc506803fa159fc1-0">
              Anf. 170 ANITA BRODÉN (fp):
            </seg>
            <seg xml:id="i-c584cb8ba4076fb8-0">
              Fru talman! En nations storhet och dess etiska framsteg kan bedömas
              av hur man behandlar sina djur. Det sade Mahatma Gandhi.
            </seg>
            <seg xml:id="i-fe9770a99515109d-0">
              Här i kväll får vi bedöma vår nations storhet och etiska framsteg
              på djurskyddsområdet.
            </seg>
            <seg xml:id="i-c5c69a0f01473197-0">
              Djur betyder mycket för de flesta av oss. Det kan vara alltifrån
              kaninen och hunden till korna, grisarna och hönsen. Oavsett syftet
              med djurhållningen har vi här i riksdagen en uppgift att tillse
              att lagarna vad gäller ett gott djurskydd är tillräckligt långtgående
              och att de efterlevs.
            </seg>
            <seg xml:id="i-7006033fc25c7671-0">
              Djur ska behandlas väl. Därom råder det nog ingen åsiktsskillnad.
              Möjligen kan skillnaden bestå i vårt förhållningssätt till djuren,
              där djuren för vissa får mänskliga egenskaper. En konsert anordnad
              i Helsingfors för hemlösa djur leder mina tankar till att det
              skulle krävas åtskilliga konserter till förmån också för hemlösa
              människor.
            </seg>
            <seg xml:id="i-1034f532864ee287-0">
              Folkpartiet liberalerna har både nationellt och på EU-nivå drivit
              djurskyddsfrågor. Vi är angelägna om att djurskyddsfrågorna prioriteras
              så att Sveriges generellt sett goda djurskydd upprätthålls på
              bästa sätt. Folkpartiets grundsyn är att vi vill garantera djuren
              ett värdigt liv och en anständig död.
            </seg>
            <seg xml:id="i-362d10f2d5030109-0">
              Medvetna konsumenter som väger in djurhållningsaspekter i sina
              val av livsmedel är ett viktigt styrmedel. En dålig djurhållning
              är inte bara etiskt oförsvarbart utan innebär också en hälsorisk
              för konsumenterna. Folkpartiet har för övrigt på djurskyddsområdet
              utökat budgeten.
            </seg>
            <seg xml:id="i-ec78c4e0fb9017f9-0">
              Vi anser att man i djurskyddsfrågor ska samarbeta mer med andra
              länder för att tillsammans höja ribban. Forskning av djurens naturliga
              beteende har lett till inredda burar samt förbättrad hantering
              vid transporter och slakterier. Detta bör utvecklas ytterligare.
            </seg>
            <seg xml:id="i-4bfab9466f49b10c-0">
              Vi har därför förordat att den nya Djurskyddsmyndigheten ska
              samordna Sveriges agerande i internationella organ.
            </seg>
            <seg xml:id="i-9f1080db108b7495-0">
              Folkpartiet vill minimera tiden för slakttransporter, ta bort
              exportsubventioner och ge småslakterier större möjligheter. Det
              är djupt beklagligt att begränsning av transporttider och övriga
              restriktioner inte vann gehör i EU. Frågan skjuts nu till nästa
              ordförandeskap, och Sveriges uppgift blir nu att få fler länder
              att anslut sig till denna strikta linje.
            </seg>
            <seg xml:id="i-79cebaa7f159965e-0">
              För att kunna stärka vårt eget djurskydd krävs välutbildade och
              vidareutbildade djurskyddsinspektörer och veterinärer. Folkpartiet
              kräver därför obligatorisk utbildning av kommunernas djurskyddsinspektörer.
              Det är också angeläget att säkerställa veterinärstuderandes behov
              av praktik, speciellt vad gäller jourverksamheten.
            </seg>
            <seg xml:id="i-41c1f5dbfe59a8ac-0">
              Folkpartiet har ställt sig bakom utredningen om situationen för
              privatpraktiserande veterinärer och distriktsveterinärer. Länsveterinärernas
              stora betydelse för djurskyddstillsynen har uppmärksammats av
              riksrevisorerna. Länsveterinärerna har ålagts nya uppgifter utan
              att medel tillskjutits. Det är oacceptabelt. Folkpartiet har därför
              krävt en översyn av medelstilldelningen till länsveterinärernas
              verksamhet.
            </seg>
            <seg xml:id="i-f13c32ad581ae9f7-0">
              I ett internationellt perspektiv är den svenska försöksdjursanvändningen
              förhållandevis låg. Mycket arbete har lagts ned under ett antal
              år för att minimera djurens lidande vid djurförsök. Den beslutade
              kemikalielagstiftningen kommer dock förmodligen att innebära ytterligare
              forskning på djur. Regeringen bör därför noga följa utvecklingen
              vad gäller ökningen av djurförsök på grund av den nya kemikalielagstiftningen
              samt påskynda utvecklingen av alternativa metoder till djurförsök.
            </seg>
            <seg xml:id="i-fbbe93f4aae9c249-0">
              Fru talman! Jag vill med detta yrka bifall till reservation 7
              men står givetvis bakom samtliga folkpartireservationer.
            </seg>
          </u>
          <note type="speaker" xml:id="i-f64411e0c046c931-0">
            Anf. 171 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-ed461d7b00fd1d9c-0">
            <seg xml:id="i-996180eaa0b477d0-0">
              Fru talman! En omfattande och skarp djurskyddslagstiftning är
              enligt Kristdemokraterna ett uttryck för gott förvaltarskap, ett
              uttryck för människans ansvar att vårda och värna andra levande
              varelser. Detta innebär att vi ska ta väl hand om djuren och sörja
              för att de får leva ett så bra liv som möjligt. Stress, smärta,
              lidande och skador hos djuren ska så långt möjligt undvikas.
            </seg>
            <seg xml:id="i-fe70cba6e9afeab7-0">
              Ibland sägs det att vi ska behandla djuren humant, vilket kan
              tyckas och är motsägelsefullt. För mig innebär det inte att behandla
              djur som människor. Det handlar om att vi ska behandla djur så
              att vår egen värdighet som just människor kan bevaras och stärkas.
              Viktiga värden som ansvar, omsorg, omtänksamhet och hänsynstagande
              är bärande inslag i vårt handlande.
            </seg>
            <seg xml:id="i-9685a9fbb4923ea0-0">
              Det är därför glädjande, fru talman, att utskottet i den del
              av betänkandet som behandlar Riksrevisionens granskning av djurskyddstillsynen
              ställer sig bakom Riksrevisionens styrelses olika förslag. Det
              gäller även de delar som innebär ganska tydlig kritik mot regeringen
              själv, som Bengt-Anders Johansson har påpekat. Regeringen uppmanas
              att till riksdagen rapportera om åtgärder på en rad områden. Det
              handlar om resursbehov och hur uppgifter och regelverk relaterar
              till resurstillgångarna. Det handlar om det lokala djurskyddsarbetets
              finansiering och den styrning och uppföljning som den nya Djurskyddsmyndigheten
              ska utföra.
            </seg>
            <seg xml:id="i-4ebba534337b4c84-0">
              Regeringen uppmanas att snarast återkomma till riksdagen med
              redovisning av vad man gjort med anledning av Riksrevisionens
              påpekanden. Det ska inte vara något slags allmänt övervägande,
              som man fick intrycket av när man lyssnade till vår inledares
              anförande. Det handlar om skarpa förslag från regeringen för att
              komma till rätta med det som Riksrevisionen har påpekat.
            </seg>
            <seg xml:id="i-541a835afd304dbb-0">
              Fru talman! Betänkandet behandlar också ett stort antal motioner
              om djurskydd, djurhälsovård och djurförsök. I stora drag kan jag
              tycka att utskottet gör relativt välavvägda ställningstaganden.
              Visst behövs skärpningar när det gäller användandet av djur i
              pornografiska sammanhang och i frågor om xenotransplantationer
              och förtydliganden om så kallade kamphundar och i frågor om djurförsök.
              Det är frågor som Kristdemokraterna belyser i reservationer och
              särskilda yttranden. Men Sverige har ett i internationellt perspektiv
              en ganska långtgående djurskyddslagstiftning, höga ambitioner
              och stor medvetenhet när det gäller djuromsorgen. Problemet är
              ofta brister i kontroll och uppföljning. Här spelar, som Riksrevisionen
              påpekat, djurskyddstillsynen en stor roll. Men också veterinärorganisationen
              har betydelse i detta sammanhang.
            </seg>
            <seg xml:id="i-285c8a07c48134c3-0">
              Kristdemokraterna har många gånger och i många sammanhang fört
              fram behoven av förändringar av veterinärorganisationen. Våra
              ställningstaganden fick stöd av Riksdagens revisorer i en granskning
              som gjordes under år 2002. Detta ledde till att regeringen fick
              i uppdrag att tillsätta en oberoende utredning med uppdrag att
              lösa problemen med fördelningen av de statliga bidragen till distriktsveterinärorganisationen,
              statens ansvar för sällskapsdjuren och Jordbruksverkets dubbla
              roller. Man skulle kika på hur man skulle få till stånd en fristående
              och oberoende veterinärorganisation. Liknande påpekanden finns
              i Riksrevisionens rapport som nu behandlas. Enligt uppgifter från
              departementet i dag bereds frågan fortfarande. Man inväntar en
              intern arbetsgrupps rapport, och därefter ska man fundera över
              hur man ska gå vidare, som man sade.
            </seg>
            <seg xml:id="i-48e13e54fa05e292-0">
              Jag tycker, fru talman, att det finns tillräckligt underlag för
              att snabbt komma i gång med utredandet. Vad mer ska till? Ska
              det inte räcka med Riksdagens revisorer, Riksrevisionen och riksdagens
              tillkännagivande? Vad väntar man på att Kofi Annan ska slå en
              signal? Det är anmärkningsvärt att vi gång på gång ifrån denna
              talarstol tvingas påpeka regeringens nonchalanta hantering av
              riksdagens tillkännagivanden.
            </seg>
            <seg xml:id="i-b41ef33749e99cad-0">
              Fru talman! Den svenska synen på djurhållning måste få större
              genomslag i hela Europa. Framför allt för djurens skull, men också
              för den svenska jordbruks- och livsmedelsnäringens skull. Det
              är inte rimligt att svenska bönder ska ha konkurrensnackdelar
              på grund av andra länders svagare djurskyddslagstiftning. De senaste
              rundorna om skärpning av det gemensamma regelverket när det gäller
              djurtransporterna är ett exempel där tyvärr de svenska positionerna
              inte vunnit gehör. Direktiv- och förordningskvarnarna mal inte
              tillräckligt snabbt. I avvaktan på strängare regler bör EU ge
              stöd till investeringar för förbättrat djurskydd utöver vad lagstiftningen
              för närvarande kräver. Strävan måste vara att svenska bestämmelser
              på djurskyddsområdet ska vara vägledande för arbetet inom EU.
            </seg>
            <seg xml:id="i-ef152c1f02ea749c-0">
              Fru talman! Jag vill slutligen yrka bifall till reservation 8,
              som tar upp just detta perspektiv.
            </seg>
          </u>
          <note type="speaker" xml:id="i-56250dc87bec30b8-0">
            Anf. 172 SVEN-ERIK SJÖSTRAND (v):
          </note>
          <u who="sven-erik_sjostrand_c87a8f" xml:id="i-42b06b6a58ea63e3-0">
            <seg xml:id="i-9dc6c8cd4b82d641-0">
              Fru talman! Inför valet 2002 gjorde Förbundet Djurens rätt en
              undersökning som visade att hela 66 % av svenskarna tycker att
              det har betydelse för dem vilken inställning politiker och partier
              har till djurfrågor. Ungefär samtidigt visade en gallupundersökning
              att två tredjedelar ansåg att djurfrågan är mycket viktig eller
              viktig när de väljer mellan partierna. De som värnade mest om
              djuren var pensionärerna. 76 % av dem tyckte att frågan är mycket
              viktig eller viktig i valet.
            </seg>
            <seg xml:id="i-f5c715e87ee63feb-0">
              Fru talman! Industri efter industri lägger i dag ned verksamhet
              eller flyttar från Sverige utan att vi som politiker eller hela
              partier sätter i gång några speciellt omfattande räddningsaktioner.
              Jag funderar lite stillsamt: Tänk om fackklubbarna fick samma
              stöd som pälsdjursbranschen får av vissa politiker. Varför kan
              inte just denna lilla grupp människor få hjälp till annan sysselsättning?
              Varför kan de inte befrias från att avliva 1,2 miljoner minkar,
              ett okänt antal chinchillor och kaniner i de svenska pälsfarmarna
              för pälsens skull?
            </seg>
            <seg xml:id="i-9604482f7c4636a0-0">
              Det är inte etiskt försvarbart att föda upp djur enbart för pälsproduktion.
              Därför vill jag redan nu yrka bifall till reservation 21 om uppfödning
              av pälsdjur.
            </seg>
            <seg xml:id="i-51ed6b359e807a2b-0">
              En annan industri som har blivit granskad är kycklingindustrin.
              Enligt undersökningar från Lantbruksuniversitetet har drygt hälften
              av de svenska kycklingarna någon form av benskada. Det finns ca
              120 kycklingföretag i Sverige, och det är ett fåtal avelsbolag
              som levererar hondjur för kycklingproduktion till hela världen.
              Till Sverige är det två avelsjättar som årligen exporterar runt
              60 000 avelshonor. Största inköpare är Kläckeribolaget AB, som
              varje år köper in 40 000 hönor. Dessa föder i sin tur fram 1,2
              miljoner hönor, som sedan värper de kycklingar som levereras till
              någon av de 120 svenska kycklinganläggningarna.
            </seg>
            <seg xml:id="i-af0e108271d086d1-0">
              Ruvningsmaskinerna är som stora skåp, som vart och ett rymmer
              ungefär 50 000 ägg, och efter exakt tre veckor kläcks äggen samtidigt.
              De nyfödda kycklingarna packas i lådor för transport till uppfödningsanläggningarna.
              Efter 37 intensiva uppfödningsdygn, med endast fyra timmar mörk
              nattsömn per dygn, packas de nu 1,6 kilo tunga kycklingarna i
              lådor för transport till något av landets kycklingslakterier.
            </seg>
            <seg xml:id="i-2095b49d9f53d768-0">
              Det är en storskalig, intensiv och troligen plågsam tillvaro
              för den lilla kycklingen. I en uppfödningshall på ca 1 200 kvadratmeter
              tillåts ungefär 27 000 kycklingar, och detta innebär ca 22 kycklingar
              per kvadratmeter.
            </seg>
            <seg xml:id="i-2ff1bbce31acab5f-0">
              I Vänsterpartiet anser vi att den utformning som slaktkycklingsproduktionen
              har i dag inte är förenlig med djurskyddslagen. Vi anser att det
              är angeläget att en översyn av uppfödningsformen görs snarast.
              Beläggningsgraden måste minska, och benhälsa och beteendestörningar
              måste åtgärdas. Miljöberikning måste införas där det blir krav
              på ströbädd och sittpinne även för matfågel.
            </seg>
            <seg xml:id="i-2a579bd18c57bdf6-0">
              Fru talman! Jag tror att djur och människor har samma intresse
              av ett gott liv utifrån sina förutsättningar. Men det är klart
              att ett gott grisliv inte är detsamma som ett gott människoliv.
              Olika individer och olika arter har olika behov och intressen.
              Etisk jämlikhet går ut på att just få sina intressen och behov
              beaktade.
            </seg>
            <seg xml:id="i-ade99feedecdd40e-0">
              Riksrevisionens framställning angående djurskyddstillsyn är en
              viktig del av detta betänkande som vi pratar om i dag. Riksrevisionens
              bedömning är att djurskyddsarbetet har förstärkts och förbättrats
              sedan början av 1990-talet. De lokala tillsynsresurserna har förstärkts,
              och antalet inspektioner har ökat något. Trots detta kvarstår
              brister i hur djurskyddstillsynen fungerar. Man säger att en bättre
              planerad och frekvent tillsyn är ett viktig medel för att förbättra
              arbetet med djurskyddet. Revisionen upptäckte också brister i
              utformningen av Jordbruksverkets stöd och uppföljning av djurskyddet
              på regional och lokal nivå. Det finns dessutom stora variationer
              mellan landets kommuner vad gäller tillsynsfrekvens. Detta ger
              i sin tur stora kvalitetsskillnader mellan landets kommuner, och
              det innebär, som sagts tidigare i dag, att landets djurägare inte
              behandlas lika.
            </seg>
            <seg xml:id="i-224874340433e1db-0">
              För vår nya djurskyddsmyndighet är uppgifterna många. Den måste
              försöka hjälpa till att skapa samordning och samarbete mellan
              alla berörda aktörer. Precis som Riksrevisionen tror jag att den
              nya Djurskyddsmyndigheten har en potential att förbättra stödet
              och uppföljningen av tillsynen i landet. Men vi kan inte begära
              att en central myndighet löser alla problem, utan det måste till
              ökade resursinsatser på olika nivåer.
            </seg>
            <seg xml:id="i-fc6f51fbb562b802-0">
              Djurskyddsinspektörerna möter ofta svåra situationer i sitta
              arbete. Ca 80 % av inspektörerna säger detta. Aggressiva djurägare,
              djurägare med sociala problem och omhändertagande av svårt vanvårdade
              djur är delar av inspektörernas vardag. Bakom djurskyddsproblemen
              kan finnas andra problem, som till exempel personliga problem
              hos de ansvariga djurägarna. Som tur är är detta inte så vanligt,
              men det finns fall av djurvanvård och det vet vi alla.
            </seg>
            <seg xml:id="i-e5d6dbd5a940011b-0">
              I utskottet har majoriteten tillstyrkt många av Riksrevisionens
              förslag och rekommendationer. Utskottet förutsätter också att
              regeringen återkommer med förslag som underlättar kommunernas
              samarbete om djurskyddstillsyn. Vi säger också i utskottet att
              det är viktigt att regeringen uppmärksammar behovet av en förbättrad
              styrning och en väl fungerande uppföljning av djurskyddsarbetet.
            </seg>
            <seg xml:id="i-a38d8aab6b2303c1-0">
              I Vänsterpartiet är vi med på åtta reservationer. Jag står givetvis
              bakom alla våra reservationer, men för att underlätta kammarens
              arbete yrkar jag bifall bara till reservation 21, som rör uppföljning
              av pälsdjur. Vi anser att minkfarmning bör förbjudas. Minkens
              behov kan inte tillfredsställas i de trånga ståltrådsburarna.
              Regeringen har också tillsammans med Vänsterpartiet och Miljöpartiet
              kommit överens om avveckling av detta. Det här kravet finns med
              i det som vi kallar 121-punktsprogrammet.
            </seg>
          </u>
          <note type="speaker" xml:id="i-ce61371537c827ab-0">
            Anf. 173 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-1">
            <seg xml:id="i-5822854896437363-0">
              Fru talman! Jag var inne i mitt anförande på att det finns människor
              som har svårt att dra gränsen mellan djur och människor. Men att
              jag skulle få ett så urtydligt exempel så omedelbart i talarstolen
              var mig inte väntat. Det är alldeles uppenbart att Sven-Erik Sjöstrand
              fullständigt saknar förmågan att dra gräns mellan människa och
              djur fullständigt. Han blandar hej vilt. Det skapar grogrund för
              många andra människor när en ledamot av Sveriges riksdag är så
              fullständigt förblindad och saknar förmåga att se skillnaden mellan
              djur och människor.
            </seg>
            <seg xml:id="i-77266ee0334c2571-0">
              Det som bekymrar mig är att detta vänsterparti har ett så starkt
              inflytande på det stora mäktiga socialdemokratiska partiet. Det
              brukar vara så att den man umgås med den blir man lik. Alltså
              torde det kunna smitta över även i den här gruppen.
            </seg>
            <seg xml:id="i-3fcd4fb8470bee02-0">
              Jag vill ställa en fråga till Sven-Erik Sjöstrand: Anser Sven-Erik
              Sjöstrand att människovärdet är högre än djurvärdet?
            </seg>
            <seg xml:id="i-bf53d48017fb39f2-0">
              Sedan var det en jämförelse mellan facket och pälsdjuren. Jag
              var inte riktigt med på hur han fick ihop det, måste jag erkänna.
              Även här var han ute och svängde.
            </seg>
            <seg xml:id="i-428114a75f00ab84-0">
              Fru talman! Jag vill klargöra klockrent i denna kammare att om
              det innebär att regeringen tänker utforma någon form av näringsförbud
              mot de fackliga organisationerna det kanske är någonting som Sven-Erik
              Sjöstrand känner till ska jag också stå upp för deras möjlighet
              att få finnas kvar. Där råder ingen tvekan. Det vore klädsamt
              att tala om vad som egentligen menades med jämförelsen mellan
              pälsdjur och fackföreningar.
            </seg>
          </u>
          <note type="speaker" xml:id="i-2e23c8b01eef4deb-0">
            Anf. 174 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" xml:id="i-42b06b6a58ea63e3-1">
            <seg xml:id="i-5810d0d933d53e6c-0">
              Fru talman! Bengt-Anders Johansson får säkert finnas kvar. Det
              är bra för debattens skull. Vi har haft en hel del debatter, Bengt-Anders
              och jag. Det är klart att vi skiljer oss åt när det gäller djuretik.
              Jag tror inte att Bengt-Anders Johansson är en person som skulle
              ha gått med i Djurens rätt. Det tror jag inte. Han delar inte
              de värderingar som Djurens rätt och andra djurskyddsföreningar
              har i det här samhället. Det är bland annat det som skiljer mig
              och Bengt-Anders Johansson åt. Jag hoppas att Bengt-Anders Johansson
              har respekt också för min syn för hur vi bör behandla djur i vårt
              samhälle. Det innebär inte att jag säger att djur och människor
              är lika, för vi är väldigt olika. De beteenden och de naturliga
              förutsättningar som djuren har bör vi däremot försöka anamma och
              se till att de också kan få. Det är bland annat därför som jag
              försöker arbeta för att vi ska få igenom ett minkförbud. Jag tycker
              inte att det är etiskt värdigt vårt samhälle att spärra in de
              små minkarna i stålburar.
            </seg>
            <seg xml:id="i-78e49887bd3a5f86-0">
              När det gäller fackföreningsrörelsen ville jag på ett enkelt
              sätt förklara att vi har alla blivit utsatta för lobbyism. Det
              här är en fråga som har synliggjorts. Det har skrivits väldigt
              mycket om det. Jag menade att det inte alltid behövs så stora
              ansträngningar för att rädda industrier eller sjukhus eller andra
              saker i vårt samhälle. Där kanske vi borde anstränga oss lika
              mycket som att försöka att bevara pälsfarmningen.
            </seg>
          </u>
          <note type="speaker" xml:id="i-fb70d338f265a00c-0">
            Anf. 175 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-2">
            <seg xml:id="i-c5bff266c83aa64a-0">
              Fru talman! Låt mig inledningsvis, för att det inte ska råda
              den minsta tvekan, säga att jag har jobbat som djurskötare under
              ganska lång tid på en lantbruksskola. Jag har dessutom ägt ett
              antal egna livsmedelsproducerande djur, och jag umgås dagligen
              med djur i min bostad när jag är hemma. Jag vill påstå att jag
              har en viss erfarenhet av detta med djurhållning. Grunden för
              all djurhållning är att om ett djur ska kunna producera bra måste
              det trivas, och det kommer an på mig eller den som är djurskötare
              att skapa dessa förutsättningarna. Annars blir det inget bra utfall.
            </seg>
            <seg xml:id="i-9a9af7ecee199e10-0">
              Tillbaka till detta med människovärde och djurvärde. Jag fick
              inget annat svar på min fråga än att vi är olika. Till och med
              jag ser skillnaden mellan mig och ett djur, men nu var det fråga
              om värdet. Jag skulle gärna vilja att Sven-Erik Sjöstrand ansträngde
              sig något för att besvara frågan om människor och djur har samma
              värde eller inte.
            </seg>
            <seg xml:id="i-172569f343e3367d-0">
              Sedan har jag fortfarande ingen som helst förståelse för jämförelsen
              mellan fackföreningarna och minkarna. Det vi talar om är ett näringsförbud
              för en helt näring. Mig veterligt har inte någon annan näring
              i landet tidigare varit föremål för detta. Jag kan lova Sven-Erik
              Sjöstrand att om det dyker upp kommer Moderata samlingspartiet
              att stå upp för att detta inte får ske. Jag tror att jag vågar
              lova att det gäller även om man skulle vilja förbjuda fackföreningar.
              Jag anser att fackföreningar behövs. De gör stor nytta, och därför
              ska vi slå vakt om dem.
            </seg>
          </u>
          <note type="speaker" xml:id="i-7a8aa99b1b82f58e-0">
            Anf. 176 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" next="cont" xml:id="i-8f33c09006db2872-0">
            <seg xml:id="i-fb0e5afc03845d9d-0">
              Fru talman! Det här är lite mer av påståenden än frågor. Om man
              tittar filosofiskt på värdebegreppet kan det vara väldigt individuellt
              vad man har för syn på människor och djur. Jag tycker att var
              och en måste få ha sin syn. Min uppfattning är att man ska bemöta
              djur med respekt. Om man har ett djur ska man också försöka att
              se till att det har ett naturligt beteende. Det är det som vi
              kämpar för, och det finns också inskrivet i djurskyddslagen.
            </seg>
            <seg xml:id="i-53d28e9b95518384-0">
              Sedan har jag full respekt för att Bengt-Anders har varit djurskötare.
              Jag vet också att du har livsmedelsproducerande djur. Du kan säkert
              mycket mer om djur än vad jag kan. Men det behöver inte betyda
              att jag är en sämre människa för det. Jag har kanske andra kunskaper
              och ett annat etiskt förhållande till djur än Bengt-Anders Johansson.
            </seg>
            <seg xml:id="i-09b0153d76c7a6b1-0">
              Att arbeta för en förstärkt djurskyddslagstiftning, för att se
              till att djurskyddsmyndigheter får bra villkor och för att vi
              kan sprida våra erfarenheter runtom i Europa tycker jag är värdefullt.
              Jag är glad för att vi nu startar upp den nya Djurskyddsmyndigheten,
              och jag önskar den lycka till.
            </seg>
          </u>
          <note xml:id="i-4c9c304d3e0a9564-0">
            Anf. 177 ANITA BRODÉN (fp) replik:
          </note>
          <u who="sven-erik_sjostrand_c87a8f" prev="cont" xml:id="i-40b860b45a907776-0">
            <seg xml:id="i-42b51e5bdbefc8b6-0">
              Fru talman! Jag kan inte låta bli att kommentera den senare debatten
              här. Om man vill förbjuda uppfödning av pälsdjur bör man i konsekvensens
              namn också förbjuda pälsanvändning. Tycker man att det är okej
              avsäger vi ju oss våra möjligheter att påverka lagar, regler,
              forskning och utveckling på det här området. Vi blir då hänvisade
              till import.
            </seg>
            <seg xml:id="i-0aaa4c5269f0ceb0-0">
              Så till min egentliga fråga som handlar om någonting helt annat.
              Allting är ju inte bara svart eller vitt. Under de senaste veckorna
              har vi kunnat läsa om de ekologiska äggen och den höga dioxinhalten.
              Jag undrar vad Sven-Erik har för syn på detta.
            </seg>
            <seg xml:id="i-1cf5293f28708f41-0">
              Vi har tagit del av den senaste forskningsrapporten från Hannover
              i Tyskland där man tar upp det här med att burhönsen är friskare
              än frigående höns. Även SLU säger att detta stämmer.
            </seg>
            <seg xml:id="i-21904ae40662e25b-0">
              Det skulle vara intressant att höra Sven-Eriks kommentarer kring
              dessa frågor.
            </seg>
          </u>
          <note type="speaker" xml:id="i-337199aff2b47121-0">
            Anf. 178 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" next="cont" xml:id="i-8f33c09006db2872-1">
            <seg xml:id="i-4d51119dc30ad14b-0">
              Fru talman! Jag har inte läst allt om det här. Jag har faktiskt
              inte hunnit eftersom jag också har haft andra saker att göra den
              senaste tiden. Men jag tycker att det är väldigt viktigt att det
              bedrivs forskning också om ekologiska ägg och burhöns. Vi brukar
              ju ta del av SLU:s forskningsrapporter, och det är viktigt att
              hela utskottet håller sig uppdaterat.
            </seg>
            <seg xml:id="i-7eb13ec423361f83-0">
              Jag har inte läst så mycket om dioxinhalten. Därför vill jag
              inte stå här och analysera det. Men vi har ju diskuterat dioxin
              i lax. Här måste i första hand försiktighetsprincipen tillämpas.
            </seg>
          </u>
          <note xml:id="i-9a8ea8951f1888ab-0">
            Anf. 179 ANITA BRODÉN (fp) replik:
          </note>
          <u who="sven-erik_sjostrand_c87a8f" prev="cont" xml:id="i-40b860b45a907776-1">
            <seg xml:id="i-3cb6710143603171-0">
              Fru talman! Vi har ju forskare till vår hjälp, och forskningens
              resultat blir sedan ett av underlagen för de åtgärder som vi vidtar.
              Forskningen om pälsdjuren, forskningen på dioxinområdet och också
              forskningen inom djurhållningen hänger ju ihop. Det är viktigt
              att man hela tiden är öppen och tar till sig nya forskningsrön.
              Annars kanske man motar in sig i ett hörn och ser vissa rön som
              den absoluta sanningen.
            </seg>
            <seg xml:id="i-6948aa98192fa7de-0">
              Jag förmedlar gärna de olika forskningsrönen till Sven-Erik Sjöstrand
              så kan han studera dem när tid medges. Det är viktigt att vi analyserar
              också sådant.
            </seg>
          </u>
          <note type="speaker" xml:id="i-9f25526b362a44fb-0">
            Anf. 180 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" xml:id="i-42b06b6a58ea63e3-2">
            <seg xml:id="i-1b6fd2565b312442-0">
              Fru talman! Dessa frågor tas ju inte upp i betänkandet. Däremot
              är det aktuella frågor, och jag tacksam över att Anita Brodén
              tog upp dem. Jag vet att Anita har en stor kompetens och att hon
              följer utvecklingen med intresse. Jag tar gärna del av det material
              som du har i den här frågan, och det är kanske fler i utskottet
              som vill ta del av det.
            </seg>
          </u>
          <note type="speaker" xml:id="i-8ad39ac5aa643913-0">
            Anf. 181 JAN ANDERSSON (c):
          </note>
          <u who="jan_andersson_2e5dcb" xml:id="i-f88ae6c7d05653ac-0">
            <seg xml:id="i-e2a135eb4af342c1-0">
              Fru talman! Det finns en mångtusenårig tradition hos människan
              att hålla husdjur. Det finns olika anledningar till att man vill
              hålla husdjur. Det kan vara för matproduktion, för sällskap eller
              för att man ska ha dem som dragdjur.
            </seg>
            <seg xml:id="i-a6745d2e42ae2fbd-0">
              Formerna för djurhållningen har självfallet förändrats under
              årtusendenas lopp. I en sådan här debatt är det dock viktigt att
              slå fast principen att människan har rätt att hålla djur som husdjur
              för den nytta som djuren kan göra.
            </seg>
            <seg xml:id="i-9c3a7afbd0a305ca-0">
              Centerpartiet svarar ett oreserverat ja på den frågan. Människan
              ska ha den rätten. Samtidigt har människan ett ansvar för att
              behandla djuren väl. Det är ett mänskligt ansvar och en mänsklig
              skyldighet att ta hand om sina djur på ett vettigt sätt.
            </seg>
            <seg xml:id="i-37651f9d5faca8a8-0">
              Vi har i dag kanske en av världens mest utvecklade djurskyddslagar
              i Sverige. Det är för att garantera djuren en bra behandling.
              För att få nytta av den lagen är det självklart att vi måste ha
              en djurproduktion i Sverige. Man får inte införa konkurrensvillkor
              som gör att svensk djurhållning flyttar utomlands.
            </seg>
            <seg xml:id="i-6aa8379851fdaf9e-0">
              En kyckling från Brasilien eller ett får från Nya Zeeland har
              rätt så liten nytta av svensk djurskyddslagstiftning. Om man inte
              förbättrar konkurrensvillkoren blir konsekvensen att djurhållningen
              flyttar utomlands.
            </seg>
            <seg xml:id="i-b1f382a19db8c301-0">
              Jag går då över på en fråga som har ett principiellt värde för
              mig, och den handlar om pälsdjuren och pälsfarmningen. En hel
              näring har fått förhålla sig till ett politiskt beslut, men det
              politiska beslutet har inte fattats i denna kammare utan det gäller
              ett politiskt beslut om näringsförbud som har fattats på en partikongress.
              Det skulle vara intressant att höra om det är Vänsterpartiets
              tolkning att förbudet ska genomföras eller om det är någon annan
              tolkning som gäller. Det är en för mig principiellt oerhört viktig
              fråga var besluten fattas i det här landet.
            </seg>
            <seg xml:id="i-8e8d719f7ac05e79-0">
              Precis som har sagts i debatten tidigare när det gäller pälsdjursfarmningen
              bör vi, om vi beslutar oss för att införa ett näringsförbud, i
              konsekvensens namn också införa ett förbud mot att bära all annan
              päls än konstgjord päls. Annars får vi importerade pälsar och
              har ingen möjlighet att påverka. Det är självklart så att det
              hänger ihop. Jag är intresserad av att höra hur Socialdemokraterna
              ser på det sambandet.
            </seg>
            <seg xml:id="i-9a9873ec177d7788-0">
              Med detta vill jag yrka bifall till reservation 20.
            </seg>
          </u>
          <note type="speaker" xml:id="i-69d897441472961f-0">
            Anf. 182 GUNNAR GOUDE (mp):
          </note>
          <u who="unknown" xml:id="i-3aa9fca7df1481c1-15">
            <seg xml:id="i-9917978bc2e0b498-0">
              Fru talman! Jag kan börja med att säga att jag delar Jan Anderssons
              uppfattning att vi i Sverige har en bra djurskyddslag. Det är
              en ramlag som i allmänna ord definierar det som man skulle kunna
              kalla för välfärd för djur, alltså att djurhållningen ska ske
              så att djuren mår bra och att djuren har möjlighet till för arten
              naturliga beteenden. Det är naturligtvis självklart att välfärden
              ser olika ut för olika arter, så det är inget problem, som Bengt-Anders
              Johansson tycks tro.
            </seg>
            <seg xml:id="i-a88ab406d5734f8c-0">
              Tyvärr har inte de förordningar och föreskrifter som vi har infört
              för att lagens syften ska omsättas i praktiken hunnit i kapp lagstiftningen
              än. Där finns det allvarliga brister, och resultatet av dem är
              det många som har uppmärksammat.
            </seg>
            <seg xml:id="i-cdbea4b6ed618416-0">
              Vi är en rad riksdagsledamöter som under allmänna motionstiden
              har skrivit och påtalat brister som finns i djurhållningen. Det
              finns motioner i betänkandet och ett 30-tal yrkanden bara från
              Miljöpartiet som gäller djur inom kött-, mjölk- och äggproduktionen.
              Det gäller till exempel frågor om nötkreaturen, där man konstaterar
              att det fortfarande finns kor som står uppbundna under mycket
              långa tider i ladugårdarna. Det finns fortfarande tjurar, kor
              och kalvar som inte har tillgång till fritt bete under sommaren,
              och det finns kalvar som inte har möjlighet att få dia.
            </seg>
            <seg xml:id="i-bf95af5a0fd5889b-0">
              När det gäller grisar finns det flera motioner som påpekar att
              grisar på vissa ställen fortfarande hålls i trånga utrymmen och
              över huvud taget inte får vistas utomhus. Det finns problem med
              kastrering av griskultingar, kastrering som sker utan bedövning.
              Man kräver därför att det tas fram åtgärder som gör att kastrering
              kan ske utan lidande för djuren.
            </seg>
            <seg xml:id="i-9f2d52101d670689-0">
              Många har talat om svårigheterna när det gäller höns. Vi har
              från Miljöpartiet fyra motioner om hönsens situation. De gamla
              burarna finns faktiskt fortfarande kvar, alltså direkt olämpliga
              burar. Det är förhållanden för fåglarna som inte stämmer med deras
              behov av ett naturligt beteende. Det är inte bara tillgång till
              sittpinne och sandbad som gäller, utan det handlar naturligtvis
              också om möjligheten till det naturliga flockbeteendet.
            </seg>
            <seg xml:id="i-e3a54bcecfb90d6d-0">
              Situationen för slaktkycklingarna är ett stort problem. Man har
              tagit fram raser av höns där tillväxten hos kycklingarna är mycket
              snabb, så snabb att kycklingarna får ledförändringar och belastningsskador
              som medför lidande under uppväxtperioden.
            </seg>
            <seg xml:id="i-1b71e7e658970376-0">
              Det här är alltihop sådant som man i motioner begär att få åtgärdat
              på olika sätt.
            </seg>
            <seg xml:id="i-a166ce6ed01e6ed3-0">
              Många motioner handlar om andra djur, till exempel djur som används
              inom cirkus och djur som finns i djurparker. Intresset för de
              här frågorna har varit stort, och oron har varit stor i riksdagen
              över att det inte sker tillräckligt mycket, tillräckligt snabbt
              för att vi ska vara nöjda med resultatet.
            </seg>
            <seg xml:id="i-737c58d474adee89-0">
              Orsakerna till de här missförhållandena framgår faktiskt till
              en del i Riksrevisionens granskning av bland annat djurtillsynen.
              Riksrevisionen har visat att det finns tillsynsbrister i myndigheternas
              djurskyddsarbete. Det gäller brister i kunskaper hos tjänstemän
              och hos djurhållare, och det gäller brister i samverkan mellan
              olika myndigheter. Man föreslår från Riksrevisionens sida en rad
              åtgärder, och utskottet har enigt ställt sig bakom förslagen.
              Det tycker naturligtvis vi från Miljöpartiet är bra.
            </seg>
            <seg xml:id="i-60084f72cdf92444-0">
              Riksrevisionens granskning kom i precis rätt ögonblick, när vi
              tar ett stort steg framåt i djurskyddsarbetet i och med att Djurskyddsmyndigheten,
              den nya myndigheten, ska börja arbeta och med just de frågor som
              Riksrevisionen tar upp. Där är tillsynen en viktig bit.
            </seg>
            <seg xml:id="i-7b2de4f175089bd8-0">
              Jag skulle vilja säga några ord om just den förändring i tillsynen
              som är på väg. Tillsynen av djurskyddslagens efterlevnad har hittills
              fokuserats på att man ska hitta brister av olika slag. Det ligger
              i gränsområdet till en tillsyn som egentligen handlar om att hindra
              djurplågeri snarare än att se till att välfärden för djuren är
              tillräckligt hög. Veterinärerna arbetar på det sättet att de inspekterar
              om det finns sjuka djur, skadade djur, döda djur, om det är dålig
              hygien i stallarna eller om djur visar stereotypa beteenden och
              så vidare alltihop som ett tecken på att det kan föreligga djurplågeri
              i sammanhanget. Det är det som man har fokuserat på. Det är riktigt
              att man gör det i första hand. Däremot kvarstår breddningen av
              tillsynsuppdraget till att också gälla hela djurskyddslagen, alltså
              att djuren mår väl och kan ha sitt naturliga beteende så långt
              det nu går.
            </seg>
            <seg xml:id="i-3158852b64c81d8e-0">
              Vi har en motion kring den frågan, och jag skulle vilja ta upp
              ett exempel som gäller förprövningen. Det är alltså den prövning
              som görs när man ska granska om en gård är lämplig för en viss
              djurhållning. Hittills har det ofta handlat om byggnadstekniska
              kontroller, om lokalerna är tillräckligt stora, om ventilationen
              fungerar, om hygienförhållandena är tillräckligt bra, och så vidare.
              Vi vill från Miljöpartiets sida att man får utvidgningen att gälla
              även förprövningen, inte bara tillsynen av hur man handskas med
              de djur som finns på platsen, så att det finns en veterinär som
              deltar i förprövningen och också kan titta på gården i sin helhet
              ur ett djurskyddsperspektiv. Det inkluderar då också sådana saker
              som att se till att det finns möjligheter att uppfylla kravet
              på tillgång till betesmark när det gäller betesdjur och att det
              finns skonsamma vägar för att ta djuren ut ur och in i byggnader
              och ut till transportfordon till exempel när de ska transporteras
              till slakt utan att det blir stressiga situationer. Vidare ska
              det finnas möjligheter för djuren till naturligt beteende, till
              exempel frigång inom lokalerna.
            </seg>
            <seg xml:id="i-1a1a19bb9e500dec-0">
              Vi föreslår i motionen att den nya Djurskyddsmyndigheten får
              i uppdrag att ta fram rutiner för en sådan bredare förprövning
              och för att arbetet för djurens välfärd optimeras. Kanske kan
              vi så småningom också få ett välfärdsmått på gården. Det är något
              som vore spännande att ta fram, så att man inte bara arbetar med
              en lägsta gräns som anger att gården kan accepteras.
            </seg>
            <seg xml:id="i-dd9ec85ca39f8e2f-0">
              Jag vill yrka bifall till den reservation som handlar om just
              detta. Det är reservation 6 under punkt 6.
            </seg>
            <seg xml:id="i-8ada8cce243cb13a-0">
              Samtidigt ställer jag mig väldigt frågande till Bengt-Anders
              Johanssons utläggningar när det gäller välfärden för djur, som
              jag tycker var lite skrämmande. Jag blev inte alls klar över motiven
              för att man inte skulle kunna tala om djurs välfärd. Det enda
              argument jag fick var frågan om konkurrens, att vi genom att ställa
              de krav som finns i djurskyddslagen skulle minska konkurrensmöjligheten
              på något sätt. Det var grumligt tänkt och är lite oroande.
            </seg>
            <seg xml:id="i-ae283a3861df5c4f-0">
              Jag ska bara kort säga något om minkfarmning. Det är väl just
              en sådan punkt där man kan pröva tanken om välfärd och djurskyddslagen.
              Det är helt klart att minkar i de burar som man har på minkfarmen
              inte har en chans att få leva det liv som djurskyddslagen kräver.
            </seg>
            <seg xml:id="i-3e7ec011408c25df-0">
              Sedan ska jag bara ta upp en sista fråga, fru talman. Det gäller
              djurtransporterna. Transporterna är ett stort problem. Djurtransporter
              inom Sverige och inom EU känner vi till. Jag skulle bara vilja
              ta upp en aspekt. Det är en viktig aspekt, för det gäller de transporter
              som sker från gården till slakt. Det är en stor del av transporterna.
            </seg>
            <seg xml:id="i-c8204fcc5b307f3d-0">
              Vi har i en motion föreslagit att man ska utvidga möjligheterna
              och underlätta för slakt vid gården, alltså att slaktaren kommer
              till gården i stället för att djuren ska till slakteriet. Den
              handlar också om möjligheterna att få mobila slakterier. Det skulle
              betyda mycket för att slippa djurtransporterna, men det skulle
              också ha fördelen att man underlättar för möjligheten att få lokal
              förädling och livsmedelsproduktion vid gården. Det gynnar alltså
              det småskaliga lantbruket, och det skulle vara ett viktigt bidrag
              för en levande landsbygd även i framtiden.
            </seg>
          </u>
          <note type="speaker" xml:id="i-7fe733b10a672e13-0">
            Anf. 183 CHRISTINA AXELSSON (s):
          </note>
          <u who="christina_axelsson_a75158" next="cont" xml:id="i-bb175231b33e26fa-0">
            <seg xml:id="i-e744567f099b7f3f-0">
              Fru talman! Vi behandlar i dag ett betänkande först och främst
              med anledning av Riksrevisionens styrelses framställning men också
              med anledning av motioner som är lagda under allmänna motionstiden.
              Av tillgången på motioner kan vi alla förstå att frågor om djur
              och skyddet av dem berör många. De motioner som vi har att behandla
              vill så gott som samtliga gå längre än vad vi hittills har nått.
              Djurskyddslagen förbättrades också så sent som den 1 januari i
              år.
            </seg>
            <seg xml:id="i-a66ccd8f92da77d5-0">
              Först gäller det Riksrevisionens styrelses förslag. Utskottet
              instämmer i vad som där har anförts och ger regeringen flera tillkännagivanden.
              Det är ett enigt utskott på den punkten. Vi trycker dessutom på
              att regeringen snarast återkommer till riksdagen med besked dels
              om hur resursbehovet vad gäller djurskyddstillsynen ska tillgodoses,
              dels om ifall regelverket kring djurskyddet behöver omprövas.
            </seg>
            <seg xml:id="i-bf5e27bff700b494-0">
              Det gäller också, om det finns behov, hur det lokala djurskyddsarbetet
              ska kunna finansieras. Det är inte rimligt, tycker vi, att något
              i en kommun kan vara gratis och i en annan kosta upp till 9 000
              kr. Vi ber också regeringen att snarast återkomma med en redovisning
              av vilka åtgärder de har vidtagit för att åstadkomma en bättre
              styrning och en väl fungerande uppföljning av djurskyddsarbetet.
            </seg>
            <seg xml:id="i-7946f4eba8dcd62b-0">
              Samtidigt är det mycket arbete som pågår, och jag förutsätter
              att vi kommer att få anledning att återkomma redan i höst på så
              gott som samtliga punkter i det här betänkandet. Regeringen bereder
              ju nu bland annat Ds 2004:11, en departementsskrivelse som handlar
              om förbättrad djurskydds- och livsmedelstillsyn, som berör flera
              av de reservationer som finns i betänkandet. Man kan säga arbete
              pågår och att vi från majoriteten i utskottet inte vill föregripa
              den normala hanteringen.
            </seg>
            <seg xml:id="i-6d5b40782aa59a93-0">
              Djurskyddsmyndigheten, som startade den 1 januari i år, har just
              hunnit påbörja sitt arbete. De har det övergripande ansvaret för
              allt djurskydd. Enligt djurskyddslagen renodlas och samlas det
              då i en myndighet.
            </seg>
          </u>
          <note xml:id="i-f8804ca1d4af70bd-0">
            Enligt sin instruktion ska de bland annat följa och utvärdera
            tillämpningen av djurskyddslagen och vid behov också föreslå ändringar
            av lagen eller av bestämmelser utfärdade med stöd av lagen. Djurskyddsmyndigheten
            har det centrala myndighetsansvaret för allt djurskydd enligt
            djurskyddslagen. Ansvaret för veterinära frågor i övrigt, som
            distriktsveterinärorganisationen och smittskyddet, ligger kvar
            hos Jordbruksverket.
          </note>
          <u who="christina_axelsson_a75158" prev="cont" xml:id="i-a38fe31ff361b00b-0">
            <seg xml:id="i-1378ebc00d47e926-0">
              Djurskyddsmyndighetens verksamhetsidé och övergripande mål är
              att säkerställa ett gott djurskydd. En av myndighetens centrala
              uppgifter är att vägleda, utbilda och stödja de regionala och
              lokala tillsynsmyndigheterna samt även i övrigt öka deras kompetens.
              De kan också meddela såväl råd som föreskrifter om hur djurskyddstillsynen
              ska bedrivas. Också detta är svar på flera av reservationerna.
            </seg>
            <seg xml:id="i-cf7fdb64883517bf-0">
              Bengt-Anders tog upp frågan om djurskydd, eller djurvälfärd,
              och om myndigheten slirar. Jag vet inte om Bengt-Anders Johansson
              då menade den kvartalsrapport som Djurskyddsmyndigheten lämnade,
              där man visar att 700 000 hönor ännu inte har några ordentliga
              burar. Är det där man pratar om djurvälfärd?
            </seg>
            <seg xml:id="i-6929d79b1cfb16e5-0">
              Nåväl, myndigheten ska också bedöma vilken typ av forskning som
              behöver initieras inom djurskyddsområdet, bland annat för de forskningsmedel
              som ställs till myndighetens förfogande. Trots att myndigheten
              bara har verkat några månader har den redan satt ned foten och
              yttrat sig om bland annat minkar, som några har tagit upp, burhöns
              och djurparker. De har också åtalsanmält länspolismästaren i Uppsala
              län och yttrat sig över slutbetänkandet från den djurförsöksetiska
              utredningen. Detta är frågor som också berörs i vårt betänkande
              såväl i majoritetstext som i reservationer.
            </seg>
            <seg xml:id="i-5906ded45f5d01b7-0">
              Fru talman! En god djurhållning är viktig inte bara för djuren
              utan också för oss som konsumenter. Vi vill vara säkra på att
              djuren har behandlats väl, att de har fått tillräckligt mycket
              foder, som är giftfritt, och också att de efter slakten har behandlats
              på ett hygieniskt riktigt sätt. Inte minst djurtransporter har
              uppmärksammats av medier, konsumenter och djurskyddsorganisationer.
              Vi konsumenter behöver information kring skillnader i regelverk
              mellan länder och om hur djur har haft det innan vi köper färska
              eller beredda livsmedelsprodukter.
            </seg>
            <seg xml:id="i-d3a1fd35c570cb58-0">
              Inspektionsverksamheten är ett sätt att tillförsäkra konsumenterna
              säkra livsmedel. Det är därför angeläget att regeringen återkommer
              med uppgifter om hur djurskyddstillsynen och livsmedelstillsynen
              ska förbättras i enlighet med vad utskottet har anfört i betänkandet.
            </seg>
            <seg xml:id="i-83bceaee2993af8b-0">
              Fru talman! Frågor om djurskydd tas upp i olika sammanhang hela
              tiden. Jag vill bara göra några påpekanden om vad som har hänt
              sedan utskottet tog ställning till betänkandet.
            </seg>
            <seg xml:id="i-d781bac5c9c4805a-0">
              Regeringen har den 29 april givit Livsmedelsverket och Jordbruksverket
              i uppdrag att komma med förslag om hur lokal livsmedelsförädling
              ska främjas just i syfte att underlätta småskalig livsmedelsförädling.
              Livsmedelsverket har också ändrat sin avgiftssättning för slakt,
              vilket gynnar småskalig slakt, som Miljöpartiet tog upp.
            </seg>
            <seg xml:id="i-5b1b2166bf812f71-0">
              Första åtalet för hönsplågeri är nu framlagt. Det kunde vi läsa
              i tidningen City den 29 april. En äggproducent i Kronobergs län
              har åtalats för att han fortfarande håller sina hönor i burar
              utan reden, sittpinnar och sandbad.
            </seg>
            <seg xml:id="i-2ff1d0c9f9c78bda-0">
              Fru talman! Det händer som sagt var mycket hela tiden. Det är
              många frågor som bereds för närvarande och som kommer att ligga
              på riksdagens bord senare. Vi kommer att få all anledning att
              diskutera djurskydd många gånger till i kammaren.
            </seg>
          </u>
          <note xml:id="i-220d442c2350ed9b-0">
            Fru talman! Jag yrkar bifall till betänkandets förslag och avslag
            på samtliga reservationer.
          </note>
          <note type="speaker" xml:id="i-f220eb9f86cdd064-0">
            Anf. 184 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-ed461d7b00fd1d9c-1">
            <seg xml:id="i-2417825a24c63d5e-0">
              Fru talman! Jag har i samtal med flera företrädare för Miljöpartiet
              och nu i debatten från Sven-Erik Sjöstrand, Vänsterpartiet, hört
              att det finns en överenskommelse, kallad 121-punktsprogrammet,
              mellan Socialdemokraterna och stödpartierna.
            </seg>
            <seg xml:id="i-8e6bc62410002317-0">
              I en av de punkterna lär det stå att minkuppfödning för pälsproduktion
              ska avvecklas, men inte hur det ska ske.
            </seg>
            <seg xml:id="i-552e3d027506cbc9-0">
              Om jag har fattat saken rätt ska det här 121-punktsprogrammet
              genomföras under mandatperioden. Antingen ska beslut fattas eller
              också ska det vara genomfört. Jag tycker att det vore intressant
              att höra Christina Axelsson redogöra för vad som står i den punkten,
              och hur hon som ledande företrädare för Socialdemokraterna i det
              utskott som närmast berörs ser på den överenskommelsen.
            </seg>
          </u>
          <note type="speaker" xml:id="i-54f36c95a2e95e51-0">
            Anf. 185 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-0">
            <seg xml:id="i-4c140ab292ebb58c-0">
              Fru talman! Vi socialdemokrater skäms inte för vare sig våra
              kongressbeslut eller de överenskommelser vi gör med andra partier.
              Det har också legat på vissa hemsidor. Jag tror att en del av
              punkterna till och med har stått i en del tidningar. Det är någonting
              som jag tror att de flesta här i kammaren känner igen. Det är
              ju förvånansvärt att Sven Gunnar Persson har hört dem först i
              dag.
            </seg>
            <seg xml:id="i-78674fdb511f9548-0">
              Vi socialdemokrater har för vana att göra allt på rätt sätt.
              Vi tar lagstiftning på största allvar. Därför har vi gjort en
              utredning som nu bereds och som så småningom kommer att bli en
              proposition vad gäller pälsdjursnäring.
            </seg>
          </u>
          <note type="speaker" xml:id="i-60476f2794921de0-0">
            Anf. 186 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-ed461d7b00fd1d9c-2">
            <seg xml:id="i-b2e414f52112657b-0">
              Fru talman! Där tog Christina Axelsson i vad gäller min uppfattningsförmåga
              om 121-punktsprogrammet. Det är klart att jag har hört talas om
              detta förut. Jag har tidigare talat med miljöpartister om detta.
              I dag var det första gången jag hörde Sven-Erik Sjöstrand berätta
              att Vänsterpartiet gör precis samma tolkning som miljöpartisten
              jag har talat med, nämligen att ni har kommit överens om att minkfarmerna
              ska avvecklas, dock icke hur.
            </seg>
            <seg xml:id="i-2e8169e3b7e0306a-0">
              Är det då inte lite anmärkningsvärt att tillsätta en utredning,
              strunta i remissvar och fortsatt forskning och i utredningens
              slutsatser och i stället på politisk väg i en överenskommelse
              utan att det behandlas i riksdagen bestämma att en hel näring
              ska avvecklas?
            </seg>
          </u>
          <note type="speaker" xml:id="i-ab40ff46276eac0f-0">
            Anf. 187 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-1">
            <seg xml:id="i-1de98d129a6e13dd-0">
              Fru talman! Den här utredningen har tittat på olika punkter när
              det gäller pälsdjursuppfödning. Man tar också upp i reservation
              20 i dagens betänkande att mer forskning behövs. Det är också
              vad man säger från Djurskyddsmyndigheten som har yttrat sig över
              detta. De säger att pälsdjursnäringen i dag inte uppfyller den
              lagstiftning vi har kring djurskyddet. Vi tittar naturligtvis
              på det också.
            </seg>
            <seg xml:id="i-a1210f52ac62c331-0">
              Vi har inte sagt att vi ska sluta forska. Vi bereder ärendet
              och kommer att återkomma till riksdagen senare. Då får vi all
              anledning att debattera pälsdjursnäringens framtid både på längden
              och på tvären.
            </seg>
          </u>
          <note type="speaker" xml:id="i-29a7d08abbe5a132-0">
            Anf. 188 JAN ANDERSSON (c) replik:
          </note>
          <u who="jan_andersson_2e5dcb" xml:id="i-f88ae6c7d05653ac-1">
            <seg xml:id="i-9ba77a61782402ee-0">
              Fru talman! Det var ett jätteintressant replikskifte. Jag kommer
              tillbaka till en fortsättning på det.
            </seg>
            <seg xml:id="i-a654f74cb1a9764a-0">
              Men först något annat. Jag träffar minkfarmare på Listerlandet
              som frågar: Vågar vi investera, eller kommer vi att få näringsförbud?
              Vad tycker du att jag ska svara de minkfarmare som är oroliga
              över sitt företag?
            </seg>
            <seg xml:id="i-86ff0c180ca01043-0">
              Jag tyckte mig höra att Christina sade: Vi socialdemokrater gör
              allt på rätt sätt, det vill säga först har vi en utredning och
              sedan kommer vi att fatta beslut.
            </seg>
            <seg xml:id="i-d6ac621f4b9d24d4-0">
              Det är ju precis så det inte har gått till när det gäller pälsfarmsfrågan.
              Där fattar man beslut på kongressen och framställer det som att
              det är vad näringen har att förhålla sig till, utan utredning
              och utan behandling i den här kammaren. Är det på rätt sätt?
            </seg>
          </u>
          <note type="speaker" xml:id="i-b86e8631e37d0cde-0">
            Anf. 189 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-2">
            <seg xml:id="i-75f6d421187e9074-0">
              Fru talman! Vi kommer att återkomma till frågan om pälsdjuren.
              Vi har nu en utredning. Vi bereder frågan. Regeringen kommer att
              återkomma och vi kommer att debattera i den här kammaren.
            </seg>
            <seg xml:id="i-e4d42190f9212ef0-0">
              Jag tycker att Jan Andersson kan fråga dem som är pälsdjursuppfödare
              i dag: Följer ni verkligen djurskyddslagstiftningen med de olika
              punkter som säger att djur ska behandlas väl och skyddas mot onödigt
              lidande? Gör man det? Det tycker jag att man ska fråga pälsdjursuppfödarna.
            </seg>
          </u>
          <note type="speaker" xml:id="i-87df5490bab82e80-0">
            Anf. 190 JAN ANDERSSON (c) replik:
          </note>
          <u who="jan_andersson_2e5dcb" xml:id="i-f88ae6c7d05653ac-2">
            <seg xml:id="i-ffc5c1dd4d77326f-0">
              Fru talman! Jag har ett utdrag från Ekots partiledarintervju
              inför förra valet där Göran Persson får frågan: Blir det något
              förbud för pälsdjursuppfödning? Svaret är: Ja, det har vi ambitionen
              att genomföra.
            </seg>
            <seg xml:id="i-61d60b891d19d147-0">
              Det handlar alltså om ett förbud. Inga kringelikrokar, utan ett
              rakt svar: Ja, ett förbud. Precis som vi har hört från talarstolen.
              Det är inga utredningar gjorda vid det tillfället, utan det var
              bara utifrån etiska eller andra perspektiv.
            </seg>
            <seg xml:id="i-9df28c1dd260f3b5-0">
              Kommer det förbudet att genomföras?
            </seg>
          </u>
          <note type="speaker" xml:id="i-e181e6ac32321a4a-0">
            Anf. 191 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-3">
            <seg xml:id="i-0296e95e6025ea33-0">
              Fru talman! Nu är en utredning genomförd. Vi kommer att bereda
              den utredningen på sedvanligt sätt och vi kommer att debattera
              frågan i den här kammaren.
            </seg>
            <seg xml:id="i-45ac8d7a024a55e1-0">
              Vi har kongressbeslut. Vi har en överenskommelse med två andra
              partier, men vi måste se till att vi har en majoritet för förslaget
              den dag det ska behandlas här i kammaren. Så är det alltid.
            </seg>
            <seg xml:id="i-cdd63175904de7d2-0">
              Det är jag som står här och debatterar nu, inte min partiledare
              som var föremål för intervjun.
            </seg>
          </u>
          <note type="speaker" xml:id="i-ee217ec68ba726ae-0">
            Anf. 192 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-3">
            <seg xml:id="i-0cc693a1a85b3219-0">
              Fru talman! Jag tror att det var August Strindberg som sade:
              Det är synd om människan. Jag tycker att det är synd om Christina
              Axelsson som har valt ett sådant sällskap som Vänstern och Miljöpartiet
              när det gäller de här frågorna. De som har valt sällskapet får
              ju också stå till svars för sina gärningar.
            </seg>
            <seg xml:id="i-d129945d40b53ae7-0">
              När jag inledde den här debatten i dag pratade vi om förmänskligande.
              Då menar jag att om man förmänskligar djuren fattar man beslut
              på felaktig grund. Vi har sett otaliga exempel på att man från
              Vänstern och Miljöpartiet utan någon som helst utredning talar
              om mänskliga behov och går vidare.
            </seg>
            <seg xml:id="i-a8c3a04206848f82-0">
              Vi kommer då in på frågan om pälsdjuren. I betänkandet står det
              på s. 47 att man ska skyndsamt förändra förhållandet för pälsdjuren.
              Senast 2010 bör minknäringen helt eller delvis läggas ned.
            </seg>
            <seg xml:id="i-af4d89c6e3ad8dc4-0">
              Det innebär att det står stick i stäv med 121-punktsprogrammet
              eftersom det säger: under mandatperioden. Där måtte väl i rimlighetens
              namn Christina Axelsson ändå ha en uppfattning. Är det under mandatperioden,
              eller är det betänkandet som behandlas i Sveriges riksdag som
              kommer att vara ledande?
            </seg>
            <seg xml:id="i-d6d8f594958e2b08-0">
              Helt eller delvis, står det. Om man uppfyller djurskyddslagen
              till 50 % ska man då lägga ned 50 % av minknäringen, eller vad
              gäller?
            </seg>
          </u>
          <note type="speaker" xml:id="i-621fe182b070bcdd-0">
            Anf. 193 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-4">
            <seg xml:id="i-8eb2aead45ec6364-0">
              Fru talman! Först, Bengt-Anders Johansson, vill jag säga att
              jag är väldigt glad att vi har valt de kamrater vi har valt och
              inte Bengt-Anders Johansson, inte minst med tanke på förslag om
              arbetsrätt och sådant.
            </seg>
            <seg xml:id="i-3cde73cc0104991c-0">
              Nu ska vi inte diskutera det, utan det handlade om vad som står
              i betänkandet kontra hur vi förfar med pälsdjursnäringen och utvecklingen
              av den frågan.
            </seg>
            <seg xml:id="i-36690356fad558ab-0">
              Det handlar fortfarande om att beredning pågår. Det är så. Vi
              kommer att återkomma. Vi kommer att diskutera den här frågan både
              på längden och tvären.
            </seg>
            <seg xml:id="i-bd3d2fde93757b10-0">
              Vad jag kan konstatera, och vad Djurskyddsmyndigheten konstaterar
              är att minknäringen i dagens läge inte uppfyller djurskyddslagens
              intentioner. Jag tror inte att de har tänkt sig att minkar är
              människor. Då skulle de flesta ha protesterat väldigt.
            </seg>
          </u>
          <note type="speaker" xml:id="i-71cde5e6fb839819-0">
            Anf. 194 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-4">
            <seg xml:id="i-5765e4cc9759a876-0">
              Fru talman! Återigen drabbas vi av detta sammelsurium i fråga
              om djur och människor. Helt plötsligt börjar vi jämföra arbetsrätten
              med djurskyddet. Detta är djupt allvarligt. Det är djupt allvarligt
              att vi har en sådan sammanblandning av begrepp. Det skapar en
              sällsynt förvirring för människor. Det är djupt beklagligt.
            </seg>
            <seg xml:id="i-89d73b83bb4da490-0">
              Fortfarande återstår ändå frågan. Nu talar jag om betänkandet,
              inte om några utredningar. Det står i betänkandet att man skyndsamt
              ska ställa om och sedan helt eller delvis lägga ned senast 2010.
              Vad menar man? Uppfyller man inte djurskyddet måste man väl i
              så fall lägga ned hela näringen. Jag utgår från att majoritetsföreträdaren
              ändå har en uppfattning om sin egen text, för annars är det väldigt
              bekymmersamt.
            </seg>
            <seg xml:id="i-2b1dafbd11b79b59-0">
              Låt mig dessutom lite grann ta upp det här med finansieringsprincipen.
              Anser Christina Axelsson inte att det borde vara statsmakterna
              som betalar för myndighetsutövningen när det gäller djurskyddstillsynen
              initialt men att det om den inte efterlevs i så fall ska drabba
              den som inte sköter sig? Det tycker vi moderater är en mycket
              rimlig avvägning som borde gälla all myndighetsutövning.
            </seg>
            <seg xml:id="i-13b48ec575fd0bc5-0">
              Det vore intressant att höra, fru talman, om Christina Axelsson
              kan vara lite konstruktiv i det avseendet när det nu inte lyckades
              på minksidan.
            </seg>
          </u>
          <note type="speaker" xml:id="i-447514516837e876-0">
            Anf. 195 CHRISTINA AXELSSON (s) replik:
          </note>
          <u who="christina_axelsson_a75158" next="cont" xml:id="i-bb175231b33e26fa-1">
            <seg xml:id="i-0b31d46f692a29e3-0">
              Fru talman! Först vill jag säga, apropå det här med arbetsrätt
              och djurskydd: Nej, jag blandade inte ihop det. Jag blandade ihop
              arbetsrätten med min bekantskapskrets och vad den tycker och tänker
              i den frågan, och i det läget är jag glad att jag inte är kompis
              med Bengt-Anders Johansson. Det var det jag sade. Jag hoppas att
              jag har sagt det tydligt nu.
            </seg>
            <seg xml:id="i-ab9e33471ec25954-0">
              När det i övrigt gäller vad som står i texten hänvisar man ju
              här till vad utredningen faktiskt säger, och det är den här utredningen
              som vi nu håller på och bereder. Efter beredningen kommer det
              ett förslag från regeringen. Det kommer vi att diskutera, och
              då kommer vi att se hur vi har majoriteterna i kammaren.
            </seg>
            <seg xml:id="i-e657b015e3bd869d-0">
              När det gäller finansieringsprincipen är det också en fråga där
              det pågår en beredning eftersom det också ligger med i den här
              Ds:en. Detta är också någonting som man har tagit fasta på från
              Riksrevisionen, där man ber att regeringen ska återkomma med hur
              man ska göra. Det är ju inte rimligt det tycker inte Bengt-Anders
              Johansson heller att det är gratis i en kommun och kostar mer
              i en annan.
            </seg>
          </u>
          <note xml:id="i-64ec0fbc879ce2d7-0">
            Anf. 196 ANITA BRODÉN (fp) replik:
          </note>
          <u who="christina_axelsson_a75158" prev="cont" xml:id="i-a38fe31ff361b00b-1">
            <seg xml:id="i-8397e8c0a8a9831a-0">
              Fru talman! Jag vill först anknyta till det här med kamratskap.
              Jag vill passa på att här och nu skicka med Christina Axelsson,
              som har goda kamrater i Regeringskansliet, en uppmaning att söka
              påskynda den utredning som nu arbetar när det gäller veterinärorganisationen.
              Det är akut. Det är viktigt att detta nu klargörs så snabbt som
              möjligt.
            </seg>
            <seg xml:id="i-73444051559c9e9f-0">
              Jag vill fortsätta med att knyta an till just veterinärer och
              speciellt lyfta upp länsveterinärernas situation. Som jag sade
              i mitt anförande har revisionen särskilt uppmärksammat länsveterinärerna
              och deras betydelse för djurskyddet. De har fått en mängd nya
              arbetsuppgifter, men de har inte fått några medel. Jag undrar
              hur Christina Axelsson ser på det förhållandet.
            </seg>
          </u>
          <note type="speaker" xml:id="i-b521242e30cae6e6-0">
            Anf. 197 CHRISTINA AXELSSON (s) replik:
          </note>
          <u who="christina_axelsson_a75158" next="cont" xml:id="i-bb175231b33e26fa-2">
            <seg xml:id="i-b8ec9302532db19d-0">
              Fru talman! Tack, Anita Brodén! Jag ska självklart ta med mig
              den uppmaningen till mina kamrater i regeringen. Det är det man
              har kamrater till.
            </seg>
            <seg xml:id="i-736094aad1aa0daf-0">
              Självklart måste man när man ser över organisationen också se
              över att det finns tillräckligt med medel. Om vi som konsumenter
              ska vara säkra på att vi har säkra livsmedel måste vi ha en god
              tillsyn. Det är en fråga som man kommer att återkomma till. Vi
              har också gjort ett tillkännagivande om att man ska se över detta
              med länsveterinärer och sådant. Det arbetet pågår.
            </seg>
          </u>
          <note xml:id="i-42f75eadb04c1536-0">
            Anf. 198 ANITA BRODÉN (fp) replik:
          </note>
          <u who="christina_axelsson_a75158" prev="cont" xml:id="i-a38fe31ff361b00b-2">
            <seg xml:id="i-651f19994d9a73b1-0">
              Fru talman! Christina Axelsson sade också i sitt anförande att
              s har för vana att göra allt rätt. Vi har redan hört det bli citerat
              här. Visst vore det helt rätt att en översyn gjordes enligt det
              folkpartiförslag som föreligger om medelstilldelning till länsveterinärerna?
            </seg>
          </u>
          <note type="speaker" xml:id="i-18509985e6bfd44f-0">
            Anf. 199 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-5">
            <seg xml:id="i-a2293b5972c23010-0">
              Fru talman! Det jag kan säga i denna fråga just nu, Anita Brodén,
              är att man bereder frågan. Sedan får vi all anledning att återkomma
              i en ny debatt kanske redan till hösten; jag vet inte till hur
              vi ska finansiera det här. Naturligtvis kommer man att titta på
              alla goda förslag som har kommit från alla goda kamrater som har
              lagt fram förslag till riksdagen.
            </seg>
          </u>
          <note type="speaker" xml:id="i-d187f45f090ccac8-0">
            Anf. 200 ULF HOLM (mp):
          </note>
          <u who="ulf_holm_a45651" xml:id="i-08d4f2f4fe9e9262-5">
            <seg xml:id="i-26fba1891550aef4-0">
              Fru talman! Jag ska hålla mig till två ganska konkreta saker
              eftersom jag skrivit motioner i frågorna.
            </seg>
            <seg xml:id="i-b44122338ec2dafc-0">
              Den första handlar om hund- och kattskinn. Anledningen till motionen
              och till Miljöpartiets krav är de uppmärksammade TV-bilder som
              kom för några år sedan tyvärr finns detta fortfarande där man
              såg hur katter i Sydostasien dränktes och flåddes levande för
              att vi skulle kunna få kragar till våra jackor och så vidare.
              Detta blev väldigt uppmärksammat i medierna.
            </seg>
            <seg xml:id="i-ff8a9bd4978d4d7c-0">
              Den fråga man kan ställa sig är hur det egentligen är möjligt
              att det får gå till på det här sättet. Ett svar är att man inte
              har särskilt bra djurskyddsföreskrifter i de här länderna, och
              det kan vi från Sveriges riksdag inte göra så mycket åt tyvärr,
              ska man kanske tillägga. Ett annat svar är att det faktiskt är
              tillåtet att importera hund- och kattskinn till Sverige och till
              de flesta EU-länder. Det kan vi däremot göra någonting åt. Vi
              kan förbjuda import av hund- och kattskinn, och det borde vi också
              göra.
            </seg>
            <seg xml:id="i-fc4f41d2875d74b8-0">
              Frågan blev väldigt omdiskuterad för ungefär ett och ett halvt
              år sedan. Efter påtryckningar från Miljöpartiet och bland andra
              Djurens rätt satte jordbruksministern i gång ett arbete med detta
              och gav ett utredningsuppdrag till Jordbruksverket och Kommerskollegium,
              som presenterade ett förslag i maj förra året. Jordbruksministern
              var vid det tillfället väldigt entusiastisk och positiv och lovade
              handling. Sedan dess har frågan legat just på jordbruksministern,
              och ingenting mer har hänt.
            </seg>
            <seg xml:id="i-9194b1dc023aa57a-0">
              Det är synd att frågorna ska stanna där och inte gå vidare. Jag
              tycker att det är hög tid att jordbruksministern levererar ett
              förslag. Det är tillåtet enligt dagens EU-regler att ensidigt
              införa ett förbud mot hund- och kattskinnsinförsel, och då borde
              man också göra det. Sedan kan man i andra hand också försöka inte
              att tvinga de andra EU-länderna det ska man ju inte säga när det
              gäller EU; det har vi lärt oss men att samarbeta med dem för att
              få ett gemensamt beslut gällande hela EU-området om att inte tillåta
              import av hund- och kattskinn. Detta borde man göra.
            </seg>
            <seg xml:id="i-2a5560bb270bad0e-0">
              Jag tycker att riksdagen borde uttala inställningen att vi vill
              ha ett sådant här förbud nu. Därför bör man bifalla reservation
              22 under punkt 19. Jag vill yrka bifall till den så att vi här
              i morgon kan få en markering av vilka som är beredda att ställa
              upp på detta. Jordbruksministern har hittills varit ganska positiv
              till den här förändringen, men sedan har det inte blivit så mycket
              mer av det.
            </seg>
            <seg xml:id="i-a5cb25e0082ed4d3-0">
              Jag vill också ta upp en annan fråga, nämligen frågan om djur
              i pornografiska sammanhang. Tyvärr är det så att detta förekommer
              mer och mer. Sveriges veterinärförbund har uppmärksammat detta
              ganska mycket den senaste tiden och pekar på att antalet fall
              som kommer till deras kännedom visar på att det är mycket mer
              utbrett än någon av oss troligtvis vill erkänna eller vill förstå.
            </seg>
            <seg xml:id="i-40d998b44570ac4f-0">
              I dag finns det ju regler. Djurskyddslagen finns. Man kan också
              förbjuda våldsskildring, bland annat sådant som finns på Internet.
              Där finns en väldigt stor utbredning av det här materialet. Det
              finns regler i dag som kan förhindra det här. Och det är jättebra.
            </seg>
            <seg xml:id="i-8a52b975f4a83c39-0">
              Problemet är bara att det förekommer bara mer och mer av djurpornografiskt
              material på Internet, och det förekommer också tyvärr mer och
              mer att människor utnyttjar djur sexuellt. Djuren blir både fysiskt
              skadade och mentalt lidande. Det kan aldrig vara acceptabelt.
            </seg>
            <seg xml:id="i-fcff3d1d8f60e898-0">
              Trots att vi har en lagstiftning som bland annat vår justitieminister
              och flera andra hävdar är fullt tillräcklig ökar förekomsten.
              Då är det uppenbart att det finns ett problem.
            </seg>
            <seg xml:id="i-f58e00afc4378035-0">
              Ett problem som man pekar på är att det inte finns något uttryckligt
              förbud mot handlingen att ha sex med djur, därför att tidelagslagen
              togs bort 1944. Om det nu är så att det finns människor i det
              här landet som tror att det är tillåtet att bete sig på det här
              sättet borde vi faktiskt återinföra förbudet mot tidelag, så att
              det klart och tydligt kan sägas att denna handling är förbjuden.
            </seg>
            <seg xml:id="i-b272f53a11893e5c-0">
              Jag tycker därför att riksdagen borde agera, även om jag vet
              att till exempel justitieministern och andra personer säger att
              det egentligen är ganska onödigt, för det finns bestämmelser i
              djurskyddslagen. Fint! Men det fortsätter. Det ökar. Det är inte
              acceptabelt. Vi måste stoppa det nu.
            </seg>
            <seg xml:id="i-7f73409665d5a5f4-0">
              Men för tids vinning, fru talman, yrkar jag inte bifall till
              den reservationen.
            </seg>
          </u>
          <note type="speaker" xml:id="i-2edc0b9157ad086e-0">
            Anf. 201 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-6">
            <seg xml:id="i-df34667ad883f9ce-0">
              Fru talman! Jag kunde inte låta bli att begära replik när Ulf
              Holm så positivt diskuterade hur vi ska vara med i EU-sammanhang
              och påverka. Inte minst i de här tiderna när vi om bara några
              veckor ska ha val till EU-parlamentet är det viktigt att vi för
              fram vikten av att vi faktiskt samverkar inom EU och tar upp de
              här viktiga frågorna.
            </seg>
            <seg xml:id="i-13338e6b76b5181e-0">
              Vad gäller katt- och hundskinnen är det också ett problem, som
              Ulf Holm säkert känner till, att veta vilken typ av skinn det
              är och hur de är beredda. Jag vill fråga Ulf Holm: På vilket sätt
              är Ulf Holm beredd att medverka till att konsumenterna och konsumentorganisationer
              i Sverige faktiskt får mer resurser så att de kan vara med och
              påverka, ta reda på hur det är och sedan komma tillbaka och bilda
              opinion för att man inte ska köpa dylika kläder? Vi vet att en
              del klädfirmor har haft rena kläder som en nisch. Då skulle man
              också kunna ha något som sjysta pälsar, eller hur man skulle kunna
              uttrycka sig.
            </seg>
          </u>
          <note type="speaker" xml:id="i-e409527666fec94e-0">
            Anf. 202 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-6">
            <seg xml:id="i-77928a6ef4e47e4c-0">
              Fru talman! Jag tror egentligen att Christina Axelssons och min
              uppfattning är ganska lika i den frågan. Vi vill ge konsumentorganisationerna
              större inflytande i Sverige. I många andra EU-länder har konsumentorganisationerna
              mycket starkare ställning än de har i Sverige. I Sverige har vi
              generellt sett väldigt svaga konsumentorganisationer. Jag tycker
              att vi borde kämpa för en starkare konsumentmakt i det här landet.
            </seg>
            <seg xml:id="i-c4f83020212678b4-0">
              För några år sedan, ja, det är 15 år sedan nu, var det mycket
              diskussion om klorblekt kaffefilter, toapapper och så vidare.
              Men där visade konsumenterna sin makt. De började köpa mer och
              mer av andra produkter, och då ändrade också företagen sin produktion.
              På samma sätt kan man göra med andra saker.
            </seg>
            <seg xml:id="i-628bab7a9228573d-0">
              Problemet med hund- och kattskinn är att det inte finns några
              märkningsregler. Därför finns det ett särskilt yrkande till den
              motion jag har skrivit och som har tagits upp i lagutskottet.
              Men där har också majoriteten avstyrkt förslaget om att vi ska
              ha märkning på produkterna så att konsumenterna skulle kunna välja
              bort produkter som är gjorda av hund- och kattskinn.
            </seg>
          </u>
          <note type="speaker" xml:id="i-81697fb3879adb5c-0">
            Anf. 203 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-04706cac86e7850c-7">
            <seg xml:id="i-8289085b01ca9f57-0">
              Fru talman! Jag förstår att det är problem med märkningen. Det
              är också problem med märkningen av andra varor. Det här är ju
              ett dilemma som vi har. Därför är det så angeläget att vi faktiskt
              är överens om att i den här frågan skulle konsumentmakt kunna
              råda bot om olika konsumentorganisationer i olika länder verkligen
              hade möjligheter att samverka så att man på så sätt kunde se till
              att den här näringen inte fick någon grogrund.
            </seg>
            <seg xml:id="i-d2128af90ab06e97-0">
              Sedan vill jag också säga angående tidelag, som Ulf Holm också
              tog upp, fru talman, att bestämmelserna finns. Det är egentligen
              inte ett lagstiftningsproblem utan det är ett upplysningsproblem
              och naturligtvis ett juridiskt problem. Jag tror att det är bra
              att man i olika sammanhang tar upp det här, visar på att det är
              någonting som finns och att det är förbjudet. Det tror jag att
              vi måste se till att bilda opinion kring, både här i landet och
              i de övriga EU-länderna.
            </seg>
            <seg xml:id="i-e10221d8d12c2f88-0">
              Då är det glädjande att Ulf Holm är så positivt inställd till
              att vi faktiskt nu är 25 länder där vi kan vara med och påverka
              genom att ta upp frågorna och diskutera dem i olika EU-sammanhang.
            </seg>
          </u>
          <note type="speaker" xml:id="i-c7952b2413c2fdf4-0">
            Anf. 204 ULF HOLM (mp) replik:
          </note>
          <u who="ulf_holm_a45651" xml:id="i-08d4f2f4fe9e9262-7">
            <seg xml:id="i-ebec42305234ac72-0">
              Fru talman! Jag kanske ska tillrättavisa Christina Axelsson.
              Så positiv är jag inte till EU. Men man ska ju lära sig att utnyttja
              de positioner man har. Nu är Sverige medlem i EU.
            </seg>
            <seg xml:id="i-05235afe181131af-0">
              När det gäller frågan om tidelag hjälper det inte så mycket att
              vi är EU-medlemmar därför att Internet inte har några gränser,
              och det är där som mycket av det här förekommer i dag.
            </seg>
            <seg xml:id="i-2311ed984ebed18f-0">
              Man kan fråga sig vad vi då ska göra för någonting. Jag tror
              att Christina Axelsson har en viktig poäng. Det är att poliser,
              åklagare och veterinärer måste få mycket större resurser att behandla
              de här frågorna och också mycket mer kunskap i de här frågorna
              för att kunna göra ett bättre jobb. Det har jag förstått är en
              av synpunkterna som kommit fram. Det tar väldigt lång tid och
              man vet inte riktigt hur man ska handskas med frågorna. Där måste
              vi bli bättre. Jag tror att Christina Axelsson och jag är ganska
              överens om det.
            </seg>
            <seg xml:id="i-4b78a25f2d6ab568-0">
              Vad man kan göra åt märkning av hund- och kattskinn är en fråga
              som har varit uppe också på ministerrådsmöten. Det finns ett förslag.
              Kommissionen har lovat att man ska titta närmare på saken. Men
              kommissionen är ju ännu mer senfärdig än Sveriges regering ibland
              när det gäller att utreda frågor, så där har förslaget hamnat
              ännu längre ned i byrålådan. Det är därför jag tycker att Sverige
              i avvaktan på att EU eventuellt någon gång nästa århundrade inför
              en märkning av hund- och kattskinn eller förbjuder importen helt
              bör gå före. Det finns andra EU-länder som har sagt att man kommer
              att göra detta, bland annat Italien. Vi borde följa deras väg
              och göra det nu.
            </seg>
          </u>
          <note type="speaker" xml:id="i-c6fd164948cf7866-0">
            Anf. 205 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-9dd3b9a4cd9893d3-0">
            <seg xml:id="i-db1acc32c4b9245f-0">
              Fru talman! När jag tog fram den här motionen som jag skrev tidigare
              i år, eller om det var förra året, läste jag igenom den noggrant,
              fru talman, och jag fann att den var väldigt bra. Jag vill i min
              blygsamhet bara säga att den har mycket goda yrkanden, men tyvärr
              framkommer inte det i rubriceringen. Man har kallat den för Förbud
              att hålla exotiska djur . Det är den absolut sista meningen i
              min motion, där jag skriver: Eventuellt måste ett totalt förbud
              för hållande av exotiska djur som sällskapsdjur införas.
            </seg>
            <seg xml:id="i-781b1a068a1d4e90-0">
              Men innan det hade jag faktiskt krävt några andra saker. Och
              det är de sakerna som jag tycker är viktiga.
            </seg>
            <seg xml:id="i-c0305e624cc3a3c8-0">
              Det ena är att jag skulle vilja ha en kartläggning av handeln
              med exotiska djur. Det är nämligen så att det finns förbud mot
              att föra in djur i Sverige, javisst. Men det finns också en ganska
              betydande avel av djur inom Sverige. Det gäller, som man också
              skriver i betänkandet, giftormar, skorpioner och spindlar giftiga
              spindlar, så kallade svarta änkor.
            </seg>
            <seg xml:id="i-0d9f3c03ae85e548-0">
              Detta är alltså djur som det handlas med i Sverige utan någon
              som helst kontroll. Bland annat sägs det att inom planlagt område
              får man inte hålla giftiga ormar. Men de giftiga ormarna är precis
              lika farliga om de befinner sig utanför planlagt område och om
              det till exempel finns barn i familjen. Det finns en stor och
              viktig anledning att ta tag i frågan och verkligen kolla upp vad
              det är vissa grupper handlar med.
            </seg>
            <seg xml:id="i-dc0b7b8a85d0aaa6-0">
              Nu har jag sagt det väsentliga. Nu ska jag säga det jag började
              min motion med. Jag skrev om undulater. Jag pratar om att hålla
              undulater i bur. Jag känner mig nästan som herr Fiskesjö när jag
              säger detta. Jag tycker faktiskt inte att det är förenligt med
              lagskrivningen att man ska kunna hålla undulater och flygande
              fåglar i små burar. Det är inte förenligt med deras naturliga
              beteende. Vi har sagt att de ska få ha ett naturligt beteende,
              och det kan de alltså inte ha. Jag skulle vilja säga med Bertil
              Fiskesjös ord: Släpp ut burfåglarna.
            </seg>
            <seg xml:id="i-3b66f4db48451458-0">
              Sedan kommer naturligtvis ett par favoritmotståndare. Bengt-Anders
              Johansson var bra, och nu har Jan Andersson sällat sig till den
              gruppen.
            </seg>
            <seg xml:id="i-7ade257e20b12bf7-0">
              Jan Andersson tar upp lite filosofiska begrepp och rättsbegrepp.
              Han säger att människan har rätt att hålla djur. Var står den
              rätten någonstans? Det enda stället jag vet att det står är i
              Bibeln, Gamla testamentet. Men den rätten har väl ingen jurisdiktion
              i Sverige? Det är nog en synnerligen självpåtagen rätt, ungefär
              som engelsmännen som en gång i tiden sade att de hade rätt att
              hålla svarta slavar eftersom slavarna inte hade någon själ. Sedan
              förde de ett förfärligt oväsen i Amerika när det skulle bli näringsförbud
              för slavhandel. Argumentationen var likartad. Jag ska inte påstå
              att ni förfäktar slavhandel, men jag tycker att argumentationen
              är att man betraktar vissa delar av naturen som en resurs som
              vi människor ska ha rätt att använda efter eget skön.
            </seg>
            <seg xml:id="i-507a3522a6f1243f-0">
              Jag vet inte om Bengt-Anders Johansson tror på evolutionsteorin
              eller inte. Men så mycket har jag läst mig till, om man ska tro
              på naturvetenskapen, att människan genetiskt har så stor likhet
              med schimpanser och människoapor att det faktiskt på grund av
              defekter och förändringar finns en större skillnad genetiskt mellan
              människor. Jag har en precis helt annan uppfattning än vad du
              har. Jag tror nämligen att djuren och människan bägge tillhör
              djurriket. Jag minns det från programmet Tjugo frågor. Då påstod
              Kjell Stensson att det här tillhör djurriket. Då kom Stig Järrel
              omedelbart och frågade djur eller människa? Stig Järrel räknade
              tydligen in djur och människa i djurriket. Det gör jag med.
            </seg>
            <seg xml:id="i-0f5213c60f6f9aa2-0">
              Jag är kanske inte så hemma på att prata om djurens välfärd,
              men jag förstod Gunnar Goude väldigt väl när han pratade om det
              även om jag hajade till när Bengt-Anders tog upp det. Däremot
              förstår jag mycket väl djurens rätt. För mig har det en juridisk
              funktion. Så länge vi pratar om djurskydd är det ett objekt som
              vi ska skydda. Pratar vi om djurens rätt har djuren blivit ett
              juridiskt subjekt som har vissa rättigheter. Därför talar jag
              gärna om djurens rätt och ser dem som juridiska subjekt. Då säger
              ni att de inte kan uttrycka en vilja. Nej, det kan de inte, men
              det kan inte riktigt små barn göra heller. Men barnen har faktiskt
              också rätt.
            </seg>
            <seg xml:id="i-49ed353ce58db6eb-0">
              Det är vi som har förmyndarskapet. Det kan jag inte förneka.
              Därför ska vi sätta upp regler som gynnar djuren. Jag förnekar
              inte alls att djur kan slaktas och ätas upp. Det kan göras. Det
              känns för många människor svårt veganer, vegetarianer och andra.
              Jag tror faktiskt att vi kommer att hamna i den situationen då
              vi kommer att få betydligt mycket fler människor som lever utan
              att behöva slakta och äta djur.
            </seg>
          </u>
          <note type="speaker" xml:id="i-28abc5b6987b36dd-0">
            Anf. 206 JAN ANDERSSON (c) replik:
          </note>
          <u who="jan_andersson_2e5dcb" xml:id="i-f88ae6c7d05653ac-3">
            <seg xml:id="i-b33f5fa4659033ab-0">
              Fru talman! Först behövs det definitivt saklighet i debatten.
              Det var inte Fiskesjö som pratade om burfåglar. Det var Torsten
              Bengtson. De är båda partikolleger till mig. Jag lär veta.
            </seg>
            <seg xml:id="i-a638be04020d7ca1-0">
              Leif Björnlod sade att jag ser naturen som en resurs. Ja, självklart
              är det så. Naturen är en resurs som vi ska nyttja för att klara
              att leva på ett vettigt sätt på det här klotet. Vi ska göra det
              på ett ansvarsfullt sätt, men självklart är naturen en resurs.
              Annars skulle vi snart vara rätt magra och utsvultna om vi inte
              hade rätt att nyttja naturen som den resurs den är.
            </seg>
          </u>
          <note type="speaker" xml:id="i-16366f5e3b80132a-0">
            Anf. 207 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-9dd3b9a4cd9893d3-1">
            <seg xml:id="i-60b2e46899a8a34a-0">
              Fru talman! Jag tackar för din korrektion. Jag letade faktiskt
              efter den motionen. Jag hittade en del djurskyddsmotioner, men
              de var från 1987/88. De fanns inte i arkivet, tyvärr. Jag tackar
              för detta.
            </seg>
            <seg xml:id="i-2b9edf3ccb2200e8-0">
              Sedan var det frågan om synen på resurser. Sovjetunionen utmärkte
              sig för att ha en renodlad resurssyn. Man betraktade helt enkelt
              utan något som helst ansvar skogen och djuren som rena resurser
              som kunde användas av människan utan någon tanke på återväxt och
              liknande. Det var den mest rena och destruktiva resurssynen.
            </seg>
            <seg xml:id="i-dede6c0ca6b8d9e4-0">
              Jag har inte riktigt den synen att hela jorden är till för människans
              väl. Jag tror faktiskt att till och med en tall har ett visst
              egenvärde. Jag tror att insekter har ett egenvärde. Jag tror faktiskt,
              Jan Andersson, att någon gång när människorna har lämnat den här
              jordiska ytan och försvunnit som art kommer det att finnas andra
              varelser på jorden, förmodligen kackerlackor som tycks vara väldigt
              seglivade och klara av även stark radioaktiv strålning. Jag tror
              inte att jorden bara är människans egendom som vi kan härja med
              hur vi vill. Vi måste faktiskt tänka ännu längre.
            </seg>
          </u>
          <note type="speaker" xml:id="i-c596da9f914ac8f5-0">
            Anf. 208 JAN ANDERSSON (c) replik:
          </note>
          <u who="jan_andersson_2e5dcb" xml:id="i-f88ae6c7d05653ac-4">
            <seg xml:id="i-1fb8966f8c340d0f-0">
              Fru talman! För mig är jordklotet en resurs som vi ska förvalta
              på ett ansvarsfullt sätt så att vi lämnar över det till nästa
              generation i ett skick att vi inte har plockat bort arter eller
              förändrat artsammansättningen genom mänsklig påverkan.
            </seg>
            <seg xml:id="i-637d8bc008ff8ac9-0">
              Däremot tycker jag att det är oerhört viktigt att vi inte suddar
              ut gränserna mellan tallens egenvärde, tigerns egenvärde eller
              någon annans egenvärde och börjar jämföra dem med människovärde.
              För mig är det en oerhörd skillnad på människovärde och egenvärdet
              i andra arter eller andra individer.
            </seg>
          </u>
          <note type="speaker" xml:id="i-b5f6af655cf4057a-0">
            Anf. 209 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-9dd3b9a4cd9893d3-2">
            <seg xml:id="i-bd4216e396a7d425-0">
              Fru talman! Jag har förstått det. Men det är kortsiktigt att
              bara se till nästa generation. Jag skulle vilja se en halv miljon
              år framöver. Jag tycker att det känns viktigare. Men okej, det
              är en avlägsen vision.
            </seg>
            <seg xml:id="i-48fbed4dfe5dc9ed-0">
              Jag menar inte att vi ska sudda ut och jämföra människovärde
              med tallvärde och göra något slags vägning av det hela. Men vi
              ska acceptera att tallen faktiskt har ett eget värde, tillika
              med kackerlackan, tillika med Jan Andersson. Jag tycker att vi
              måste se till den starkaste kraften vi har på detta jordklot,
              nämligen egoismen. Det gäller inte bara oss. Egoismen gäller även
              tallen, växterna och djuren. De konkurrerar sinsemellan, och det
              gör vi också. Vi gör det som arter och individer. Den formen av
              konkurrens accepterar vi. I fråga om att ensidigt se att jorden
              bara är till för människan, betänk att vi inte har levt här mer
              än en mycket liten del av jordens livstid.
            </seg>
          </u>
          <note type="speaker" xml:id="i-75754792b14b025b-0">
            Anf. 210 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-5">
            <seg xml:id="i-0269affdc99d78ca-0">
              Fru talman! Jag ser de socialdemokratiska ledamöterna i miljö-
              och jordbruksutskottet skruva på sig när Björnlod orerar och håller
              någon form av anförande som, åtminstone i min värld, saknar koppling
              både till verklighet och till mänskligt intellekt som skulle kunna
              reda ut frågan om människa och djur. Jag tycker att han på ett
              förnedrande sätt jämför människosläktet med kackerlackor och vem
              som ska övervinna den ene eller den andre.
            </seg>
            <seg xml:id="i-c160ec84a2f27aab-0">
              Jag har fått ytterligare ett exempel, fru talman, på varför det
              är viktigt att vi faktiskt enas medan vi kan och har en majoritet
              i tänkandet av att människor har ett värde som överstiger djurens
              värde. Det gör jag mot den bakgrunden att jag anser att människor
              har rättigheter. Men de har också skyldigheter. Jag tycker att
              det är grundläggande.
            </seg>
            <seg xml:id="i-68ae164c6334dfd2-0">
              Det skulle vara mig fullständigt fjärran att kräva att ett djur
              ska ha en skyldighet. Det skulle innebära att jag överförde tankemässigt
              att ett djur kunde ha värderingar. Det strider mot min grunduppfattning.
              Men så är det uppenbarligen inte för alla i riksdagens kammare,
              vilket gör mig mycket bekymrad.
            </seg>
            <seg xml:id="i-b544e47dacd5d4dd-0">
              Menar verkligen Leif Björnlod att djur har värderingar?
            </seg>
          </u>
          <note type="speaker" xml:id="i-afabdbdfa8f541d3-0">
            Anf. 211 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-9dd3b9a4cd9893d3-3">
            <seg xml:id="i-e0395200c86cc3a3-0">
              Fru talman! Jag medger att jag i mitt tal har tänjt på gränserna.
              Jag håller med om att det nog är lite överdrivet att tro att kammaren
              ska hantera en syn på en miljon år. Men jag kan också medge att
              jag vill tänja gränserna mycket mer inte mer än en miljon år,
              men mer än vad vi har i vardagen. Jag tror nämligen att vi är
              på väg åt det hållet. Jag tror att vi är på väg att inse att det
              finns flera värden än enbart att människan har allting sig underordnat.
            </seg>
          </u>
          <note type="speaker" xml:id="i-7d1c6f9352ed2948-0">
            Anf. 212 BENGT-ANDERS JOHANSSON (m) replik:
          </note>
          <u who="bengt-anders_johansson_e22bc9" xml:id="i-af73b971e6bbf5de-6">
            <seg xml:id="i-28eb183108ec066b-0">
              Fru talman! Det finns ingen större anledning att fortsätta det
              här replikskiftet, eftersom vi tar vår näring från så fullständigt
              olika utgångspunkter. Varje åhörare måste fundera på om det är
              rimligt att i Sveriges riksdag föra den här typen av resonemang.
              Därför tackar jag för mig.
            </seg>
          </u>
          <note type="speaker" xml:id="i-9ed0d7959d1b2f0b-0">
            Anf. 213 LEIF BJÖRNLOD (mp) replik:
          </note>
          <u who="leif_bjornlod_77f2e0" next="cont" xml:id="i-2132c8497eac2bfd-0">
            <seg xml:id="i-a1f68b63c0c93b04-0">
              Fru talman! Jag tänker i alla fall ge dig ett svar på den fråga
              du ställde. Du ställde frågan om jag tror att djur har värderingar.
            </seg>
            <seg xml:id="i-cee0cc19a88d57c9-0">
              Jag tror att djur har prioriteringar, men jag tror inte att de
              är helt jämförbara med våra. Jag tror inte heller att djur har
              något slags teologiska värderingar eller liknande. Det vore mig
              helt fjärran. Däremot tror jag att de har vissa prioriteringar,
              som mer baserar sig på det som jag talade om tidigare, nämligen
              individens egoism och överlevnadskrav.
            </seg>
          </u>
          <note xml:id="i-dae1e867a742b9c0-5">
            Föredrogs
          </note>
          <note xml:id="i-1948fa055b04a073-5">
            Överläggningen var härmed avslutad.
          </note>
          <note xml:id="i-ea0bf2bd4e135992-0">
            16 § Bordläggning
          </note>
          <note xml:id="i-1655e23cd475c877-0">
            Anmäldes och bordlades
          </note>
          <note xml:id="i-a021c68cbe8693cb-0">
            17 § Anmälan om interpellationer
          </note>
          <note xml:id="i-de0fadfc2358126a-0">
            Anmäldes att följande interpellationer framställts
          </note>
          <note xml:id="i-917df6e8f905dcbc-0">
            den 5 maj
          </note>
          <note xml:id="i-a4faf4ccd7ff1ce2-0">
            Yvonne Andersson
          </note>
          <note xml:id="i-7931c1d4b07374ee-0">
            Camilla Sköld Jansson
          </note>
          <note xml:id="i-f5d1f3e901ee6c58-0">
            Tobias Billström
          </note>
          <note xml:id="i-f374c18d6267ed65-0">
            Gudrun Schyman
          </note>
          <note xml:id="i-b3c96b624992368e-0">
            Interpellationerna redovisas i bilaga som fogats till riksdagens
            snabbprotokoll tisdagen den 11 maj.
          </note>
          <note xml:id="i-be576e6f1b8e3d62-0">
            18 § Anmälan om frågor för skriftliga svar
          </note>
          <note xml:id="i-5bfdb6c64438684b-0">
            Anmäldes att följande frågor för skriftliga svar framställts
          </note>
          <note xml:id="i-917df6e8f905dcbc-1">
            den 5 maj
          </note>
          <note xml:id="i-7ba3f65f964e7b35-0">
            Kenneth Johansson
          </note>
          <note xml:id="i-381d0f1a15d5638c-0">
            Fredrik Olovsson
          </note>
          <note xml:id="i-03bf2d3c42527165-0">
            Marie Wahlgren
          </note>
          <note xml:id="i-47f7f5002302c6e5-0">
            Jeppe Johnsson
          </note>
          <note xml:id="i-3a31ac3d7b7df90e-0">
            Annika Qarlsson
          </note>
          <note xml:id="i-036aba7752f25247-0">
            Frågorna redovisas i bilaga som fogats till riksdagens snabbprotokoll
            tisdagen den 11 maj.
          </note>
          <note xml:id="i-7f5cb82f2d50ec43-0">
            19 § Anmälan om skriftliga svar på frågor
          </note>
          <note xml:id="i-3a22e2fc4051a7ea-0">
            Anmäldes att skriftliga svar på följande frågor inkommit
          </note>
          <note xml:id="i-917df6e8f905dcbc-2">
            den 5 maj
          </note>
          <note xml:id="i-833ad2d8767bf357-0">
            Anita Johansson
          </note>
          <note xml:id="i-5915d5f5d98cdc60-0">
            Lars Wegendal
          </note>
          <note xml:id="i-254b24b55af5caab-0">
            Marietta de Pourbaix-Lundin
          </note>
          <note xml:id="i-99df719d91756ef2-0">
            Inger Davidson
          </note>
          <note xml:id="i-ead5f9bfa3ec1c68-0">
            Mikael Oscarsson
          </note>
          <note xml:id="i-5dba793a5fc9338a-0">
            Christer Nylander
          </note>
          <note xml:id="i-c067cfd4866d299e-0">
            Ulla Hoffmann
          </note>
          <note xml:id="i-5915d5f5d98cdc60-1">
            Lars Wegendal
          </note>
          <note xml:id="i-d1fa1271adffa7f0-0">
            Cristina Husmark Pehrsson
          </note>
          <u who="leif_bjornlod_77f2e0" prev="cont" xml:id="i-57130496e9c38cab-0">
            <seg xml:id="i-0e0fc642ab3c2f29-0">
              Torsten Lindström
            </seg>
            <seg xml:id="i-05af6852a2d4fa21-0">
              Torkild Strandberg
            </seg>
          </u>
          <note xml:id="i-b789575038fbb2e6-0">
            Jan Emanuel Johansson
          </note>
          <note xml:id="i-7e5b8a73d522bf52-0">
            Anita Sidén
          </note>
          <note xml:id="i-1fc5894a498e6e42-0">
            Anne Marie Brodén
          </note>
          <note xml:id="i-97fbcfbe76fba286-0">
            Johan Linander
          </note>
          <note xml:id="i-b5e162ebc3803e7f-0">
            Martin Andreasson
          </note>
          <note xml:id="i-b5e162ebc3803e7f-1">
            Martin Andreasson
          </note>
          <note xml:id="i-8fd7a2c603d2ffcf-0">
            Sven Bergström
          </note>
          <note xml:id="i-f14db4eee29775c4-0">
            Jörgen Johansson
          </note>
          <note xml:id="i-2ff8882f2547dd3d-0">
            Tobias Krantz
          </note>
          <note xml:id="i-5be800d04ef23527-0">
            Lena Adelsohn Liljeroth
          </note>
          <note xml:id="i-99df719d91756ef2-1">
            Inger Davidson
          </note>
          <note xml:id="i-e70a3626a652ae64-0">
            Lars Lindén
          </note>
          <note xml:id="i-c54a151ef4719cf8-0">
            Sonja Fransson
          </note>
          <note xml:id="i-64312ad6b06c2a10-0">
            Carl-Axel Roslund
          </note>
          <note xml:id="i-fca8de875a627979-0">
            Svaren redovisas i bilaga som fogats till riksdagens snabbprotokoll
            tisdagen den 11 maj.
          </note>
          <note xml:id="i-228e2ba68999cad4-0">
            20 § Kammaren åtskildes kl. 20.42.
          </note>
          <note xml:id="i-3d41d24bf8d49fae-0">
            Förhandlingarna leddes
          </note>
          <note xml:id="i-098bead782d3b0ee-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
