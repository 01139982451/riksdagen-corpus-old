<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--98</head>
          <docDate when="2003-04-20">2003-04-20</docDate>
        </div>
      </front>
      <body>
        <div>
          <note xml:id="i-ccbad27ce56d5c4b-0">
            ﻿
          </note>
          <note xml:id="i-a712e7ba6eeefa91-0">
            Riksdagens protokoll
          </note>
          <note xml:id="i-577a29c436856068-0">
            2003/04:98
          </note>
          <note xml:id="i-0ce50a2fe1a477a6-0" type="date">
            Tisdagen den 20 april
          </note>
          <note xml:id="i-bac8d1ab83ad1eb4-0">
            Kl. 14:00 - 20:41
          </note>
          <note xml:id="i-3ebc0ee23071a84e-0">
            1 § Justering av protokoll
          </note>
          <note xml:id="i-831b21721bfc77af-0">
            Justerades protokollen för den 13 och 14 april.
          </note>
          <note xml:id="i-dbd705c55e6f393e-0">
            2 § Anmälan om fördröjda svar på interpellationer
          </note>
          <note xml:id="i-0d4aa016bb34f327-0">
            Till riksdagen hade inkommit följande skrivelser:
          </note>
          <note xml:id="i-81c90816bc88f7c9-0">
            Interpellation 2003/04:402
          </note>
          <note xml:id="i-49f4d22e69db39ac-0">
            Interpellation 2003/04:402 av Peter Eriksson (mp) om försäljning
            av JAS och jobbexport
          </note>
          <note xml:id="i-56400a10e1ed3722-0">
            Interpellationen kommer att besvaras den 27 april 2004.
          </note>
          <note xml:id="i-57058bdf976c1a96-0">
            Skälet till dröjsmålet är arbetsanhopning.
          </note>
          <note xml:id="i-a363c39f691432dd-0">
            Dag Ekman
          </note>
          <note xml:id="i-4e7f1b74aa5f259a-0">
            Interpellation 2003/04:429
          </note>
          <note xml:id="i-c4beab7bc38559cc-0">
            Interpellation 2003/04:429 av Tobias Krantz om liberalare regler
            för strandskyddet
          </note>
          <note xml:id="i-c6eb5af599cdd8d6-0">
            Interpellationen kommer att besvaras tisdagen den 4 maj 2004.
          </note>
          <note xml:id="i-e1064469ef51238d-0">
            Skälet till dröjsmålet är utlandsresor.
          </note>
          <note xml:id="i-f7e2e58823a55117-0">
            Lena Ingvarsson
          </note>
          <note xml:id="i-e1fdc785cc0daa06-0">
            3 § Svar på interpellation 2003/04:395 om den politiska utvecklingen
            i Bangladesh
          </note>
          <note type="speaker" xml:id="i-aba81f010e60da9d-0">
            Anf. 1 Utrikesminister LAILA FREIVALDS (s):
          </note>
          <u who="unknown" next="cont" xml:id="i-087a3752d933abb4-0">
            <seg xml:id="i-6d99d5fa8e0bf08f-0">
              Herr talman! Sermin Özürküt har frågat mig vilka initiativ jag
              avser att ta för Sveriges del inom FN, EU och andra internationella
              organisationer dels för att förbättra respekten för de mänskliga
              rättigheterna i Bangladesh, dels för att hejda våldsutvecklingen
              och för att medverka till att landet slår in på en väg mot ökande
              respekt för demokratin.
            </seg>
            <seg xml:id="i-14dd170c9b806e06-0">
              Sermin Özürküt har också frågat mig vilka initiativ jag avser
              att ta för att kvinnor, som våldtagits och misshandlats på grund
              av politisk terror under den sittande regimen och därför flytt
              från landet, inte ska betraktas som offer för kriminell handling
              i allmänhet utan som politiska flyktingar, som bör få politisk
              asyl i Sverige.
            </seg>
            <seg xml:id="i-8a5953930b2924ac-0">
              Regeringen följer den politiska utvecklingen i Bangladesh via
              vår ambassad i Dhaka, via EU och på andra sätt. UD publicerar
              numera årliga MR-rapporter på departementets hemsida, även för
              Bangladesh. Av rapporten framgår hur vi bedömer den aktuella MR-situationen
              i Bangladesh. De uppenbara bristerna vad gäller mänskliga rättigheter,
              gott styrelseskick, demokrati och kvinnors situation är frågor
              som ingår som en viktig del i vår, andra givares och internationella
              organisationers dialog med landets regering. Exempelvis tog biståndsminister
              Carin Jämtin upp frågan om mänskliga rättigheter när hon besökte
              Bangladesh i januari i år.
            </seg>
            <seg xml:id="i-7b2b043ce4d99bc8-0">
              Utvecklingen i Bangladesh följs också noga av EU-kommissionen
              och övriga medlemsstater i EU, och diskussioner förs löpande om
              vad EU och de enskilda medlemsstaterna kan göra för att påverka
              utvecklingen i positiv riktning. Ståndpunkter får enligt vår uppfattning
              större tyngd om de framförs av EU än av enskilda medlemsländer.
              Sverige har därför medverkat till gemensamma uppvaktningar hos
              den bangladeshiska regeringen vid ett flertal tillfällen. Bland
              annat framförde EU synpunkter på mänskliga rättigheter, gott styrelseskick
              samt lag och ordning vid ett möte med företrädare för Bangladesh
              i november förra året. Och i januari förra året gjorde EU en démarche
              hos regeringen i Dhaka och framförde då bland annat sin oro över
              bristande respekt för de mänskliga rättigheterna vid genomförandet
              av den bangladeshiska militärens operation Clean Heart mot kriminalitet.
              Samtidigt betonade EU behovet av reformering av polis- och rättsväsendet
              i landet. I december förra året gjorde EU också en uppvaktning
              med anledning av övergreppen mot Ahmadiya-muslimerna och andra
              minoriteter.
            </seg>
            <seg xml:id="i-3d6b02566b911843-0">
              Det finns anledning att tro att omvärldens fortsatta uppmärksamhet
              och påtryckningar på regeringen i Bangladesh kan påverka och påskynda
              utvecklingen i positiv riktning. Sverige, EU och övriga medlemsländer
              kommer därför att fortsätta att söka påverka Bangladesh.
            </seg>
            <seg xml:id="i-9b7965e0e803da8a-0">
              Genom Sida bidrar Sverige också till att främja demokrati och
              mänskliga rättigheter genom olika projekt. Sveriges bistånd till
              Bangladesh för åren 20022004 uppgår till 600 miljoner kronor.
              Genom stöd till enskilda organisationer ges bland annat rättslig
              hjälp, skydd och utbildning till utsatta kvinnor och barn.
            </seg>
            <seg xml:id="i-4ea557b0564dee42-0">
              Vad slutligen gäller våldtagna och misshandlade kvinnors situation
              har den asylsökande, som vid ett återvändande till hemlandet riskerar
              förföljelse på grund av ras, religion, nationalitet, tillhörighet
              till en viss samhällsgrupp eller politisk uppfattning, ett starkt
              skydd som flykting enligt utlänningslagen. Våldtäkter kan ingå
              som ett led i förföljelse på grund av till exempel politisk uppfattning,
              vilket omfattas av kriterierna för flyktingskap. Det finns också
              en bestämmelse i utlänningslagen enligt vilken personer som inte
              uppfyller kriterierna i flyktingkonventionen men som känner välgrundad
              fruktan för förföljelse på grund av sitt kön bereds skydd i Sverige.
            </seg>
            <seg xml:id="i-4939928041c3a34c-0">
              På regeringens uppdrag har en särskild utredare nyligen i betänkandet
              Flyktingskap och könsrelaterad förföljelse (SOU 2004:31) föreslagit
              författningsändringar som är nödvändiga för att personer som känner
              välgrundad fruktan för förföljelse på grund av kön eller sexuell
              läggning ska kunna betraktas som flyktingar enligt flyktingkonventionen.
              Förslaget kommer att skickas ut på remiss under april i år. Frågan
              är således föremål för en översyn.
            </seg>
          </u>
          <note xml:id="i-158120eac8f9e8e8-0">
            Anf. 2 SERMIN ÖZÜRKÜT (v):
          </note>
          <u who="unknown" prev="cont" xml:id="i-1ee5309da4d75982-0">
            <seg xml:id="i-6d24bcb8f39e1c49-0">
              Herr talman! Jag vill börja med att tacka utrikesministern för
              svaret.
            </seg>
            <seg xml:id="i-e0c28f21e8595b67-0">
              Det är glädjande att höra att en rad initiativ har tagits från
              regeringens sida när det gäller situationen i Bangladesh. Ministern
              nämner bland annat att vår oro har framförts över bristande respekt
              för de mänskliga rättigheterna vid genomförandet av den bangladeshiska
              militärens operation Clean Heart mot oppositionen.
            </seg>
            <seg xml:id="i-a0cac734f274bb9e-0">
              Den nämnda Clean Heart -operationen började den 17 oktober 2002.
              Tusentals människor fördes bort till militärförläggningar där
              de torterades och fängslades. Kvinnor våldtogs. Våldtäkterna medförde
              ofta att dessa kvinnor, om de inte mördats, själva tog sitt liv.
              Våldtäkt har blivit en del av den politiska kampen i regeringens
              politiska förtryck. Efter Clean Heart -operationen har regeringen
              i Bangladesh utfärdat full straffrihet för dem som begick brott
              mot mänskliga rättigheter under operationen.
            </seg>
            <seg xml:id="i-cc0ae0e6da5f2513-0">
              Det är naturligtvis utmärkt att EU har haft ett antal kontakter
              med bangladeshiska myndigheter och påpekat de brott som begåtts.
              Därför skulle jag vilja fråga ministern, om vi vid något tillfälle
              fick en uppdatering av situationen, vad den bangladeshiska regeringen
              har vidtagit för åtgärder förutom att de utfärdat straffrihet
              för dem som begått brott.
            </seg>
          </u>
          <note type="speaker" xml:id="i-675fbe3095e12920-0">
            Anf. 3 Utrikesminister LAILA FREIVALDS (s):
          </note>
          <u who="unknown" next="cont" xml:id="i-087a3752d933abb4-1">
            <seg xml:id="i-b418f4d67cfdeb41-0">
              Herr talman! Jag uppfattade att Sermin Özürküts fråga var vad
              regeringen har gjort för de här kvinnorna. Det var lite kritik
              mot att man inte har vidtagit åtminstone åtgärden att straffa
              de människor som utsatt kvinnorna för övergrepp och en fråga om
              vad regeringen i stället har gjort.
            </seg>
            <seg xml:id="i-32952cd21f345834-0">
              Kvinnornas situation i Bangladesh är inte lätt, tvärtom. Av tradition
              är kvinnorna underordnade mannen och diskrimineras på alla möjliga
              områden i livet. Men man kan ändå se att det har skett vissa små
              förbättringar. Det rör sig i rätt riktning. Det är alltfler flickor
              som börjar grundskolan och alltfler kvinnor som har möjlighet
              att förvärvsarbeta. Det finns i vart fall på lokal nivå i samhället
              också särskilda kvoter för att få in kvinnor i det lokala politiska
              arbetet.
            </seg>
            <seg xml:id="i-e6c5a05b84151fa3-0">
              Även om det är en svår situation och en ganska dyster bild, sker
              det en utveckling i rätt riktning.
            </seg>
          </u>
          <note xml:id="i-6fb1b72f55a03f57-0">
            Anf. 4 SERMIN ÖZÜRKÜT (v):
          </note>
          <u who="unknown" prev="cont" xml:id="i-1ee5309da4d75982-1">
            <seg xml:id="i-646367d78e6ec750-0">
              Herr talman! Det var inget direkt svar på vad regeringen i Bangladesh
              har gjort. Vilka åtgärder har de vidtagit? Har de gjort något
              över huvud taget? Jag förväntar mig inte att regeringen har startat
              en sanningskommission eller något sådant. Jag har inga sådana
              förväntningar. Jag vill bara veta vad regeringen i Bangladesh
              har gjort för de människor som blivit offer för brott mot de mänskliga
              rättigheterna.
            </seg>
            <seg xml:id="i-e3a8c2f5d045d5e3-0">
              Sedan vill jag än en gång understryka att våldtäkt i dagens Bangladesh
              är en del av det politiska förtrycket. I detta sammanhang bör
              även bristerna vad gäller kvinnors asylskäl tas upp.
            </seg>
            <seg xml:id="i-8e3c5d2154f71ab0-0">
              Även om utrikesministern förklarar att våldtäkt kan ingå som
              ett led i förföljelse på grund av politisk uppfattning står det
              likafullt bara kan i ministerns svar, det vill säga det kan finnas
              en möjlighet att det är så som våldtäktsoffret säger. Men till
              sist är det den svenska myndigheten, den ännu ej nedlagda Utlänningsnämnden,
              som bestämmer om det har förekommit en våldtäkt av politiska skäl
              eller inte. Bevisbördan ligger hos offret. Denna formulering leder
              till att kvinnan ska, inför den svenska myndigheten, bevisa att
              hon har blivit våldtagen och dessutom att hon har blivit våldtagen
              av politiska skäl. Hur lätt är det?
            </seg>
            <seg xml:id="i-966bfb0df52820d9-0">
              Det är märkligt att uttrycka sig i termer av att det kan ingå
              som ett led i förföljelse på grund av politisk uppfattning när
              våldtäkter har blivit en del av tortyrens vardag. Med anledning
              av detta vill jag fråga ministern om hon kan ge en närmare förklaring
              av ordet kan i meningen.
            </seg>
          </u>
          <note type="speaker" xml:id="i-3a33974d0ee37357-0">
            Anf. 5 Utrikesminister LAILA FREIVALDS (s):
          </note>
          <u who="unknown" next="cont" xml:id="i-087a3752d933abb4-2">
            <seg xml:id="i-96a0dd305a49320a-0">
              Herr talman! Såvitt jag vet har den bangladeshiska regeringen
              inte gjort något specifikt för de kvinnor som har blivit utsatta
              för övergrepp. När det gäller asylreglerna är det naturligtvis
              så att våldtäkt kan ingå som ett skäl och göra att människor har
              asylskäl. Det är en bedömning som myndigheterna får göra i varje
              enskilt fall.
            </seg>
          </u>
          <note xml:id="i-b4d6e5bb46e471ed-0">
            Anf. 6 SERMIN ÖZÜRKÜT (v):
          </note>
          <u who="unknown" prev="cont" xml:id="i-1ee5309da4d75982-2">
            <seg xml:id="i-081991720e5accfb-0">
              Herr talman! Okej, vi har nu fått bekräftat att regeringen i
              Bangladesh inte har gjort något specifikt. Efter att ha lyssnat
              på svaret skulle jag önska att ministern tar till sig vikten av
              ett intensifierat arbete i nedläggningsprocessen i fråga om Utlänningsnämnden.
            </seg>
          </u>
          <note xml:id="i-9834d59187f70cde-0">
            Överläggningen var härmed avslutad.
          </note>
          <note xml:id="i-2f45a333964d2d77-0">
            4 § Svar på interpellation 2003/04:401 om EU-konstitutionen
          </note>
          <note type="speaker" xml:id="i-53bd6ad12552d295-0">
            Anf. 7 Utrikesminister LAILA FREIVALDS (s):
          </note>
          <u who="unknown" next="cont" xml:id="i-087a3752d933abb4-3">
            <seg xml:id="i-16a533176b6aeb63-0">
              Herr talman! Sermin Özürküt har frågat statsministern om han
              avser att ta några initiativ för att inte ge kristna kyrkor en
              särställning i EU:s konstitution, om han avser att ta upp vikten
              av sekularism i de vidare samtalen om förslaget till ny konstitution
              för Europa samt om han avser att ta upp kritik mot försöken att
              skapa en europeisk identitet. Interpellationen har överlämnats
              till mig för besvarande.
            </seg>
          </u>
          <note xml:id="i-d130523385b04a43-0">
            Huvuddelen av artikel 51 i utkastet till konstitutionellt fördrag,
            som Sermin Özürküt hänvisar till i sin interpellation, anger inte
            endast kyrkors och religiösa sammanslutningars och samfunds ställning,
            utan även filosofiska och konfessionslösa organisationers ställning.
            Motsvarande text finns under nuvarande EU-fördrag i en särskild
            deklaration. I ett tillägg föreslås nu att unionen ska erkänna
            kyrkors och organisationers identitet och deras specifika bidrag
            och upprätthålla en öppen, tydlig och regelbunden dialog med kyrkor
            och organisationer.
          </note>
          <u who="unknown" prev="cont" xml:id="i-1ee5309da4d75982-3">
            <seg xml:id="i-731702b0ccd561e3-0">
              Det är alltså inte fråga om att ge kristna kyrkor en särställning
              i det konstitutionella fördraget. Alla religiösa sammanslutningar
              och samfund samt filosofiska och konfessionslösa organisationer
              behandlas lika.
            </seg>
            <seg xml:id="i-9a7a4b47d1d8c2ad-0">
              Av samma skäl anser jag inte att det finns behov av att ta upp
              vikten av sekularism i de vidare samtalen. Utkastet till konstitutionellt
              fördrag garanterar att såväl kristna som andra religiösa samfund,
              samt icke-religiösa sammanslutningar och organisationer, kan delta
              i en dialog med unionen. Artikel 51 omfattar med andra ord det
              civila samhället i stort. Det är positivt att unionen på detta
              sätt förbinder sig att föra en öppen och regelbunden dialog med
              det civila samhället.
            </seg>
            <seg xml:id="i-155431fa6009d460-0">
              Sermin Özürküt vill att jag ska kritisera det hon hävdar är försök
              att skapa en europeisk identitet. Jag delar emellertid inte Sermin
              Özürküts misstro mot en sådan identitet. Vi är européer och det
              är högst välkommet att känslan av samhörighet mellan oss växer.
              Det är tack vare denna som vi kan säkra fred och välstånd i Europa.
              Med utgångspunkt från en gemensam och demokratisk värdegrund har
              vi också större möjligheter att utveckla EU:s öppenhet, solidaritet
              och samarbete med dess grannar i Europa och gentemot omvärlden.
            </seg>
            <seg xml:id="i-18acb4ecc68a162a-0">
              Herr talman! Jag tackar ministern för svaret.
            </seg>
            <seg xml:id="i-1ab9ec9c1a2e1146-0">
              Jag skulle först vilja säga att vi inte misstror någon eller
              några utan enbart vill ta upp konstitutionsförslaget utifrån en
              annan demokratisk aspekt. Det är ett faktum att konstitutionsförslaget
              avspeglar demokratins spelregler. I det avseendet tycker vi i
              Vänsterpartiet att konstitutionsförslaget är ett misslyckande
              utifrån det demokratiska perspektivet. Alternativet är naturligtvis
              att sätta demokratins grundpelare på vägen till demokrati. Huvudsyftet
              med interpellationen är att ta upp en viktig aspekt av demokratin,
              nämligen sekularismen.
            </seg>
            <seg xml:id="i-adc1eeacee571f0a-0">
              Den sekulariserade andligheten är en av grundstenarna i den samtida
              moderna demokratin. Det finns två olika förhållningssätt i relationen
              mellan staten och religionen. Det första är konfessionella stater
              som inte gör någon åtskillnad mellan religion och politik. I stället
              låter man religionen styra politiken. Den andra varianten är sekulära
              stater som gör en klar åtskillnad mellan religion och politik.
              I det avseendet går artikel 51 emot den syn man kan ha på en sekulär
              stat i och med att den garanterar religiös inblandning i politiken.
            </seg>
            <seg xml:id="i-4b88dc4281d629cf-0">
              Artikel 51 handlar om kyrkors särställning och erkänner deras
              specifika bidrag. Man ska upprätthålla regelbunden dialog med
              dessa kyrkor och organisationer. Varför skulle man behöva ha en
              sådan artikel när man redan har en artikel under avdelning II-10
              där det sägs att var och en har rätt till tankefrihet, samvetsfrihet
              och religionsfrihet? Denna rätt innefattar frihet att byta religion
              eller övertygelse och frihet att ensam eller i gemenskap med andra,
              offentligt eller enskilt, utöva sin religion eller övertygelse
              genom gudstjänst, undervisning, sedvänjor och ritualer.
            </seg>
            <seg xml:id="i-3b679b1cbfbc4452-0">
              Jag undrar om utrikesministern kan förklara varför man skulle
              behöva artikel 51 när man redan har fastslagit religionsfriheten.
            </seg>
          </u>
          <note xml:id="i-b3da186b1bb2d366-0">
            Anf. 8 SERMIN ÖZÜRKÜT (v):
          </note>
          <note type="speaker" xml:id="i-b34a623324a6f984-0">
            Anf. 9 Utrikesminister LAILA FREIVALDS (s):
          </note>
          <u who="unknown" next="cont" xml:id="i-087a3752d933abb4-4">
            <seg xml:id="i-06ae9392305509d5-0">
              Herr talman! Ja, det är viktigt att religionsfriheten är fastslagen,
              men lika viktigt är det att i det nya fördraget slå fast att samhället
              består av olika organisationer där människor är aktiva och organisationer
              som spelar en mycket betydelsefull roll i våra samhällen.
            </seg>
            <seg xml:id="i-c1a61c0bcc6ab08d-0">
              I många länder är religiösa samfund av olika slag viktiga aktörer
              när det gäller människors inflytande över sina liv och hur samhället
              fungerar i olika avseenden. Därför ser jag det som en styrka att
              det i fördraget fastställs att det ska finnas en öppen dialog
              mellan unionen och organisationer av olika slag som företräder
              de europeiska medborgarna i olika avseenden. Jag ser det som en
              stärkning av demokratin i unionen.
            </seg>
          </u>
          <note xml:id="i-c422d2869579d5be-0">
            Anf. 10 SERMIN ÖZÜRKÜT (v):
          </note>
          <u who="unknown" prev="cont" xml:id="i-1ee5309da4d75982-4">
            <seg xml:id="i-47992644e334b10a-0">
              Herr talman! Jag har väldigt svårt att hålla med utrikesministern,
              eftersom det är en särställning, vilken kan orsaka låsningar.
              Det skapar mer problem än vad det löser det är vad jag skulle
              vilja förmedla.
            </seg>
            <seg xml:id="i-d2d9f651030f396d-0">
              Det är en viktigt skillnad mellan att visa respekt och att föra
              en dialog. Utrikesministern säger att det är positivt att unionen
              på detta sätt förbinder sig att föra en öppen och regelbunden
              dialog med det civila samhället. Visst är det positivt att föra
              en dialog med samhället, men varför måste man garantera den rätten
              i en artikel som heter Kyrkor och konfessionslösa organisationers
              ställning ? Det hade väl i så fall räckt med att säga NGO:er,
              som man brukar säga.
            </seg>
            <seg xml:id="i-46368906d686b98b-0">
              Man definierar sig inte bara utifrån vad man är eller vill vara,
              utan också genom uteslutning i förhållande till vad man inte är
              eller inte vill vara. Man målar in områden och sätter gränser.
              Jag skulle vilja fråga ministern vad dessa gränser innebär utifrån
              den kristna identiteten.
            </seg>
          </u>
          <note xml:id="i-88a330b00fb24d46-0">
            Angående sekulariseringen säger utrikesministern att motsvarande
            text finns under nuvarande EU-fördrag i en särskild deklaration.
            Den särskilda deklarationen handlar om statusen för kyrkor. Det
            sägs ordagrant att The European Union respects and does not prejudice
            the status under national law of churches and religious associations
            or communities in the Member States . Den innehåller med andra
            ord inget av det som punkt 3 i artikel 51 innehåller, och som
            lyder: Unionen skall erkänna deras identitet och deras specifika
            bidrag och upprätthålla en öppen, överskådlig och regelbunden
            dialog med dessa kyrkor och organisationer.
          </note>
          <note xml:id="i-9834d59187f70cde-1">
            Överläggningen var härmed avslutad.
          </note>
          <note xml:id="i-ef75feef6094f7a8-0">
            5 § Svar på interpellation 2003/04:396 om kriget i Sudan
          </note>
          <note type="speaker" xml:id="i-c1593b7c684e949b-0">
            Anf. 11 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-0">
            <seg xml:id="i-0130343c2c78de3d-0">
              Herr talman! Alice Åström har frågat mig vilka initiativ jag
              avser att ta inom EU, FN och andra internationella organisationer
              för att undsätta de sudanesiska flyktingarna i Tchad och för att
              bidra till att få slut på kriget i västra Sudan.
            </seg>
            <seg xml:id="i-f98595e705fe81ec-0">
              Krisen i västra Sudan, Darfur, har förvärrats under de senaste
              månaderna. Läget i Darfur är allvarligt. Över 700 000 människor
              har blivit internflyktingar, och över 130 000 uppges ha flytt
              från landet till Tchad. Byar har bränts ned och det förekommer
              rapporter om flygbombningar. Regeringsstödda milisgrupper har
              begått övergrepp och plundrat byar, och civilbefolkningen har
              drabbats oerhört hårt. Detta riskerar att negativt påverka fredsprocessen
              mellan regeringen och rebellgruppen SPLM/A i södra Sudan och hotar
              därmed stabiliteten i hela landet.
            </seg>
            <seg xml:id="i-485211c3d7f99047-0">
              Sudans regering har ansvar för att skydda civilbefolkningen.
              Man måste därutöver se till att de regimtrogna milisgrupperna
              upphör med sina attacker. Det är också avgörande att Sudan på
              ett konstruktivt sätt samarbetar med FN, inte minst vad gäller
              respekt för de mänskliga rättigheterna.
            </seg>
            <seg xml:id="i-7989de9287be601a-0">
              Efter omfattande påtryckningar, bland annat från EU, har Sudans
              regering och rebellgrupperna i Darfur inlett förhandlingar. Tchad,
              med stöd av Afrikanska unionen, är värd för samtalen, och FN,
              EU och USA deltar som internationella observatörer. Genom EU:s
              ställning som observatör kommer vi att göra vårt yttersta för
              att försöka bidra till att få slut på kriget i Darfur. Nyckelfrågor
              i denna process är de humanitära hjälporganisationernas tillträde
              till området och vapenvila. Den 8 april nådde parterna en första
              överenskommelse om vapenvila, och förhandlingarna väntas fortsätta
              inom kort i syfte att nå en bredare fredsöverenskommelse.
            </seg>
            <seg xml:id="i-79f7b678dceb06c9-0">
              Som Alice Åström påpekar drabbas civilbefolkningen särskilt hårt.
              Huvudproblemet vad gäller flyktingarnas situation är dock inte
              brist på resurser. Däremot har det varit i det närmaste omöjligt
              att nå den drabbade befolkningen och internflyktingarna i Darfur.
              Frågan om humanitärt tillträde är därför avgörande. Säkerhetsläget
              har allvarligt försvårat möjligheterna att arbeta i området. Förutom
              säkerhetsmässiga problem är infrastrukturen i dessa delar av Tchad,
              liksom i Darfur i Sudan, bristfällig. Detta bidrar också till
              att försvåra hjälpinsatser. Jag hyser dock vissa förhoppningar
              om att de samtal som har inletts ska kunna bidra till att det
              humanitära tillträdet förbättras.
            </seg>
            <seg xml:id="i-45260df0f05aa921-0">
              De två frågorna hjälp till flyktingarna och slut på kriget hänger
              samman. Humanitärt tillträde är en förutsättning för att FN:s
              organisationer ska kunna arbeta i området och nå de nödställda.
              Den sudanesiska regeringen har ett stort ansvar även för detta.
              Vapenvila är också ett angeläget steg, och nu är det viktigt att
              det internationella samfundet kan bidra till att bevaka att den
              nyligen överenskomna vapenvilan faktiskt efterlevs.
            </seg>
            <seg xml:id="i-5ab6d41287ee9941-0">
              Den 7 april var det tio år sedan folkmordet i Rwanda inleddes.
              FN:s särskilde samordnare för humanitära frågor, Jan Egeland,
              besökte nyligen Darfur och rapporterade den 2 april till FN:s
              säkerhetsråd att det fanns klara indikationer på att etnisk rensning
              pågick i Darfur. Sverige har bland annat i FN lyft fram situationen
              i Darfur för att försöka få det internationella samfundet att
              ta sitt ansvar och kraftfullt agera så att krisen i Darfur kan
              få en lösning.
            </seg>
          </u>
          <note type="speaker" xml:id="i-7a7bf9f30362bf03-0">
            Anf. 12 ALICE ÅSTRÖM (v):
          </note>
          <u who="alice_astrom_a6a363" xml:id="i-1a440e99fbe5a8e3-0">
            <seg xml:id="i-7e7f416e129910d5-0">
              Herr talman! Jag ska börja med att tacka utrikesministern för
              svaret.
            </seg>
            <seg xml:id="i-2a75e9b71b413ab5-0">
              Enligt UNHCR är det här i dag den största humanitära katastrof
              som vi har på jordklotet. Tittar man på medierna och den uppmärksamhet
              som Sudan får i rapporteringen i våra nyhetsprogram ser man att
              den är i stort sett obefintlig.
            </seg>
            <seg xml:id="i-48079f8adf11d7d4-0">
              UNHCR har också lyft upp de problem man har i Tchad med de flyktingar
              från Sudan som i dag finns där. Man räknar med att det finns ungefär
              150 000 flyktingar i Tchad som flyr från Sudan. Även rebellerna,
              regeringen, milis- och armétrupper ger sig in i Tchad för att
              på det sättet förfölja flyktingarna och utsätta dem för övergrepp.
            </seg>
            <seg xml:id="i-3fff56aeb485e020-0">
              UNHCR har nu skickat katastrofteam till östra Tchad för att hjälpa
              människor genom att försöka flytta dem. Men det är också oerhört
              beroende av att få ytterligare stöd och medel för detta.
            </seg>
            <seg xml:id="i-a1efb6e3f1a00dd3-0">
              Herr talman! Det är oerhört viktigt och positivt att se att man
              nu har fått i gång en vapenvila och att man har fått i gång fredsprocessen
              i Sudan igen. Samtidigt är det oerhört viktigt att man inte låter
              denna process dra ut på tiden eftersom man inte får fram det humanitära
              biståndet. Jag hoppas, herr talman, att utrikesministern fortsätter
              att följa frågan och lyfta fram den i EU.
            </seg>
            <seg xml:id="i-1d02d727ed71cfc1-0">
              Jag har en följdfråga när det gäller EU och stödet inom EU. Sverige
              har bidragit ganska kraftfullt till insatser i Sudan med 100 miljoner
              för att kunna förstärka fredsprocessen och till humanitärt bistånd.
              Har man då inom EU lyckats få en samlad organisation och ett samlat
              bistånd från EU-länderna också till Sudan i den här akuta situationen?
              Trots att stödet från Sverige på 100 miljoner är stort så räcker
              det inte långt i den humanitära katastrof som nu pågår i Sudan.
            </seg>
            <seg xml:id="i-7bad3dc50b917234-0">
              Mina konkreta frågor blir: Lyfter man frågan i EU-sammanhangen?
              Ser man till att man får ett ökat stöd från övriga EU-länder framför
              allt de stora länderna? Hur följer man nu den vidare processen?
              Hur kommer man att se till att få ut information om den process
              som pågår för att ytterligare sätta tryck på Sudans regering att
              nu få i gång en ordentlig fredsprocess?
            </seg>
          </u>
          <note type="speaker" xml:id="i-708879a62e2359ff-0">
            Anf. 13 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-1">
            <seg xml:id="i-56c003b9cbcbd59a-0">
              Herr talman! Det är viktigt att det lämnas ett humanitärt stöd
              nu eftersom behoven är enorma. Även om det finns problem med att
              komma fram med hjälpen så är det viktigt att det finns en beredskap
              och att man använder de möjligheter som finns att få fram hjälpen.
            </seg>
            <seg xml:id="i-5db75b2ba5c95269-0">
              Sverige är som sagt en stor bidragsgivare. Under förra året var
              det samlade stödet 75 miljoner kronor från svensk sida. Vi stöder
              också FN-organ och organisationer som Läkare utan gränser och
              andra. EU i sin helhet är också en bidragsgivare. Jag kan inte
              på rak arm säga hur stort bidraget är från EU:s sida, men det
              är naturligtvis betydligt större än det som Sverige ger.
            </seg>
            <seg xml:id="i-81f67ed3a458da89-0">
              Det viktiga i fortsättningen är att säkerställa att det fredsavtal
              som har skapats hålls och att det utvecklas vidare så att det
              blir ett bestående sådant och att man samtidigt arbetar för att
              säkerställa en säkrare situation för den humanitära hjälpen så
              att den kommer fram.
            </seg>
            <seg xml:id="i-ae1449025388b166-0">
              Det här är ett arbete som bedrivs med hjälp av de internationella
              organisationerna, och det är via dem som Sverige håller sig informerat
              och kanaliserar sitt stöd på olika sätt.
            </seg>
          </u>
          <note type="speaker" xml:id="i-377900e0190fdbb1-0">
            Anf. 14 ALICE ÅSTRÖM (v):
          </note>
          <u who="alice_astrom_a6a363" xml:id="i-1a440e99fbe5a8e3-1">
            <seg xml:id="i-c67cb654c99a8507-0">
              Herr talman! Jag skulle vilja ta upp ytterligare en aspekt på
              denna fråga. Det kommer oroande signaler från flera organisationer,
              vilket utrikesministern tog upp i sitt svar, om att det pågår
              etnisk rensning och att detta tycks trappas upp. Från flera organisationer
              som jobbar med frågan kommer signaler om att vi nu riskerar att
              få ett nytt Rwanda. Därför är det oerhört viktigt att man agerar
              kraftfullt när det gäller det humanitära stödet men också när
              det gäller kränkningar mot mänskliga rättigheter och den etniska
              rensningen som pågår.
            </seg>
            <seg xml:id="i-f87a83264fd397e0-0">
              Min följdfråga blir då: Hur har den svenska regeringen agerat
              gentemot Sudans regering för att trycka på när det gäller de mänskliga
              rättigheterna och för att få stopp på den etniska rensning som
              pågår?
            </seg>
            <seg xml:id="i-ecc44e493891f6e0-0">
              När det gäller Rwanda har vi alla den bittra erfarenheten att
              det var först långt efteråt som man insåg att man borde ha reagerat
              mycket kraftfullare och att man borde ha ingripit tidigare. Nu
              har vi ändå chansen att försöka förhindra ett nytt Rwanda. Därför
              är det så oerhört viktigt att man agerar från Sveriges regering,
              att man agerar i EU och att man agerar i FN.
            </seg>
          </u>
          <note type="speaker" xml:id="i-7f36a4d978b2963f-0">
            Anf. 15 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-2">
            <seg xml:id="i-8772671198badb86-0">
              Herr talman! Situationen har en tydlig etnisk dimension. Det
              är till och med så att befolkningen i hela byar drivs från sina
              hem och att brutala angrepp begås mot civilbefolkningen. Jag hoppas
              verkligen att det internationella samfundet med gemensam ansträngning
              ska visa att man har lärt sig någonting av erfarenheterna från
              Rwanda.
            </seg>
            <seg xml:id="i-049e85adeb83a8ba-0">
              MR-kommissionen i Genève kommer senare i veckan att behandla
              MR-situationen i Sudan. Och från EU:s sida har det starkt framhållits
              att FN måste få ett tydligt mandat också vad gäller MR-situationen.
              EU har drivit och fortsätter att driva att generalsekreterarens
              särskilda rapportör om mänskliga rättigheter ska återinstalleras
              i syfte att få en central funktion för övervakning och informationsinhämtning.
            </seg>
            <seg xml:id="i-87143cfa8235c885-0">
              I EU:s politiska dialog med Sudans regering ingår också frågan
              om mänskliga rättigheter och hur FN kan engageras. Det är en central
              punkt i den dialogen.
            </seg>
          </u>
          <note type="speaker" xml:id="i-281674b2ac8b2032-0">
            Anf. 16 ALICE ÅSTRÖM (v):
          </note>
          <u who="alice_astrom_a6a363" xml:id="i-1a440e99fbe5a8e3-2">
            <seg xml:id="i-b65a830ff1bd13b2-0">
              Herr talman! Jag tackar utrikesministern för det svaret. Jag
              kommer att försöka följa den här frågan noga, framför allt därför
              att det är så oerhört viktigt därför att detta är en sådan stor
              konflikt som inte får den massmediala uppmärksamheten och som
              inte räknas i nyhetsrapporteringar. Vi får så lite information,
              och många gånger får människor inte möjlighet att reagera förrän
              det är för sent. Därför tror jag att det är viktigt att vi som
              politiker och vi som arbetar med den här typen av frågor gemensamt
              försöker lyfta fram dessa frågor i olika sammanhang.
            </seg>
            <seg xml:id="i-2aa67a3e3652d92e-0">
              Jag ska noga följa utvecklingen och vad som sker. Jag hoppas
              också att vi med gemensamma ansträngningar över partigränser och
              oberoende av politiska ställningstaganden gemensamt försöker se
              till att förhindra och få stopp på den katastrof som pågår för
              fullt och försöker se till att människor i Sudan kan återvända
              till sina hem och leva under trygga förhållanden.
            </seg>
          </u>
          <note xml:id="i-9834d59187f70cde-2">
            Överläggningen var härmed avslutad.
          </note>
          <note xml:id="i-27ceda7d7984bda6-0">
            6 § Svar på interpellation 2003/04:410 om utvecklingen efter
            parlamentsvalet i Iran
          </note>
          <note type="speaker" xml:id="i-42b1ee714ec6d2ac-0">
            Anf. 17 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-3">
            <seg xml:id="i-93abf825aafb0e12-0">
              Herr talman! Alice Åström har frågat mig vilka initiativ jag
              avser att ta inom EU och FN för att Europas och världssamfundets
              kritik av den iranska regimens brott mot mänskliga och demokratiska
              rättigheter ska få ett kraftfullt genomslag och påverka Iran i
              den riktning som innebär större respekt för mänskliga och demokratiska
              rättigheter i landet. Alice Åström har vidare frågat mig om jag
              avser att verka för en komplettering av dialogen med Iran med
              någon åtgärd, exempelvis punktsanktioner för att understryka allvaret
              i den framförda kritiken.
            </seg>
            <seg xml:id="i-366482f845e7f577-0">
              Jag delar Alice Åströms oro över utvecklingen i Iran. Att ett
              stort antal kandidater hindrades från att ställa upp i årets parlamentsval
              är djupt beklagligt. Detta utgör ett steg tillbaka för de försök
              till reformer som genomförts i Iran under senare år. Jag och mina
              kolleger i EU uttryckte den 23 februari vår besvikelse över utvecklingen
              samtidigt som vi uttryckte förhoppningen att Iran återvänder till
              den väg som leder till reform och demokratisering.
            </seg>
            <seg xml:id="i-d862c0ab3dc671af-0">
              Vi lyssnar uppmärksamt på synpunkter som framförs till oss av
              kontakter i Iran om hur vi kan bidra till de förändringar i landet
              som vi vill främja. Sveriges och EU:s ståndpunkt är att dialog
              är bättre än isolering för att kunna påverka situationen. Det
              är också det budskap vi får från företrädare för till exempel
              människorättsorganisationer i Iran. Nobels fredspristagare Shirin
              Ebadi framförde vid en sammankomst i Europaparlamentet i slutet
              av februari budskapet att inte isolera Iran. Jag tror därför inte
              på sanktioner som en konstruktiv metod för framsteg i utvecklingen
              i Iran. Däremot tror jag att en dialog där tydliga krav ställs
              kan bidra till att få till stånd förändringar.
            </seg>
            <seg xml:id="i-8b03c1f59f0134a1-0">
              EU:s dialog med Iran bedrivs inom flera olika områden: den så
              kallade allomfattande dialogen, den särskilda MR-dialogen och
              förhandlingarna om ett handels- och samarbetsavtal med därtill
              kopplade politiska krav. Till de krav som ställs hör respekt för
              de mänskliga rättigheterna, nedrustning/icke-spridning av massförstörelsevapen,
              samarbete i kampen mot terrorismen och en konstruktiv iransk hållning
              till fredsprocessen i Mellanöstern.
            </seg>
            <seg xml:id="i-bb4f07ea3c2d0bf3-0">
              Sverige verkade under hösten 2003 för att EU skulle lägga fram
              en FN-resolution om respekt för de mänskliga rättigheterna i Iran,
              men tyvärr kunde någon enighet om detta inte uppnås. Generalförsamlingens
              tredje utskott antog i stället den 21 november 2003 en resolution
              om Iran, föreslagen av Kanada, där oro uttrycks över de fortsatta
              MR-övergreppen i Iran. Sverige och majoriteten av EU:s medlemsländer
              var medförslagsställare till denna resolution, och alla EU:s medlemsländer
              röstade för resolutionen.
            </seg>
            <seg xml:id="i-071d15d2d118483e-0">
              Inom den särskilda MR-dialogen med Iran argumenterar Sverige
              fortlöpande för att krav ställs på Iran och att dialogen ska leda
              till konkreta förbättringar. Dialogen är inte ett mål i sig utan
              ett medel.
            </seg>
            <seg xml:id="i-f9a22aefcf1f0adc-0">
              Inför vårens möte med FN:s kommission för mänskliga rättigheter
              (MRK) sökte Sverige resa frågan om en resolution om MR-situationen
              i Iran. Tyvärr kunde ingen resolution presenteras, men såväl EU:s
              ordförandeland Irland som Sverige uppmärksammade i sina tal till
              MR-kommissionen situationen i Iran, som ett försök att mana till
              förbättringar.
            </seg>
            <seg xml:id="i-cd5eeaf23094a05d-0">
              Regeringen kommer även att fortsätta att uppmärksamma situationen
              för de mänskliga rättigheterna i Iran och är beredd att stödja
              resolutioner som läggs fram. Jag är också i fortsättningen beredd
              att via FN och EU i möjligaste mån verka för att förbättra respekten
              för mänskliga rättigheter i Iran.
            </seg>
          </u>
          <note type="speaker" xml:id="i-5f544aa2e28a8a71-0">
            Anf. 18 ALICE ÅSTRÖM (v):
          </note>
          <u who="alice_astrom_a6a363" xml:id="i-1a440e99fbe5a8e3-3">
            <seg xml:id="i-3f4686431a15ec29-0">
              Herr talman! Jag tackar utrikesministern för svaret. Iran har
              under väldigt många år varit aktuellt i den politiska debatten.
              För ett antal år sedan såg vi en utveckling i Iran då mer reformvänliga
              politiker lyckades komma fram och lyckades få en politisk plattform.
              Trots att det kanske var långt ifrån de steg som vi gärna hade
              velat se var det steg i rätt riktning. I den situationen ansåg
              Vänsterpartiet att det var fullständigt rimligt att man skulle
              hålla en öppen dialog med Iran och att man med tydliga krav skulle
              försöka hjälpa de reformvänliga att så att säga putta deras situation
              framåt. Tyvärr har utvecklingen i Iran snarare gått åt andra hållet.
              I dag finns de reformvänliga knappt kvar. Väldigt många av de
              reformvänliga tilläts inte att ställa upp i det senaste valet.
              Och i dag är de reformvänliga i stort sett bortsuddade från parlamentet
              i Iran.
            </seg>
            <seg xml:id="i-242a7aae7613ffb2-0">
              Däremot har det skett ganska stora förändringar hos den iranska
              befolkningen. Vi ser att det sker strejker runtom i Iran där människor
              faktiskt protesterar mot det som händer. Och vi såg den 8 mars
              den mängd kvinnor och kvinnoorganisationer som demonstrerade trots
              förbud mot att demonstrera.
            </seg>
            <seg xml:id="i-5d7e4624e0ac4276-0">
              Därför, herr talman, anser jag att det är dags att ta ytterligare
              ett steg i dialogen med Iran. Jag tror inte längre på att enbart
              detta med att lyfta fram tydliga krav i dialogen med Iran är en
              möjlig väg att få en positiv process. Snarare har det varit så
              att man från Irans sida tycks ha vant sig vid att de här protesterna
              och kraven kommer man uppfyller dem inte; ändå händer ingenting.
            </seg>
            <seg xml:id="i-add61215b1a0bd69-0">
              Därför tror vi i Vänsterpartiet att det kan vara viktigt att
              införa så kallade smart sanctions riktade sanktioner för att tydliggöra
              för Iran att utvecklingen, som går åt fel håll, inte är något
              som är acceptabelt, att tydliggöra att det inte går att bara hålla
              en dialog och tala när man inte ser något resultat utan i stället
              en utveckling som går åt fel håll och att tydliggöra att här har
              Iran gått ett steg för långt och att man nu är beredd att ta till
              sanktioner för att åter vända utvecklingen i Iran.
            </seg>
            <seg xml:id="i-4abaebfdba441528-0">
              Vi tror att det är oerhört viktigt att göra det vid den här tidpunkten,
              när man i Iran så tydligt försöker rensa bort alla reformvänliga
              politiker, för att dessa politiker också ska känna det tydliga
              stödet och att det finns en möjlighet för dem att komma tillbaka
              i den politiska världen innan de helt och hållet har blivit bortrensade.
              Det tror vi i Vänsterpartiet är det viktigaste stödet för en positiv
              utveckling inom Iran i dag och det viktigaste steget att ta för
              att ha en positiv inställning till människors protester för att
              dessa ska märka att man reagerar från både EU och FN och från
              andra länder runtom i världen.
            </seg>
          </u>
          <note type="speaker" xml:id="i-8d76f4a12b1b3b1e-0">
            Anf. 19 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-4">
            <seg xml:id="i-bc00b3857616ac1f-0">
              Herr talman! Jag tror att det viktigaste som vi för närvarande
              kan göra, innan vi vet vad konsekvenserna av det senaste valet
              är och vad det kan innebära för den fortsatta politiska processen
              i Iran, är att lyfta fram de förhandlingar vi har om ett handels-
              och samarbetsavtal. Det är ingen tvekan om att om ett sådant avtal
              trädde i kraft skulle det ge Iran fördelar av olika slag som skulle
              vara mycket betydelsefulla. Genom att koppla förhandlingarna om
              detta handels- och samarbetsavtal till de fyra mycket konkreta
              kraven har vi, tror jag, en möjlighet att faktiskt uppnå en insikt
              hos Iran om nödvändigheten av att uppfylla våra krav.
            </seg>
            <seg xml:id="i-f199e2d526505180-0">
              Jag tror att attraktionen i att få till stånd ett avtal är så
              stark att det kommer att innebära att det sker förändringar. I
              stället för sanktioner, som det är svårt att se vad de skulle
              kunna göra för nytta här i dag, tror jag således att påtryckning
              och att inte ge de fördelar som ett avtal skulle innebära är en
              starkare markering och ett starkare instrument i den här situationen.
              Jag tror därför att vi ska fortsätta på den inslagna vägen.
            </seg>
          </u>
          <note type="speaker" xml:id="i-95284c484d086b53-0">
            Anf. 20 ALICE ÅSTRÖM (v):
          </note>
          <u who="alice_astrom_a6a363" xml:id="i-1a440e99fbe5a8e3-4">
            <seg xml:id="i-84cc253289eafec1-0">
              Herr talman! Jag tycker att det är oerhört positivt att man kopplar
              handelsavtalet till de här kraven. Jag tror också att det kan
              vara ett påtryckningsmedel. Men det som inte får glömmas är att
              man då befinner sig i ett slags nollsituation. Handelsavtalet
              är något positivt som man kan få om man genomför det här. Men
              om man inte genomför det här och inte får handelsavtalet innebär
              det att man inte får positiva fördelar och därmed att situationen
              i stort sett är densamma som i dag.
            </seg>
            <seg xml:id="i-3c413c0329751825-0">
              Jag tror ändå att läget har varit så allvarligt i Iran och vid
              det senaste valet när man rensade bort de reformvänliga ledamöterna
              att det är viktigt att visa att det också kostar att göra de här
              inskränkningarna. Jag tror alltså att man mycket väl skulle kunna
              använda sig av båda metoderna.
            </seg>
            <seg xml:id="i-9d177753485a0d99-0">
              Min fråga till utrikesministern blir därför: Om man inte ser
              några positiva fördelar när det gäller handelsavtalet att man
              inte får den här förändringen och att det inte blir den påtryckning
              som man hade hoppats anser då utrikesministern att det kan vara
              dags att ta ytterligare ett steg utifrån den situation som är
              och införa sanktioner? Jag tror att det också vore en ganska viktig
              signal.
            </seg>
            <seg xml:id="i-d91f8bf7403e50b4-0">
              En annan fråga som jag också tycker att det är viktigt att lyfta
              fram, och detta är något som vi i Vänsterpartiet fördömer, är
              frågan om den behandling som man från regimens sida ger de strejkande
              i Iran. Vi fördömer de kränkningar mot mänskliga rättigheter som
              görs. Jag tror att det är viktigt att varje gång man talar om
              Iran också lyfta fram människors situation och de kränkningar
              som görs just för att visa vårt stöd till dem som i en svår situation
              vågar demonstrera, vågar ta det politiska steget att göra detta.
              Därför tycker jag att detta är viktigt.
            </seg>
            <seg xml:id="i-1483880bcb6de6ef-0">
              Jag skulle alltså gärna, utrikesministern, trots att jag vet
              att utrikesministern givetvis delar min ståndpunkt, vilja höra
              att man alltid ska fördöma kränkningar mot mänskliga rättigheter
              och fördöma den behandling som de strejkande i Iran ges. Jag tror
              att det är viktigt att vi från olika partier också tydligt uttalar
              detta.
            </seg>
          </u>
          <note type="speaker" xml:id="i-5b41f65263a3da1b-0">
            Anf. 21 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-5">
            <seg xml:id="i-779acce1d8deecf6-0">
              Herr talman! Låt oss ta frågan om vad som ska göras när vi konstaterar
              att påtryckningarna via handelsavtalet inte får de konsekvenser
              som vi önskar.
            </seg>
            <seg xml:id="i-692203a1d10aed27-0">
              När det gäller fördömanden uppfyller jag gärna Alice Åströms
              önskan att uttala att det är viktigt att Sverige såsom land och
              EU såsom union samt internationella organisationer alltid fördömer
              de övergrepp och kränkningar som sker mot de mänskliga rättigheterna.
            </seg>
          </u>
          <note xml:id="i-9834d59187f70cde-3">
            Överläggningen var härmed avslutad.
          </note>
          <note xml:id="i-ebd701b7078c0582-0">
            7 § Svar på interpellation 2003/04:407 om barnsoldater i Uganda
          </note>
          <note type="speaker" xml:id="i-1fd973210b3a3a86-0">
            Anf. 22 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-6">
            <seg xml:id="i-f42ad9e1ee0a3e83-0">
              Herr talman! Rosita Runegrund har frågat mig om jag avser att
              utnyttja den specifika relation som Sverige har med flera ledare
              inom Ugandas ledarskikt för att sätta ytterligare press på landets
              regering för att få ett slut på det lidande Ugandas barn utsätts
              för.
            </seg>
            <seg xml:id="i-cbe7e8b4aa72b40b-0">
              Jag delar Rosita Runegrunds oro över konflikten i norra Uganda
              och barnens utsatthet. Det meningslösa och grymma våld som drabbar
              barnen så hårt måste stoppas, och vi försöker på olika sätt utnyttja
              Sveriges inflytande, både multilateralt och bilateralt, för att
              försöka få till stånd en fredlig lösning av konflikten.
            </seg>
            <seg xml:id="i-ee1e00a0f202f350-0">
              Ugandiska regeringen, som försöker lösa konflikten med både militära
              och fredliga medel, har bland annat förlängt amnestin för Lords
              Resistance Army , LRA, till den 17 april. Förmodligen kommer den
              därefter att förlängas, men undanta LRA-ledarna. Stora förhoppningar
              knyts nu till fredsprocessen i Sudan och den positiva inverkan
              den kan ha på norra Uganda. Det finns också tecken som tyder på
              att LRA försvagas då flera rebeller har deserterat. Ugandas president
              Museweni har förklarat att regeringen är beredd att inleda fredsförhandlingar
              med LRA, gärna med stöd från en internationell medlare. Ugandas
              regering försöker också öka den internationella uppmärksamheten
              på läget och välkomnar internationella besök. Som exempel kan
              nämnas att Ugandas regering har hänskjutit situationen rörande
              LRA till Internationella brottmålsdomstolen, ICC. Domstolens chefsåklagare
              har tydliggjort att man avser att utreda brott begångna av alla
              sidor i norra Uganda.
            </seg>
            <seg xml:id="i-1c85077f21d3e3e1-0">
              Norra Uganda är högprioriterat av Sverige i dialogen med Uganda.
              Genom vår ambassad i Kampala följer vi frågan på nära håll, och
              detta engagemang återspeglas i EU-kretsen. I samtal med representanter
              för Ugandas regering har både jag och min företrädare uppmanat
              regeringen att mobilisera alla resurser för att få till stånd
              en fredlig utveckling. Likaså har EU-ambassaderna i Kampala vid
              upprepade tillfällen gjort uttalanden riktade till regeringen
              att uttömma alla fredliga medel för att lösa konflikten.
            </seg>
            <seg xml:id="i-c97880902b61366b-0">
              UD:s statssekreterare Annika Söder besökte i mitten av februari
              Uganda och hade då samtal med flera företrädare för regeringen,
              inklusive president Museweni samt företrädare i norra Uganda.
              Statssekreteraren tog då bland annat upp barnens utsatta situation
              liksom frågan om humanitära hjälporganisationers tillträde till
              och skydd av befolkningen.
            </seg>
            <seg xml:id="i-375606b66636aa6f-0">
              Grundläggande för att få en bestående fred är att de norra delarna
              inkluderas i Ugandas utvecklingsansträngningar. Därför är stöd
              till befolkningen i norr ett högt prioriterat område för vårt
              bilaterala utvecklingssamarbete, vilket också framgår av Sidas
              landstrategi för Uganda. I dag finns det flera biståndsinsatser
              som innehåller komponenter för norra Uganda, vilka i dagsläget
              dock inte kan genomföras i någon större skala på grund av säkerhetsläget.
              Sida kommer också att särskilt beakta norra Uganda i beredningen
              av nya insatser. Svenskt stöd till utsatta barn är trots säkerhetsläget
              relativt omfattande för åren 20032005 och inbegriper bland annat
              humanitärt bistånd genom FN-systemet och enskilda organisationer.
            </seg>
            <seg xml:id="i-bb7f3f5291bdc15d-0">
              Sverige avser också att lämna finansiellt stöd till genomförandet
              av den policy som Ugandas regering har utarbetat för att utforma
              det legala ramverket för människor i flyktinglägren att flytta
              tillbaka till sina byar och få förstärkt skydd, så snart denna
              policy har antagits av Ugandas parlament.
            </seg>
            <seg xml:id="i-11b9ee7124c39312-0">
              Regeringen avser att fortsätta ansträngningarna, både multilateralt
              och i våra bilaterala kontakter med Uganda, för att få till stånd
              en förhandlingslösning i konflikten i Uganda, samt försöka bidra
              till att förbättra människornas, i synnerhet barnens, situation.
            </seg>
          </u>
          <note type="speaker" xml:id="i-1aa0c1a5817c016c-0">
            Anf. 23 ROSITA RUNEGRUND (kd):
          </note>
          <u who="rosita_runegrund_b27013" xml:id="i-8d0645b230b0fe51-0">
            <seg xml:id="i-55e0ef7673ded25f-0">
              Herr talman! Först vill jag tacka för svaret från utrikesministern,
              men jag tycker att det andas att man i stora delar försvarar de
              otillräckliga åtgärder som Ugandas regering hittills vidtagit.
              Museweni inledde år 2002 operation Järnhand som i dag utvecklats
              i en andra fas. Men principen är precis densamma. Den handlar
              om att med militära medel knäcka LRA-gerillan. I själva verket
              har strategin lett till militär upptrappning av våldet mot civilbefolkningen.
            </seg>
            <seg xml:id="i-bea2095098dbcff7-0">
              Visst är det svårt förneka våldsanvändning i kampen mot den obarmhärtiga
              gerillan, men till vilket pris? Bara för någon månad sedan mördades
              300 människor av LRA-gerillan, och i dag beräknas mer än 1 ½ miljon
              människor leva i internflyktingläger. 50 % av dessa människor
              är barn under 18 år. Det finns i dag bara tre eller fyra länder
              i världen som har fler internflyktingar.
            </seg>
            <seg xml:id="i-a7bdaedf2f21e5ca-0">
              Nej, i själva verket är Musewenis strategi ett totalt misslyckande.
              Man är fortfarande, två år efter det att presidenten inledde sin
              nya strategi, långt ifrån att lyckas med att krossa fienden. Det
              fredsteam som bildades för att öppna en dialog med gerillan är
              i praktiken mandatlöst. Om det över huvud taget kan sägas ha funnits
              en fredsprocess sägs denna i praktiken vara helt död sedan ett
              år tillbaka. Hittills har Ugandas president vägrat att acceptera
              all form av internationell inblandning i syfte att lösa konflikten,
              trots att detta önskas av majoriteten av ugandierna i dagsläget.
              Någon verklig vilja från presidentens sida för att lösa konflikten
              verkar därför faktiskt inte finnas.
            </seg>
            <seg xml:id="i-d81985dd4be2af9f-0">
              Herr talman! Utrikesministern påpekar att Sverige på alla sätt
              försöker utnyttja sitt inflytande för att få till stånd en fredlig
              lösning av konflikten och för att finna ett slut på lidandet för
              alla de ugandiska barn som drabbas av kriget. Men går det verkligen
              inte att göra mer än vad den socialdemokratiska regeringen faktiskt
              gör? Jag menar att det gör det. Sverige har, precis som vilket
              givarland som helst, en möjlighet att agera genom sitt bistånd.
              Självklart måste man som givare ställa krav på en regering som
              i snart 20 år påstått att LRA:s senaste attack skulle vara de
              sista sparkarna från en döende häst, som vi hörde i höstas, samtidigt
              som tiotusentals barn kidnappats de senaste 18 månaderna för att
              bli dödsmaskiner i kriget mot regimen. Alltså 80 % av dem som
              dödas av regeringsstyrkorna är barn. Att som utrikesministern
              påstå att LRA försvagats på senare tid är, som jag ser det, att
              alltför okritiskt gå på presidentens propaganda. Visst ger man
              förmanande råd och uppmaningar till Ugandas regering och uttömmer
              alla fredliga medel för att lösa konflikten, som ministern mycket
              riktigt påpekar, men samtidigt öser man biståndsmedel över Museweni.
              Kristdemokraterna anser att det finns all anledning att känna
              tveksamhet inför effektiviteten i en sådan metod.
            </seg>
            <seg xml:id="i-bb14e806e7d12480-0">
              Vad tänker ministern göra för att barnen i norra Uganda ska prioriteras
              i Sveriges bistånd?
            </seg>
          </u>
          <note type="speaker" xml:id="i-81dbe96cd7507f70-0">
            Anf. 24 Utrikesminister LAILA FREIVALDS (s):
          </note>
          <u who="unknown" xml:id="i-550945171125ac98-7">
            <seg xml:id="i-2bdea07bd1bd304b-0">
              Herr talman! Sverige är återhållsamt när det gäller biståndet
              till Uganda. Biståndet till Uganda har legat på en oförändrad
              nivå mellan 250 och 300 miljoner kronor de senaste åren. Skälen
              till det har varit fler, kanske främst Ugandas trupper i Kongo,
              som nu dragits tillbaka.
            </seg>
            <seg xml:id="i-5186868096311cc0-0">
              En annan viktig fråga när vi avgör biståndets inriktning och
              volym är den om norra Uganda. Vårt utvecklingssamarbete med Uganda
              styrs också av demokratisk samhällsstyrning inklusive framsteg
              i korruptionsbekämpning och respekten för mänskliga rättigheter.
              Vi ställer krav på Ugandas regering.
            </seg>
          </u>
          <note type="speaker" xml:id="i-c09f7edeb184d299-0">
            Anf. 25 ROSITA RUNEGRUND (kd):
          </note>
          <u who="rosita_runegrund_b27013" xml:id="i-8d0645b230b0fe51-1">
            <seg xml:id="i-a0374464f8cc3d97-0">
              Herr talman! Då kan man undra varför ministern eller de som var
              där nere inte skrev ett treårigt biståndsavtal med landet. Man
              sänkte det med några ynka procent. Den svenska regeringen borde
              väl ha markerat sitt missnöje med att bara skriva ett ettårigt
              avtal och tydliggjort sambandet mellan årliga avtal, det fortsatta
              kriget och den försämrade demokratiska utvecklingen. Museweni
              utreder, det vet vi, för närvarande möjligheterna att ändra konstitutionen
              för att på så sätt kunna sitta kvar en femte termin som president.
              Jag är övertygad om att ett tydligt ställningstagande från svenskt
              håll skulle ge mer ljud i skällan hos andra biståndsgivare som
              inte heller hittills vågat sätta ned foten.
            </seg>
            <seg xml:id="i-a04a369010830750-0">
              Herr talman! Det är mycket allvarliga konsekvenser av den på
              många sätt förvrängda bilden av Uganda som ett av de få framgångsländerna
              för utvecklingsbiståndet till Afrika. Vi vet vad det har lett
              till. Jag vill i det här sammanhanget också nämna den rapport
              som finns på regeringens hemsida om mänskliga rättigheter i Uganda
              och som jag tycker på ett väldigt tydligt sätt påtalar bristerna
              i landet.
            </seg>
            <seg xml:id="i-1ad7aca40a53cc89-0">
              Man kan se, som jag sade tidigare, vad konsekvenserna blir.
            </seg>
            <seg xml:id="i-1d7c78ba195d1a0c-0">
              Nummer ett: Biståndsgivarna drar sig för att sätta ned foten
              och ställa krav på regeringen att verkligen anstränga sig för
              att få slut på lidandet.
            </seg>
            <seg xml:id="i-84b9d509f666e92d-0">
              Nummer två: Den bild av Uganda som sprids i internationella medier
              blir felaktig, och konflikten glöms bort. FN:s utsände i landet
              Jan Egeland menar att den fruktansvärda konflikten i landet troligen
              är en av de mest bortglömda i världen. Visserligen har Musewine
              uträttat mycket för sitt land, men för varje dag som går i konflikten
              i norra och östra Uganda förlorar landet i trovärdighet och även
              de internationella biståndsgivare som bara pumpar in pengar till
              en regim som inte på allvar gör slut på lidandet, däribland Sverige.
            </seg>
            <seg xml:id="i-a756ac62f1728d9a-0">
              På Sidas hemsida ser man vad Sida gör i Uganda. Nu är det inte
              uppdaterat med det senaste, men de tre målen är att bekämpa fattigdomen,
              att bidra till en uthållig ekonomisk och social utveckling och
              att främja demokrati och mänskliga rättigheter, barnens rätt och
              jämställdhet mellan kvinnor och män. I sista delen av en och en
              halv A 4-sida står det humanitärt bistånd. Uganda får också humanitärt
              stöd från Sverige. Pengarna går bland annat till dem som drabbas
              av torkan och till barn som far illa av konflikterna i norra Uganda.
            </seg>
            <seg xml:id="i-4bdb69f2b03dc9b4-0">
              Herr talman! Jag tycker att just barnens situation, som regeringen
              säger sig vilja värna, skulle ha stått högst på agendan när det
              gäller biståndet till Uganda. Här vill jag ha ett klart svar från
              ministern: Vad tänker hon göra för att det är barnen som ska prioriteras
              i biståndet till Uganda i dag, barnen som hotas att dödas av regeringsstyrkorna?
            </seg>
          </u>
          <note xml:id="i-9834d59187f70cde-4">
            Överläggningen var härmed avslutad.
          </note>
          <note xml:id="i-0dd13cc0e1c5c2ff-0">
            8 § Svar på interpellationerna 2003/04:391 och 394 om skattevillkor
            för inköp av hushållsnära tjänster
          </note>
          <note type="speaker" xml:id="i-7423004a66e5a73d-0">
            Anf. 26 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-8">
            <seg xml:id="i-48b006b9aa672f00-0">
              Herr talman! Cecilia Wikström och Annelie Enochson har i var
              sin interpellation ställt frågor kring beskattningen av hushållsnära
              tjänster. Då frågorna behandlar samma område väljer jag att besvara
              dem i ett sammanhang.
            </seg>
            <seg xml:id="i-770f6b9920e17e4b-0">
              Cecilia Wikström har frågat mig vilka åtgärder jag är beredd
              att vidta för att underlätta villkoren för de företag som arbetar
              med hushållsnära tjänster och för att minska den svarta sektorn
              som i dag levererar hushållsnära tjänster till svenska hushåll.
            </seg>
            <seg xml:id="i-902441c6e728c4d2-0">
              Annelie Enochson har frågat mig vilka åtgärder jag avser att
              vidta för att på försök införa den finska modellen med skattereduktion
              på hushållstjänster också i Sverige och övriga åtgärder för att
              göra svarta jobb vita inom hushållstjänstesektorn.
            </seg>
            <seg xml:id="i-03094bbe5a390fa0-0">
              Såväl Cecilia Wikström som Annelie Enochson hänvisar i sina frågor
              till erfarenheterna av införandet av det så kallade hushållsavdraget
              i Finland. De hävdar bland annat att den svarta arbetskraften
              till följd av införandet av hushållsavdraget i stor utsträckning
              har blivit vit. Jag vet inte vilka undersökningar som Cecilia
              Wikström och Annelie Enochson grundar denna bedömning på. Mig
              veterligen har det inte genomförts någon formell utvärdering av
              införandet av hushållsavdraget i Finland.
            </seg>
            <seg xml:id="i-d25b6754a58d2156-0">
              Jag är dock benägen att hålla med om att en skattelättnad för
              hushållstjänster sannolikt skulle innebära en viss överföring
              av svart arbetskraft till vit, åtminstone på lite längre sikt.
              Det finns emellertid inte några enkla samband mellan förekomsten
              av svartarbete och skattetryckets nivå. Skattelättnader av detta
              slag är dessutom ett dyrbart sätt att stimulera en överföring
              av svart arbetskraft till vit. Regeringen prioriterar kampen mot
              skattefusk och ekonomisk brottslighet men anser att det finns
              mer effektiva sätt att bekämpa svartarbete än via särregleringar
              i skattelagstiftningen.
            </seg>
            <seg xml:id="i-f4fdcbb946f922eb-0">
              Annelie Enochson frågar också varför regeringen i vårpropositionen
              föreslår ett återinförande av ROT-avdraget för byggnadsarbeten
              men inte för hushållsnära tjänster. Precis som Annelie Enochson
              själv tar upp i sin fråga har förslaget om ett återinförande av
              ROT-avdraget en konjunkturpolitisk bakgrund, där avsikten är att
              mildra den svaga utvecklingen på byggarbetsmarknaden. Några särskilda
              konjunkturpolitiska skäl för en stimulans av hushållstjänstesektorn
              finns enligt min mening inte. Aktuella bedömningar visar dessutom
              på en fortsatt expansion av denna sektor även framöver.
            </seg>
            <seg xml:id="i-ea5e3213dac6717a-0">
              Enligt min mening har frågan om särskilda skatteregler för hushållstjänster
              inte samma prioritet som mer generellt inriktade åtgärder. Genom
              generellt inriktade åtgärder undviks snedvridningar av ekonomin
              och gränsdragningsproblem. När det gäller skattesystemets utformning
              är regeringens huvudlinje att stimulera arbetsmarknadsdeltagande,
              arbetsutbud, sysselsättning och utbildning med brett inriktade
              justeringar av skatteuttaget på förvärvsinkomster. Vid förändringar
              i skattereglerna är ambitionen, liksom vid 1990 års skattereform,
              att skapa så enkla, neutrala och likformiga skatteregler som möjligt.
              Den pågående inkomstskatteomläggningen med kompensation för den
              allmänna pensionsavgiften och höjning av den nedre skiktgränsen
              har medfört lägre skatter för alla låg- och medelinkomsttagare.
              I detta avseende är reformen särskilt betydelsefull för deltidsarbetande
              och för kvinnor.
            </seg>
            <seg xml:id="i-8d2429f821999ff5-0">
              Mot denna bakgrund är jag inte beredd att vidta några åtgärder
              inom hushållstjänstesektorn.
            </seg>
          </u>
          <note type="speaker" xml:id="i-b8354ec4be596089-0">
            Anf. 27 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-fca22ca9143c5fd6-0">
            <seg xml:id="i-5b62db4faa2a93cf-0">
              Herr talman! Jag vill börja med att tacka finansministern för
              svaret. Det är spännande att för första gången få debattera den
              här frågan med finansministern. Det är också mycket glädjande
              att flera kolleger sluter upp för debatten.
            </seg>
            <seg xml:id="i-08bb86ec6ed93969-0">
              Jag noterar att svaret inte skiljer sig nämnvärt från de svar
              som finansministern har avgivit tidigare till interpellanter som
              Anna Grönlund Krantz, Folkpartiet, och Sven Brus, Kristdemokraterna.
              Sammanfattningsvis är de i stort sett identiska.
            </seg>
            <seg xml:id="i-2bc3955b5b11da6d-0">
              Jag noterar också att debatten om hushållsnära tjänster förs
              av finansministern sedan åratal tillbaka utifrån ett mycket förlegat
              och, skulle jag vilja säga, föråldrat perspektiv. Det sammanfattas
              i vårt land bäst i ett enda ord: pigdebatt.
            </seg>
            <seg xml:id="i-dec8695a97f7b710-0">
              Själv närmar jag mig området och diskuterar denna fråga utifrån
              helt andra utgångspunkter. Det är framför allt mina egna och många
              vänners och kollegers erfarenheter som yrkesverksamma kvinnor
              och samtidigt mammor som ligger till grund för att jag intresserar
              mig för frågan.
            </seg>
            <seg xml:id="i-f17ce7988b44c364-0">
              Vi lever, finansministern och herr talman, ett slags sandwichliknande
              liv inklämda mellan yrkets och arbetslivets krav och förväntningar
              och familjelivets och barnens krav och förväntningar. Det går
              ganska bra för de allra flesta av oss. Men det skulle underlätta
              om samhället ville bidra så att livet skulle bli både enklare
              och trevligare att leva. Det skulle det bli med den här typen
              av åtgärder som man har vidtagit i flera länder.
            </seg>
            <seg xml:id="i-4e138e86f5d71658-0">
              Finansministern skriver i sitt svar att han inte vet vilka utredningar
              jag hänvisar till. Då ska jag be att få upplysa om att det finns
              en utredning som heter Sysselsättningen inom de hushållsnära tjänsterna
              som är utgiven av Europeiska fonden. Det finns också en rapport
              som Almega har tagit fram. Den är utförd av Peter Stein. Den heter
              Skapa marknad för hushållsnära tjänster kartläggning av utländska
              erfarenheter . Det är mycket intressant läsning. Det handlar om
              hur svartarbetet kan göras vitt.
            </seg>
            <seg xml:id="i-11fd1c50b6e3994b-0">
              Det finländska exemplet är väldigt intressant. Där noterar man
              att för tre år sedan var det ungefär 30 000 människor som använde
              sig av hushållsnära tjänster vitt. Mörkertalet är stort för hur
              stor användning det var för svarta tjänster. Numera vet vi att
              det är mer än 92 000 personer som använder sig av dessa tjänster
              vitt.
            </seg>
            <seg xml:id="i-5eff9e288cd507f2-0">
              Herr talman! Det har också i Finland genererat 1 000 nya jobb
              i branschen och många nya företagare. Det är kanske precis vad
              vi skulle behöva i Sverige. Men i stället väljer finansministern
              att införa ROT-avdrag. Det kanske är lovvärt. Men vad är det som
              säger att det ska vara bättre att vi så fort det blir lågkonjunktur
              i byggbranschen ska skapa insatser för de muskulösa herrarna i
              produktiv ålder för att de ska få gå till jobbet?
            </seg>
            <seg xml:id="i-493d4dfade62221b-0">
              Varför inte i stället skapa fler jobb för kvinnor på motsvarande
              sätt? Det tycker jag vore både trevligt och klädsamt, och jämställt.
              Vilka åtgärder är finansministern beredd att vidta, förutom skattelättnader,
              för att få en överföring från svart till vit sektor såväl för
              branschen hushållsnära tjänster som för den svarta sektorn i dess
              helhet? Det skulle jag vilja få svar på.
            </seg>
          </u>
          <note type="speaker" xml:id="i-3deef766238b76a0-0">
            Anf. 28 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-73ac26da83c1690d-0">
            <seg xml:id="i-52aba9f0357ac698-0">
              Herr talman! Interpellationer som arbetsverktyg för oss riksdagsledamöter
              är till för att vi vill föra frågor framåt som regeringen inte
              prioriterar. Svaret från finansministern visar att regeringen
              än en gång väljer att passa i denna viktiga fråga, väljer passivitet
              som arbetsmetod och inte vill eller vågar tänka kreativt.
            </seg>
            <seg xml:id="i-e0ee53be533310ee-0">
              Här gör socialdemokraterna tvärtom mot sina socialdemokratiska
              kolleger i våra grannländer och i EU som genom att se och uppmärksamma
              problemen också gör en aktiv handling för att råda bot mot dem.
            </seg>
            <seg xml:id="i-65ec31fef1ccff5f-0">
              Situationen är följande i Sverige i dag, finansministern:
            </seg>
            <seg xml:id="i-d654b93f4becd3e9-0">
              Att regeringen inför ROT-avdrag är bra, eftersom det är ett sätt
              att få svart manlig arbetskraft att bli vit. Målarmästarnas riksförbund
              visade i en utvärdering det gjorde i samband med det tidigare
              ROT-avdraget att projektet åstadkom överskott i hela samhällsekonomin.
              Utvärderingen visade att när man införde ROT-avdraget så minskade
              den svarta arbetsmarknaden på en gång med 13 %. Men varför stanna
              vid detta, varför inte gå vidare och införa ett RUT-avdrag, det
              vill säga för rengöring, underhåll och tvättning? Är inte regeringen
              för jämställdhet och att skapa vita jobb även inom den kvinnliga
              sektorn? Vill inte regeringen att de kvinnor som nu arbetar inom
              den svarta hushållsnära sektorn kan få del av trygghetssystemet
              med pensioner och försäkringar?
            </seg>
            <seg xml:id="i-efef8bd59f3499ce-0">
              I Finland har man tagit detta på allvar. Efter att de studerat
              vårt ROT-system infördes 1997 ett försökssystem som erbjöd hushållen
              möjlighet att köpa tjänster med skatteavdrag inom ett brett område,
              allt från reparation av husen till att städa husen och även till
              vård och omvårdnad av barn, åldringar och handikappade. Möjligheten
              till avdrag har gett vanliga normalinkomsthushåll hjälp i vardagen
              samtidigt som fler arbetstillfällen skapats.
            </seg>
            <seg xml:id="i-4be7b8506123276d-0">
              Detta föll så väl ut att man i Finland beslöt sig för att permanenta
              försöket och höja avdragsprocenten från 40 % till 60 %. År 2002
              hade över 90 000 hushåll använt denna möjlighet. Det visade sig
              att 6070 % köper städning. Därefter kommer köp av reparationstjänster.
              Alltså är RUT-tjänster mer populära än ROT-tjänster.
            </seg>
            <seg xml:id="i-5a5f7ae37f4cc4ea-0">
              I Finland har man i ett fullskaleexperiment visat att det går
              att skapa en marknad där vanliga familjer kan få hjälp i hemmen.
              Det går att öka sysselsättningen inom servicesektorn, öka välfärden
              för de äldre och kraftigt minska den svarta sektorn.
            </seg>
            <seg xml:id="i-b1935ae885889d76-0">
              Det finns andra goda exempel, till exempel i Frankrike där socialister
              och kommunister redan 1986 började med bidrag till hushållsnära
              tjänster. Sedan 1991 är systemet permanent med ett skatteavdrag
              på 50 %. Där visar utvärderingar att mellan 1991 och 1998 ökade
              antalet anställda i produktion av hushållsnära tjänster med närmare
              200 000. Det var ca 1,5 miljoner hushåll som fick hjälp av detta
              system.
            </seg>
            <seg xml:id="i-0f3b036360491009-0">
              Min fråga till ministern kvarstår. Kan ministern tänka sig att
              lyssna på sina socialdemokratiska kolleger runtom i EU som har
              ökat sysselsättningen, minskat svartjobben och gjort livet drägligare
              för sina medborgare? Vi skulle också kunna göra detta för de svenska
              medborgarna genom att införa en avdragsmöjlighet vid köp av hushållsnära
              tjänster.
            </seg>
          </u>
          <note type="speaker" xml:id="i-145c2facc54d5b7e-0">
            Anf. 29 MAGDALENA ANDERSSON (m):
          </note>
          <u who="magdalena_andersson_79da6b" next="cont" xml:id="i-80418c55026ec5c2-0">
            <seg xml:id="i-a0af35636200931f-0">
              Herr talman! För mig som moderat är det väldigt självklart att
              man ska ha precis samma rätt till skattelättnader på olika sorters
              arbeten som man gör i hemmet. Det kan vara reparationer, städning
              eller trädgårdsarbete. Alldeles reflexmässigt säger Socialdemokraterna
              alltid nej till detta utan att ens fundera eller reflektera kring
              det. Jag tycker att om man nu föreslår införande av ett ROT-avdrag
              för att vi ska kunna lägga om golven hemma hos oss eller något
              liknande, varför ska man då inte på samma sätt kunna få hjälp
              genom ett RUT-avdrag om man har ett dåligt hjärta, ont i ryggen
              eller ont om tid? Då skulle man få göra avdrag för hjälpen med
              gräsklippningen eller fönsterputsningen. Jag tycker att det är
              märkligt att föreslå ett ROT-avdrag. Det innebär att man föreslår
              skattelättnader för manliga jobb och manliga tjänster men inte
              för kvinnliga. Socialdemokraterna väljer att sänka skatten på
              typiskt manliga jobb och göra det billigare för män att köpa tjänster
              av män, men typiskt kvinnliga jobb negligeras bara och diskrimineras
              egentligen.
            </seg>
            <seg xml:id="i-3f1b2031cc4552ab-0">
              När jag läste Bosse Ringholms interpellationssvar om de här RUT-avdragen
              reagerade jag över ett par saker. Han skriver dels att det inte
              finns några enkla samband mellan förekomsten av svartarbete och
              skattetryckets nivå, dels att särskilda skatteregler för hushållstjänster
              inte har samma prioritet. När det gäller det sista, herr talman,
              kan man väl säga att det märks. Det har inte samma prioritet.
            </seg>
            <seg xml:id="i-4a8ddd84cb172ad6-0">
              När det gäller det första, om förekomsten av samband mellan svartarbete
              och skatter, skulle jag vilja rekommendera finansministern att
              se sig omkring eller tala med människor omkring sig och lyssna
              på andra. Någon borde kunna upplysa finansministern om att det
              faktiskt finns ett samband mellan svartarbete och skattetrycket,
              till exempel HSB:s förbundsordförande Gun-Britt Mårtensson som
              pratar om hushållsnära tjänster och vikten av dem. Jag törs i
              alla fall stå här i talarstolen och garantera finansministern
              att det finns ett sådant samband.
            </seg>
            <seg xml:id="i-ced9b05642a60043-0">
              Jag undrar varför Socialdemokraterna har råd med en skattereduktion
              för typiskt manliga jobb men inte för typiskt kvinnliga jobb.
              Varför tycker regeringen att bygg- och reparationsjobb i hemmen
              är riktiga och hederliga medan kvinnors oavlönade jobb ska sopas
              under mattan? Varför är regeringens företrädare förvånade och
              undrande över att det inte finns så många kvinnor på ledande poster
              i våra företag?
            </seg>
            <seg xml:id="i-903f216f5ed78780-0">
              Vi hade ett EU-projekt i Kungälv som hette Humlan. Det visade
              att om bara priset var det rätta, det vill säga ungefär hälften
              av vad det är i dag, var det i första hand barnfamiljer och äldre
              som efterfrågade hushållsnära tjänster.
            </seg>
            <seg xml:id="i-358dd95b8d222341-0">
              Det har gjorts undersökningar också. I Vår bostad läste jag om
              en Sifoundersökning som gjorts bland LO-medlemmar i mars 2004.
              Den visar att 35 % av de tillfrågade skulle vilja köpa hushållsnära
              tjänster. Varför är finansministern motståndare till detta?
            </seg>
          </u>
          <note xml:id="i-6d0614b02d264e3e-0">
            Anf. 30 INGER RENÉ (m):
          </note>
          <u who="magdalena_andersson_79da6b" prev="cont" xml:id="i-00d81401e776221f-0">
            <seg xml:id="i-83dee5142abaa632-0">
              Herr talman! Jag tänkte också börja med att referera till projektet
              Humlan i Kungälv. Jag var med på den tiden. Det var i slutet på
              90-talet. Det var ett projekt där hela kommunen, alla de politiska
              partierna, arbetsförmedlingen och EU var inblandade. Man höll
              på i två och ett halvt år och fick ett resultat som var mycket
              tydligt. Resultatet var att många familjer fick de tjänster som
              de efterfrågade, många pensionärer fick de tjänster som de efterfrågade
              och många, inte minst män, fick de jobb som de efterfrågade.
            </seg>
            <seg xml:id="i-642c025cc7ac5429-0">
              Det här projektet lades tyvärr ned 1998. Jag har efter det pratat
              med många äldre män som kände att de för första gången hade fått
              in en fot på arbetsmarknaden. Inte minst kunde de arbeta gentemot
              pensionärsgrupperna och vara dem behjälpliga med sådant som gjorde
              att dessa pensionärer faktiskt kunde bo kvar fastän de egentligen
              inte orkade med. De orkade inte skotta snö eller hålla sin trädgård
              i ett någorlunda drägligt skick. Dessa äldre gentlemän fick jobb
              i de här pensionärshushållen.
            </seg>
            <seg xml:id="i-11c80a68b97ea836-0">
              Undersökningarna på den tiden visade att det allra största behovet
              av de här hushållsnära tjänsterna hade de som är mellan 25 och
              45 år gamla och har två barn under sju år. Den här kundgruppen
              fanns inte, som man ibland har låtit påskina i debatten, bland
              höginkomsttagare. Den fanns i lika hög grad bland låg-, medel
              och höginkomsttagare, vilket kanske kan förvåna lite grann. Den
              fanns alltså i alla grupper.
            </seg>
            <seg xml:id="i-f6c833d3afba36ad-0">
              I dagens samhälle, finansministern, är det barnfamiljerna som
              är så hårt pressade med dubbelarbete att de behöver mer tid. Att
              köpa hushållstjänster är att köpa mer tid. Det är att köpa tid
              till barnen, tid till utbildning, tid till social samvaro och
              ökad tid till yrkesarbete om man vill det. Det är de önskemål
              som nämns mest. Och det är ju ungefär samma skäl som man använder
              sig av när det gäller ROT-avdragen med en enda skillnad, nämligen
              att i de sammanhangen nämns sällan barnen. Det är inte för barnens
              skull man använder hantverkare och ROT-avdrag.
            </seg>
            <seg xml:id="i-2a301d61020fab24-0">
              Vi vet att kvinnor arbetar ungefär 13 timmar mer i veckan än
              vad män gör. Att vi öppnar arbetsmarknaden för vita hushållstjänster
              innebär att vi hjälper dubbelarbetande kvinnor.
            </seg>
            <seg xml:id="i-cd2e5b4fa6c8793c-0">
              Vi vet också att sju av tio kvinnor arbetar i kvinnodominerade
              yrken i offentlig sektor och att det är kvinnor som drabbas hårdast
              av nedskärningarna inom vård och omsorg. Vi vet också att de drabbas
              dubbelt genom att det är mest kvinnor som ställer upp för sina
              gamla och sjuka när resurserna inom vård och omsorg minskar.
            </seg>
            <seg xml:id="i-322abc951a48be35-0">
              Om vi öppnar möjligheterna att arbeta vitt inom hushållssektorn,
              ökar möjligheterna att få arbete till samma eller högre lön för
              den som arbetar inom offentlig vård och omsorg, och det ökar jämställdheten
              mellan kvinnor och män.
            </seg>
            <seg xml:id="i-28ae1ce04a54a6d7-0">
              Till slut är min fråga till finansministern: Varför vill inte
              finansministern öka rättvisan och minska orättvisorna mellan könen?
            </seg>
          </u>
          <note type="speaker" xml:id="i-e2c86a7bf25c72d3-0">
            Anf. 31 ANNE-MARIE PÅLSSON (m):
          </note>
          <u who="anne-marie_palsson_8dd02f" next="cont" xml:id="i-2512ada2bb33117e-0">
            <seg xml:id="i-99494fdad12929ad-0">
              Herr talman! För någon månad sedan hade Bosse Ringholm och jag
              en debatt här i kammaren i ungefär samma ämne. Mitt angreppssätt
              var då att resonera om hushållstjänster i termer av jämställdhet.
              Perspektivet var ungefär detsamma som i dag, att kvinnor gör merparten
              av hushållsarbetet och att det verkar hindrande för vår möjlighet
              att konkurrera på samma villkor som männen. Jag refererade till
              en studie som TCO hade genomfört och som visar att ett vanligt
              svar från kvinnor var att de tackar nej till chefstjänster därför
              att man inte lyckas få någon att hjälpa till med att ta ansvaret
              för hemmet.
            </seg>
            <seg xml:id="i-f1cca7beee21b370-0">
              Jag ställde då en fråga till Bosse Ringholm hur han såg på det
              här och om det inte var angeläget för regeringen att befrämja
              och verka för jämställdhet också i detta avseende eller om regeringen
              i den här frågan bara tänkte fortsätta att använda kvotering.
              Jag fick inget svar på detta, herr talman. Bosse Ringholm avstod
              från att svara på min fråga. Därför tar jag nu återigen chansen
              att upprepa min fråga. Vore inte det här ett tillfälle att ge
              kvinnor samma möjligheter som män att konkurrera om de attraktiva
              tjänsterna?
            </seg>
            <seg xml:id="i-9a7921777c1defde-0">
              Den andra fråga som dykt upp är att samma departement som Bosse
              Ringholm är chef för, Finansdepartementet, nu har gått till strid
              mot den dåliga etiken i näringslivet. Man har bland annat tagit
              sådana djärva grepp att man inkräktar på äganderätten och på aktiebolagsrätten
              och säger att man i livbolagen minsann inte ska få utse vilka
              styrelseledamöter som helst eftersom det finns intressekonflikter.
              Detta syftar till att höja etiken i och öka förtroendet för näringslivet.
            </seg>
            <seg xml:id="i-694f74e90138e722-0">
              Men det finns ju brist på etik och moral också på andra ställen
              i ekonomin, till exempel i hemmen. Det finns en betydande svart
              sektor som har vuxit upp kring tjänster i hemmet, och det vore
              ganska intressant om man från Finansdepartementets sida var lika
              angelägen om att komma till rätta med den typen av brist på etik
              och moral. Ett väldigt enkelt sätt att göra detta är att helt
              enkelt införa en reciprocitet i beskattningen av hushållssektorn,
              på samma sätt som en chef i Riksskatteverket för några år sedan
              pläderade för. Det är egentligen ingenting annat än en skattesubvention
              för köp av hushållstjänster, ungefär så som man infört i form
              av ROT-avdragen, men då handlade det förstås bara om manliga aktiviteter.
            </seg>
            <seg xml:id="i-a7e3a77a9e741b28-0">
              Detta skulle i ett slag innebära att den svarta sektorn fick
              en betydande konkurrens. Bosse Ringholms departement, herr talman,
              skulle inte få in mera pengar utan lika mycket pengar som i dag.
              Det svarta arbetet skulle bli vitt arbete, och etiken och moralen
              skulle öka. Jag tycker att det skulle vara fantastiskt om man
              från departementets sida kunde visa att man är angelägen om den
              här typen av aspekter även för hushållstjänster i hemmen, inte
              bara ute på de finansiella marknaderna.
            </seg>
            <seg xml:id="i-0433f569fbadea72-0">
              Min andra fråga till Bosse Ringholm blir: Ligger det inte inom
              Finansdepartementets uppdrag att värna om att moralen ökar även
              när det gäller de hushållsnära tjänsterna, det vill säga hemarbetet?
            </seg>
          </u>
          <note xml:id="i-2d1acb3d81dae52c-0">
            Anf. 32 GUNNAR ANDRÉN (fp):
          </note>
          <u who="anne-marie_palsson_8dd02f" prev="cont" xml:id="i-817843d8002ef37d-0">
            <seg xml:id="i-f2cf27032da63964-0">
              Herr talman! Jag tror att det så här dags i en sådan här intressant
              debatt är tid för en liten dikt. Eftersom ingen har skrivit någon
              sådan om det här området har jag skrivit den själv. Jag gör dock
              inget anspråk på att den ska få något erkännande som litteratur.
              Den består av två korta strofer och låter så här:
            </seg>
            <seg xml:id="i-a03080fe41136923-0">
              Det är hela dikten, och den är väldigt ideologisk, som finansministern
              hör. Jag tror för min del att det är väldigt viktigt att, som
              finansministern skriver på s. 2 i sitt svar, de förändringar som
              ska göras i skattereglerna bland många andra mycket goda syften
              ska ha att stimulera till arbetsmarknadsdeltagande. Men problemet,
              herr finansminister, är ju att och det är bakgrunden till Cecilia
              Wikströms och till Annelie Enochsons interpellationer regeringen
              gör så många undantag från de här sakerna.
            </seg>
            <seg xml:id="i-15d4b90d4b372fad-0">
              I den debatt som Anne-Marie Pålsson refererade till fördes exakt
              samma diskussion. Man undrade varför det behövs en massa undantag
              från olika regler. Ni inför nu ROT-avdrag men säger nej till avdrag
              för hushållsnära tjänster. Det finns bara ett enda skäl till det,
              och det är att köpkraften i Sverige är så dålig. Vanliga människor
              har inte råd att köpa hushållsnära tjänster. Det må vara att ni
              inte tycker att man ska köpa sådana, men ni säger något annat
              när ni inför ROT-avdrag. Vanliga människor har inte heller råd
              att köpa den typen av arbete utan facket och alla ni andra kräver
              där subventioner.
            </seg>
            <seg xml:id="i-2777f14b02b20f9d-0">
              Skattebelastningen är för hög, och detta, herr finansminister,
              går rakt emot vad ni själva säger i näst sista stycket av det
              alldeles utmärkta svaret, nämligen att det gäller att undvika
              snedvridningar av ekonomin och gränsdragningsproblem. Detta var
              exakt vad finansministern sade förra gången. Sedan dess har ni
              dock kommit med ROT-avdraget men inte föreslagit skatteavdrag
              för hushållsnära tjänster. Detta går bara inte ihop. Hur kan ni
              i samma svar säga att det inte är bra att införa avdrag för en
              sak men däremot för en annan?
            </seg>
            <seg xml:id="i-c2a0519c339bf32d-0">
              Jag förstår den upprördhet som många kvinnor känner. Det här
              är icke jämställdhetspolitik utan ett starkt gynnande av en part
              på arbetsmarknaden, nämligen män. Det är helt enkelt så att det
              som det handlar om att spika, måla, mura och annat i praktiken
              bara utförs av män. Men det viktigaste i mitt budskap i detta
              sammanhang är att alla de saker som Cecilia Wikström nu föreslår
              beror på att skattebelastningen är för hög på det här området.
              Det är det som är problemet, och därför blir det fråga om en nödåtgärd.
              Vi är från liberalt håll inte för avdrag för sådana här tjänster
              utan menar att det är en nödåtgärd därför att vanliga människor
              annars inte har råd att köpa sådant här.
            </seg>
            <seg xml:id="i-161434560ef457da-0">
              Ni säger på ROT-avdragssidan att folk inte har råd att köpa sådana
              tjänster, som är arbete för män, och på det området ska ni gå
              in med skattesubventioner. Hur går detta ihop med de grunddrag
              som Folkpartiet och Socialdemokraterna var så stolta över år 1990?
              Då skulle vi ha en jämlik skattepolitik, men nu går ni häftigt
              ifrån denna skattepolitik och säger att det ska vara en särskild
              skattepolitik för män med hammare och spik.
            </seg>
          </u>
          <note type="speaker" xml:id="i-8fb63ab97fa51b65-0">
            Anf. 33 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-fca22ca9143c5fd6-1">
            <seg xml:id="i-1f252eb50fb49e69-0">
              Herr talman! Res severa est verum gaudium sann glädje är en allvarlig
              sak. Finansministern ser ut som om han har anammat den gamla sentensen
              från romartiden, när vi andra skrattar förnöjsamt åt att vi är
              så rörande eniga. Och det är ju faktiskt så, herr talman, att
              det i den borgerliga gemenskapen finns gemensamma förslag om skattereduktion
              på det här området. Det skulle underlätta så oerhört.
            </seg>
            <seg xml:id="i-7c9e96b47665ba69-0">
              Jag kan berätta att jag häromkvällen åt middag. Vi var tolv personer,
              alla akademiker i en gyllene ålder mellan 35 och 50 år. Det visade
              sig så småningom vid varmrätten att sju personer har eller har
              använt svart städhjälp i hemmet. Jag tycker att det är en ganska
              allvarlig sak. Det är så att sann glädje är en allvarlig sak.
              Det är skönt att få städat, men det är ännu skönare om det görs
              vitt, om man slipper skämmas för att man har varit på jobbet och
              någon annan samtidigt har arbetat i ens hem.
            </seg>
            <seg xml:id="i-7886052aab32a196-0">
              Det här är ett allvarligt samhällsproblem, herr talman, och jag
              skulle än en gång vilja säga till finansministern att jag undrar
              vilka åtgärder som finansministern är beredd att vidta för att
              nå den överföring som vi behöver och är överens om i Sverige från
              svart sektor till vit, ren arbetsmarknad, såväl för hemservicebranschen
              som för den svarta sektorn i dess helhet. Är finansministern månntro
              beredd att diskutera förslaget om ett förmånserbjudande likt till
              exempel tjänstebil med schablonbeskattning på förmånsvärdet? Skulle
              det kunna vara en framkomlig väg att kunna betrakta de här tjänsterna
              som en löneförmån?
            </seg>
            <seg xml:id="i-4a3d4623c8fe11e9-0">
              Och så undrar jag: Varför finns det inte underlag för åtal för
              skattebrott under ett basbelopp, vilket tidigare har informerats
              om när det gäller till exempel Göteborg?
            </seg>
            <seg xml:id="i-aa30c489e2b31058-0">
              Jag tycker att det inte är något kul när finansministern väljer
              att inte svara på de frågor som vi ställer.
            </seg>
            <seg xml:id="i-7dfc81045cd87929-0">
              Slutligen: Är det värt att införa en provtid i något alternativ?
              Är finansministern beredd att på något sätt försöka att se om
              det skulle vara så att det finns en stor marknad, som vi nu med
              gemensam röst hävdar och försöker argumentera för, så att vi kunde
              få se siffror, svart på vitt, och om det rentav skulle bli likadant
              som i Finland, det vill säga att siffrorna i praktiken tredubblas
              under ett par år? Skulle det inte vara en framkomlig väg att försöka
              med? Det kunde man göra i stället för att göra så som finansministern
              nu väljer att göra: proppar i öronen, bindel för ögonen och klackarna
              i backen!
            </seg>
          </u>
          <note type="speaker" xml:id="i-22be46af9b239998-0">
            Anf. 34 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-73ac26da83c1690d-1">
            <seg xml:id="i-0b092464a8190baf-0">
              Herr talman! Jag började med att säga att jag hoppas att den
              här interpellationsdebatten ska bli kreativ, och jag hoppas att
              finansministern är mottaglig för argument och lyssnar på oss kvinnor
              och man, så att detta inte bara blir en uppvisning för stenograferna
              och protokollet.
            </seg>
            <seg xml:id="i-205840c7d2551e8b-0">
              I Sverige har vi haft flera exempel på kreativitet när det gäller
              att utveckla hushållsnära tjänster. Redan 1944 beslöt styrelsen
              i HSB att inrätta en hemhjälpscentral på Reimersholme, och HSB
              har genom alla år varit framsynta nog att inse fördelarna med
              skatteavdrag för hushållsnära tjänster. Senast i förra veckan
              skrev ordförande Gun-Britt Mårtensson tillsammans med några andra
              socialdemokrater en artikel i GP om att låta svart städning bli
              vit. Vi misstänker att motståndet egentligen handlar om synen
              på könen. För typiskt manliga yrken är det inga problem att införa
              skatteavdrag om man anser att verksamheten behöver stimuleras.
              När det gäller traditionellt kvinnliga sysslor är det däremot
              tvärstopp. Där har man kört fast i den förlegade pigdebatten.
              Någon motsvarande drängdebatt har vi aldrig hört talas om. Vi
              förstår inte varför en socialdemokratisk regering bara blundar
              för att en allt större grupp kvinnor lämnas därhän på svensk arbetsmarknad.
              Så ser det ut i realiteten och här finns det verkliga pigsystemet.
            </seg>
            <seg xml:id="i-3fc12658cd59c47e-0">
              Mona Sahlin sade i ett interpellationssvar 1999: Debatten kring
              dessa frågor har en tendens att fastna i gamla värderingar och
              gamla föreställningar om ett pigsamhälle långt tillbaka i historien.
              Det är dags att lyfta debatten och diskutera vilka ändringar som
              är lämpliga för att höja statusen på arbete med tjänster riktade
              till hushållen och för att stimulera till ökat företagande och
              ökad sysselsättning inom denna sektor. Så framsynt var faktiskt
              Mona Sahlin. Det var ett antal år sedan.
            </seg>
            <seg xml:id="i-f5f19ff0d3cdc7aa-0">
              För att skatteavdraget ska bli effektivt visar erfarenheter från
              andra länder, bland annat Danmark, att lyssna nu:
            </seg>
            <seg xml:id="i-ffae342b1a575c88-0">
              Eftersom det skulle finnas en bred politisk majoritet om Socialdemokraterna
              vore beredda att göra en kraftfull och engagerad satsning på avdragsgilla
              hushållsnära tjänster så är min fråga: Vilka frågor återstår för
              finansministern och regeringen att lösa för att man ska kunna
              ställa sig bakom hushållsnära tjänster som har avdragsmöjligheter?
              Den frågan skulle jag väldigt gärna vilja ha svar på i dag, och
              jag hoppas att jag får det från finansministern.
            </seg>
          </u>
          <note type="speaker" xml:id="i-1a120b43cb55d146-0">
            Anf. 35 MAGDALENA ANDERSSON (m):
          </note>
          <u who="magdalena_andersson_79da6b" next="cont" xml:id="i-80418c55026ec5c2-1">
            <seg xml:id="i-a2da7cd9b8365b39-0">
              Herr talman! När jag kom hit till riksdagen fick jag höra talas
              om finansministerns egen form av härskarteknik, nämligen att inte
              delta i debatten utan bara sitta ned med någon form av stenansikte
              på sig i stället för att diskutera. Jag var, herr talman, intresserad
              av en debatt som väldigt mycket handlar om kvinnors situation
              och villkor. Nu är jag inte det längre.
            </seg>
          </u>
          <note xml:id="i-c6f8e150b0b4cda9-0">
            Anf. 36 TALMANNEN:
          </note>
          <u who="magdalena_andersson_79da6b" prev="cont" xml:id="i-00d81401e776221f-1">
            <seg xml:id="i-f2976afbf48ed789-0">
              Inger René har anmält att hon önskar skjuta på det anförande
              hon har rätt till nu till nästa debattomgång, och det beviljar
              jag.
            </seg>
          </u>
          <note type="speaker" xml:id="i-81c79d6d599fa415-0">
            Anf. 37 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-28dd677f125a4792-0">
            <seg xml:id="i-88bf025d9b635980-0">
              Herr talman! När jag lyssnade på den här debatten och ministerns
              första inlägg kände jag rent reflexmässigt att det var med ett
              så typiskt manligt perspektiv som han grep sig an svaret på interpellationsfrågorna.
              ROT ger nämligen fler byggnadsarbetare, men RUT expanderar enbart
              hushållstjänsterna, som ändå kommer att göras. Man kan sammanfatta
              det som att det manliga är viktigt, men det som kan betyda någonting
              för kvinnor ska grejas ändå eller lite elakt, som finansministern
              sade: har inte samma prioritet.
            </seg>
            <seg xml:id="i-6cf78faa292bc432-0">
              Herr talman! Jag vet ju att finansministern har ägnat hela helgen
              åt att fundera, resonera och komma fram till svar på frågan om
              tillväxt. Jag hoppas att vi har samma grundsyn i att människor
              som tillåts att växa, har frihet att kunna styra sin vardag och
              får en trygghet att räcka till med mycket bättre resultat kommer
              att ge oss den tillväxt som vi alla behöver. Det här kan inte
              bara gälla byggnadsarbetarna.
            </seg>
            <seg xml:id="i-5012ee731b543fad-0">
              Jag skulle vilja för ministerns kunskaps skull om inte annat
              ge några exempel där jag tror att det här kan vara viktigt från
              ett annat perspektiv som inte bara handlar om skatten i sig, siffrorna
              i sig och om det är svart eller vitt i sig.
            </seg>
            <seg xml:id="i-4d03109a08d98608-0">
              Om vi börjar med barnfamiljerna, som jag tror att ministern faktiskt
              har någon kunskap om och känner åtminstone någon som har barn,
              så är ju den ständiga kampen att hinna med vardagen, jobbet, slitet
              med städningen och tvätten och samtidigt räcka till för fritiden
              med familjen. Jag tror ju att med ett RUT-avdrag skulle framför
              allt kvinnorna få mindre stress och en bättre hälsa. Det skulle
              faktiskt leda till färre sjukskrivningar och fler dagar på jobbet.
              Ministern har väl åtminstone en åsikt om det är bra eller dåligt?
            </seg>
            <seg xml:id="i-387afdb51fe2de31-0">
              När det gäller kvinnors karriär så vet vi att rekryteringen på
              arbetsmarknaden i yrkeslivet startar någon gång i 2530-årsåldern,
              då de flesta kvinnor är hemma med sitt första eller andra barn
              och inte har tillräcklig ekonomi för att köpa RUT vitt. Är det
              bra eller dåligt om fler kvinnor med RUT skulle kunna ges platser
              i bolag och styrelser? Om det har väl ministern åtminstone en
              uppfattning?
            </seg>
            <seg xml:id="i-7f3ed4d0f188e8a7-0">
              När det gäller äldreomsorgen vet vi att globaliseringen och inte
              minst att människor väljer att bo på olika platser i landet leder
              till att barn och äldre föräldrar bor i olika kommuner. Man kan
              inte lika ofta besöka sin mamma eller pappa som bor i någon form
              av servicehem. Man kan heller inte alltid få hemtjänsten att göra
              det där lilla extra som ens mamma eller pappa faktist behöver,
              och då vet vi att äldres möjligheter till RUT faktiskt skulle
              kunna ge större trygghet och bättre möjlighet och dessutom ge
              mindre press på kommunen. Ministern har väl en uppfattning eller
              en åsikt om det är bra eller dåligt?
            </seg>
            <seg xml:id="i-e3d4ebd3072ac1a3-0">
              Om jag förenklar det hela för att åtminstone kanske kunna provocera
              ministern till att komma till ett svar, så skulle jag vilja sammanfatta
              RUT med termer som ministern kanske känner igen, nämligen hälsa,
              relation och tillväxt, som borde vara viktiga förutsättningar
              för oss allihopa.
            </seg>
            <seg xml:id="i-1c39d0c393b13e3c-0">
              Med RUT, för hälsans skull, får vi rent utan trötthet.
            </seg>
            <seg xml:id="i-3aa2f92f0f479280-0">
              När det gäller relationen får vi med RUT rent utan tjafs.
            </seg>
            <seg xml:id="i-5f41b4437e1552df-0">
              När det gäller tillväxten får vi med RUT roligare under täcket.
              Jag tror att vi behöver ha RUT för att över huvud taget orka göra
              barn, men framför allt för att orka ta hand om dem, och det är
              ju våra barn som i framtiden ska se till att ta hand om oss andra
              även finansministern.
            </seg>
            <seg xml:id="i-fd793f4004032e10-0">
              Finns det någonting som ministern kan komma med, en utredning
              eller vad som helst, som åtminstone visar lite insikt om att RUT
              är minst lika viktigt som ROT?
            </seg>
          </u>
          <note type="speaker" xml:id="i-70177248cb3c9b0c-0">
            Anf. 38 ANNE-MARIE PÅLSSON (m):
          </note>
          <u who="anne-marie_palsson_8dd02f" xml:id="i-9273ddb56fc5ab19-0">
            <seg xml:id="i-41f6618cccc23322-0">
              Herr talman! Finansministern är uppenbarligen inte intresserad
              av att tala etik, och inte moral, och inte jämställdhet. Han tiger
              envist inför denna kanonad av frågor från den kvinnliga delen
              av riksdagen.
            </seg>
            <seg xml:id="i-8e78d15ce1c1dae0-0">
              Men då undrar jag: Kan det inte vara så att finansministern kanske
              kan vara intresserad av att tala arbete? Nya jobb, kan det vara
              någonting? Låt oss göra ett litet räknestycke.
            </seg>
            <seg xml:id="i-c09331b85032caa5-0">
              Om vi omvandlade all den tid vi lägger på att köpa in varor till
              våra hem mat, rengöringsmedel och liknande och i stället överlät
              det till marknaden, alltså en annan person som gör det, hur många
              jobb skulle det då bli?
            </seg>
            <seg xml:id="i-c37b0f54b876cfdb-0">
              Kanske 3 000, skulle man kunna tro, men så icke. Det skulle bli
              mer än 100 000 arbeten. Det borde väl finansministern vara intresserad
              av. Det är trots allt 100 000 arbeten.
            </seg>
            <seg xml:id="i-c0fb1f452eb3f363-0">
              Man skulle kunna säga: Äsch, de arbetena räknas väl inte, för
              det jobbet görs ändå. Naturligtvis görs det: på lördag eftermiddag,
              på söndag förmiddag. Då får man rusa i väg till storköpen för
              att handla, med trötthet som följd.
            </seg>
            <seg xml:id="i-88e2e93d6b75b544-0">
              Visst vore det bra att det blev 100 000 nya jobb. Då slapp vi
              andra att göra detta på våra helger. Vi skulle kunna använda vår
              tid till någonting annat. Vi skulle rentav kunna reducera vår
              totala arbetstid.
            </seg>
            <seg xml:id="i-4d801810483f3fc6-0">
              Samtidigt som en förskräcklig massa människor saknar arbete så
              arbetar vi andra fullständigt ihjäl oss. Den genomsnittliga arbetstiden
              är nästan dubbelt så hög som den var en gång i tiden när arbetarrörelsen
              myntade sitt krav på 40 timmars arbetsvecka. Bara genom att dela
              med oss av en så enkel sak som inköp av varor skulle vi alltså
              kunna få en bättre fördelning av arbetet, 100 000 nya jobb och
              lite piggare och friskare andra personer.
            </seg>
            <seg xml:id="i-02009a321ec54513-0">
              Vi får se om finansministern är intresserad av att prata jobb.
            </seg>
            <seg xml:id="i-369ee62d37ec5e17-0">
              Jag trodde att regeringen ville framstå som en progressiv och
              framåtblickande kraft. Här ser vi i stället en finansminister
              som tiger, envist. Å andra sidan är en positiv sak i detta att
              den som tiger han samtycker. Det kanske är så att Bosse Ringholm
              håller med oss allihop, utan att våga säga det.
            </seg>
          </u>
          <note type="speaker" xml:id="i-b1e21fa4c0070a36-0">
            Anf. 39 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-defac90c40db2a92-0">
            <seg xml:id="i-cdd45740029f5c8a-0">
              Herr talman! Den här debatten är intressant. Här är sju kvinnor
              och en insiktsfull och jämställd man som deltar.
            </seg>
            <seg xml:id="i-adf2eb0fa2538ce4-0">
              Herr talman! Det är dags att införa RUT-avdrag. Det har flera
              före mig sagt. När förre vice statsministern Margareta Winberg
              installerade sig som ambassadör skrev hon en krönika hem till
              Östersunds-Posten. Hon skrev att de bodde i ett mycket vackert
              residens och togs om hand av tre anställda: en kock, en husfru
              och en butler. Nu missunnar jag inte Margareta Winberg den servicen,
              för det behövs säkert när man är en kvinna i karriären. Man kan
              inte gärna begära att hennes man ska göra de här sysslorna, för
              han följer väl med dit, kan jag tänka.
            </seg>
            <seg xml:id="i-4a1ced5304197f4a-0">
              Regeringen har beslutat om ROT-avdraget som en stimulans för
              byggsektorn. Men det är också en stimulans för familjen och männen
              i familjen. För det är fortfarande, som många så riktigt har sagt
              här, männen som renoverar, underhåller, målar om och gör sådana
              sysslor i de flesta av våra hem.
            </seg>
            <seg xml:id="i-f05ca381ca643241-0">
              Nu kan hushållen, i varje fall till en viss utsträckning, ha
              råd att köpa sig de hemnära tjänsterna för att avlasta männen
              den belastning och den stress det är att underhålla huset. Nu
              blir det lättare att slippa göra de här jobbiga takarbetena eller
              tilläggsisoleringen av huset. Visserligen är beloppsgränserna
              i underkant, men det är ändå ett steg på rätt väg.
            </seg>
            <seg xml:id="i-ffbcc322a4f1084f-0">
              Jag undrar varför bara män, eller mest män, ska gynnas. Jag tänker
              på de arbetslösa männen i byggbranschen men också på männen i
              familjerna. Nu får de männen en säkerligen välförtjänt möjlighet
              att göra någonting annat och koppla av. För det är ju kvinnorna
              som i de flesta familjer gör de löpande sysslorna och männen som
              står för projekten, som kan vänta och inte alls är dag-till-dag-beroende.
              Kanske är det annorlunda i finansministerns familj. Men i de allra
              flesta hem i Sverige är det faktiskt den fördelningen, och det
              är en helt annan debatt.
            </seg>
            <seg xml:id="i-0f937fcca6336d00-0">
              Jag tror att den stora orsaken till skilsmässor och separationer
              i Sverige, till sjukskrivningar och utbrändhet, handlar just om
              kvinnors dubbelarbetande. Småbarnsåren infaller samtidigt som
              karriären. Hemmets skötsel, med allt vad det innebär, krav på
              engagemang i politiken och föreningslivet, att hålla sig i form,
              att vara en attraktiv kvinna och maka det är många saker som ska
              gå ihop. Det gör kvinnor sjuka, vågar jag påstå. Det gör att kärleken
              dör, i många fall, och det leder till separationer.
            </seg>
            <seg xml:id="i-2d07c97565d3dae9-0">
              Nej, skulle regeringen vilja göra något för att underlätta vardagen
              främst för barnfamiljerna som skulle gynna kvinnor och öka jämställdheten,
              så skulle det vara att införa just ett RUT-avdrag. I dag är de
              som köper hushållsnära tjänster vitt högavlönade familjer där
              kvinnan finns i en hög position i karriären som minister, företagsledare,
              journalist eller chef. Det är inga lärare, poliser eller sjuksköterskor
              som har råd att köpa hushållsnära tjänster.
            </seg>
            <seg xml:id="i-b66795e1bd6fc01a-0">
              Ambassadör Margareta Winberg behöver inte oroa sig för det, för
              i uppdraget ingår det helt naturligt att någon annan sköter de
              hemnära tjänsterna. Min fråga till ministern blir följaktligen:
              Varför vill inte regeringen att det införs en möjlighet till RUT-avdrag
              för hemnära tjänster för vanliga löntagare?
            </seg>
          </u>
          <note type="speaker" xml:id="i-aeca7ce9caef9212-0">
            Anf. 40 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-9">
            <seg xml:id="i-d193e991dcd54eaf-0">
              Herr talman! Det är alldeles riktigt som Cecilia Wikström konstaterade
              för en stund sedan, att det inte finns några nya frågor. Alla
              frågor har ställts ett stort antal gånger i det här ämnet i riksdagen.
              Eftersom frågorna är ställda gång på gång så blir svaren desamma.
              Det blir repetition av både frågor och svar, men jag ska gärna
              bidra till det.
            </seg>
            <seg xml:id="i-c44fd7f4aebc16c7-0">
              Cecilia Wikström sade att det finns olika utredningar gjorda
              i Sverige. Det var inte det jag konstaterade. Jag sade att det
              vad jag vet inte finns någon utvärdering av de finska erfarenheterna.
              Cecilia Wikström hade inte heller någon sådan utvärdering att
              peka på, utan det var svenska rapporter med en beskrivning av
              systemet. Det är någonting helt annat än en utvärdering.
            </seg>
            <seg xml:id="i-cd508924c365a64c-0">
              Vad vi talar om och vi talar uppenbarligen förbi varandra är
              att vi ska ha ett skattesystem som så långt som möjligt är generellt.
              Poängen är inte att vi ska använda skattesystemet till att subventionera
              vissa branscher. Jag trodde att någon av de borgerliga ledamöter
              som har deltagit i den här diskussionen hade samma uppfattning
              som jag i den frågan. Skattesystemet ska vara neutralt i förhållande
              till olika sektorer.
            </seg>
            <seg xml:id="i-705e4dcd5d926ad9-0">
              Om man inför skattesubventioner för en sektor i samhället så
              flyttar man pengar från andra sektorer till den sektorn. Det blir
              inga nya jobb. Man flyttar bara jobben från en sektor till en
              annan. Ett så generellt system som det pläderas för här innebär
              att det försvinner ett antal jobb någon annanstans. Den köpkraft
              som flyttas över till den skattesubventionerade branschen tas
              från andra branscher. Ett generellt verkande system som är långsiktigt,
              som flera ledamöter här har pläderat för, ger bara en omfördelning
              av arbetstillfällen. Det är inga nytillskott. Det är ingen lösning
              på arbetslöshetsproblemet.
            </seg>
            <seg xml:id="i-4db7972859bd51d7-0">
              Det är intressant att se att ingen av interpellanterna eller
              de borgerliga debattörerna ens har talat om arbetslöshet. Det
              är faktiskt arbetslösheten vi talar om. Den verkar inte vara på
              något vis prioriterad bland interpellanterna eller de övriga borgerliga
              debattörerna, i varje fall inte arbetslöshetsbekämpningen.
            </seg>
            <seg xml:id="i-25d99f12a9692e96-0">
              Jag är förvånad över denna okunskap, att man inte inser sambandet.
              Om man generellt inför en permanent subventionering av en viss
              sektor flyttar man bara jobb från den ena sektorn till den andra.
            </seg>
            <seg xml:id="i-e18afae3dac84e39-0">
              Sedan kan man, och det är nästa diskussion, göra tillfälliga
              insatser för att motverka arbetslösheten i en viss bransch tillfälligt,
              för att flytta fram jobb. Ingen av debattörerna här har ens nämnt
              bakgrunden till regeringens förslag om ett tillfälligt ROT-avdrag,
              nämligen att arbetslösheten är nästan tre gånger så stor i byggbranschen
              som i andra branscher. Jag har insett att ingen av de borgerliga
              debattörerna känner särskilt mycket för att bekämpa arbetslöshet.
              Ingen av de borgerliga debattörerna ser arbetslösheten som det
              stora samhällsproblemet i det här sammanhanget. Det är det som
              regeringen har diskuterat.
            </seg>
            <seg xml:id="i-ab8dd94ade2ffcc5-0">
              Om man ska ta upp andra aspekter som jag gärna skulle göra om
              jag hade haft mer utrymme för en annan typ av diskussion om exempelvis
              jämställdhet kan man konstatera att det i regeringens vårproposition
              finns en väldig stimulans av den arbetsmarknad som är ganska dominerad
              av kvinnor exempelvis inom barnomsorgen, förskolan. Där finns
              förslag om 6 000 nya jobb för barnskötare och förskollärare. Det
              finns också andra förslag som i mycket stor utsträckning riktar
              sig till kvinnor. Jag tänker på de många vårdutbildningar som
              föreslås i vårpropositionen.
            </seg>
            <seg xml:id="i-f54bfebd81a28ab9-0">
              Jag är något förvånad när det beskrivs som om denna bekämpning
              av arbetslösheten inte skulle beröra både män och kvinnor jag
              förstår att intresset från borgerligt håll är begränsat. Om man
              bygger om badrummet eller köket hemma antar jag att både män,
              kvinnor och barn har nytta och glädje av det och inte bara en
              del av familjen.
            </seg>
            <seg xml:id="i-578abaec156b10be-0">
              Till sist vill jag bara konstatera att den här debatten är en
              repris men att den tyvärr inte handlar om det som är den egentliga
              bakgrunden till den här debatten, nämligen arbetslöshetsbekämpningen.
            </seg>
          </u>
          <note type="speaker" xml:id="i-3dd6fcfb932b389a-0">
            Anf. 41 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-fca22ca9143c5fd6-2">
            <seg xml:id="i-e4cd366bd9a96631-0">
              Herr talman! Det är tydligt att finansministern skjuter förbi
              målet när han säger att vi inte är intresserade av arbetslösheten.
              I mitt första inlägg i denna debatt påpekade jag att det nya systemet
              i Finland, om vi nu ska hänvisa till det finska exemplet vilket
              torde vara ganska relevant, genererat 1 000 nya jobb. Det är inte
              att förakta.
            </seg>
            <seg xml:id="i-d72f579961443c75-0">
              Finansministern frågar mig om en utvärdering. Nu har det gått
              för kort tid för att utvärdera. Systemet infördes i Finland förra
              året. Jag ber att få hänvisa finansministern till den biträdande
              finansministern i Finland, Arja Alho, som skrev propositionen
              i Finland. Hon har säkert många konkreta tips och idéer till vår
              finansminister. Eller är det måhända så, herr talman, att vi måste
              vänta tills vi ser en kvinnlig finansminister innan vi kan hoppas
              på en proposition liknande den finska?
            </seg>
            <seg xml:id="i-8cba6672432db201-0">
              Finansministern säger också: Vi vill ha ett neutralt skattesystem.
              Vad är då ROT-avdrag? Jo, det är ett undantag från detta system
              som vänder sig enbart till män. Det har den ena efter den andra
              av min kolleger talat om här, och nu gör också jag det. Varför
              är det okej att ta hem en vit medelålders eller yngre bredaxlad
              man med tvättbräda i stället för en kvinna som gör det jobb som
              måste göras hela tiden? Varför är det okej med punktinsatser som
              renovering, ombyggnad och tillbyggnad men inte detta kontinuerliga
              vardagsarbete som handlar om rengöring, tvätt, fönstertvätt, klädstrykning
              och allt möjligt annat sådant?
            </seg>
            <seg xml:id="i-9b3936ef93558ec2-0">
              Jag vet vad jag talar om. Jag är en kvinna som har råd att betala,
              och jag gör det. Jag gör det av beskattad inkomst och till en
              kostnad av 2 600 kr varje månad. Men jag gör mig till språkrör
              för dem som inte har de möjligheterna, som faktiskt tjafsar med
              sin man hela tiden om vem som ska göra vad. Det gör inte vi. Rent
              utan tjafs.
            </seg>
          </u>
          <note type="speaker" xml:id="i-bbabd2d2457df6d4-0">
            Anf. 42 ANNELIE ENOCHSON (kd):
          </note>
          <u who="annelie_enochson_5d2b54" next="cont" xml:id="i-ec4db009cd1937cc-0">
            <seg xml:id="i-8163ee3dbf7f0f27-0">
              Herr talman! Varför vi talar om Finland som ett bra exempel är
              för att de har använt oss som ett bra exempel. Under förra perioden
              när vi hade ett ROT-avdrag tänkte de till och utvecklade ett system
              som blev ett RUT-avdrag. Vi tycker att det var väldigt klokt av
              Finland. Till på köpet är det en kollega till finansministern
              vad gäller den politiska färgen som sedan har vidareutvecklat
              systemet.
            </seg>
            <seg xml:id="i-fa06bb4a525235cc-0">
              Vi ställer oss fullständigt frågande till varför Sverige inte
              kan ta efter och göra så klokt som Finland har gjort. De har bland
              annat minskat arbetslösheten. Om finansministern varit uppmärksam
              hade han hört att jag nämnde detta i mitt första inlägg. Ökad
              sysselsättning är att minska arbetslösheten.
            </seg>
            <seg xml:id="i-73d6abe9800e5738-0">
              Nationalekonomins fader Adam Smith visade i sitt verk The Wealth
              of Nations att de stora klippen när det gäller att skapa välstånd
              erhålls genom de specialiseringsvinster som hushållen kan få genom
              att sälja sitt arbete på marknaden och byta till sig resultaten
              av andra människors arbete. Allt arbete ökar välståndet och tillväxten,
              även hushållsnära tjänster.
            </seg>
            <seg xml:id="i-f31eb464b1eafabc-0">
              Min förhoppning med denna interpellationsdebatt var att regeringen
              skulle se sitt ansvar, lyssna på vad vi säger och försöka se att
              de möjligheter den har för att kunna öka sysselsättningen, som
              den ändå vill, öka välfärden och rensa upp i svartjobbsträsket
              genom att ta till sig de goda exemplen som finns i Finland. De
              finns också i andra länder.
            </seg>
            <seg xml:id="i-97d98f717e4f9baf-0">
              Det är hög tid att handla och agera. Varför är det finare att
              städa på ett kontor än hemma? Varför kan man snickra i ett hem
              men inte städa? Varför ska det bara vara rika eller folk med statsrådslöner
              som i dagens Sverige kan få hjälp i sitt hem? Varför ska en god
              kvinna ta hand om sin egen skit medan tyngre och farliga arbeten
              som ombyggnad och reparationer kan en god man anlita annan arbetskraft
              för? Varför inte solidariskt göra detta själv och inte utnyttja
              annan arbetskraft?
            </seg>
            <seg xml:id="i-d5d2cb116d08696d-0">
              Tack för debatten.
            </seg>
          </u>
          <note xml:id="i-049d68630319802e-0">
            Anf. 43 INGER RENÉ (m):
          </note>
          <u who="annelie_enochson_5d2b54" prev="cont" xml:id="i-c9b9877ac0ec682b-0">
            <seg xml:id="i-b9c8ee656dd4301e-0">
              Herr talman! Om det inte vore så oförskämt skulle jag säga att
              intresset verkar vara begränsat från finansministerns sida att
              lyssna på debatten. Också jag talade om att det försök som man
              gjorde i Kungälv ökade arbetsutbudet. Många personer som inte
              var sysselsatta tidigare blev sysselsatta i den försöksverksamheten.
            </seg>
            <seg xml:id="i-d34d373ce8c8d340-0">
              Det är fortfarande svårt att förstå varför regeringen prioriterar
              ROT-avdraget och inte också avdrag för hushållsnära tjänster.
              Det ser inte särskilt socialdemokratiskt ut i mina ögon. ROT-avdraget
              har en höginkomstprofil. Avdraget utnyttjas av villaägare och
              sommarstugeägare. De som gynnas av ROT-avdragen är byggjobbare.
              Byggarbetare har par préférence högre löner än de som jobbar inom
              den hemnära sektorn. Höginkomstprofilen är tydlig när det gäller
              ROT-avdragen.
            </seg>
            <seg xml:id="i-75bdf304eea69de0-0">
              ROT-avdragen har inte någon jämställdhetsprofil, utan män gynnas
              och kvinnor missgynnas. Det tycker jag också är egendomligt med
              tanke på att regeringen försöker att profilera Socialdemokraterna
              som ett jämställdhetsparti. ROT-avdragen har inte heller någon
              trygghetsprofil. De som arbetar inom byggsektorn har en trygghet
              i sina avtal. De som i dag arbetar inom de hemnära tjänsterna
              har ingen trygghet. De lever i ett land utan trygghet. De vågar
              inte bli sjuka, och de vågar inte vara hemma för att ta hand om
              sina barn. Det är ett trygghetsfritt område. Hur kan det komma
              sig att Socialdemokraterna, i mina ögon, prioriterar så snett?
            </seg>
          </u>
          <note type="speaker" xml:id="i-54c71e0d1b8f2460-0">
            Anf. 44 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-28dd677f125a4792-1">
            <seg xml:id="i-701ad2097b36c775-0">
              Herr talman! När jag hör finansministern till slut komma fram
              med ett svar tittar han på oss och säger: Ingen har berört det
              egentliga problemet, arbetslösheten. Låt mig då ge ett gott tips
              till finansministern. Sök inte på typiskt socialdemokratiskt manér
              alltid en patentlösning på varje enskilt problem. Lyft blicken.
            </seg>
            <seg xml:id="i-1b8adbc27b2be255-0">
              Låt mig skicka med några ord: Ett liv utan RUT är som ett träd
              utan rot, det faller. Det är inte bara ROT-avdrag för att öka
              sysselsättningen för byggarbetarna som vi behöver. Det är förvisso
              bra för byggarbetarna. Visst har ministern rätt när han säger
              att badrummet är till nytta för alla, för både mannen och kvinnan
              i familjen. Men det ska också städas sedan, och det ska fyllas
              på toapapper. Det är icke heller oväsentligt.
            </seg>
            <seg xml:id="i-cefeb9e8baf2b750-0">
              När det gäller arbetslösheten blir det större efterfrågan. Om
              fler har möjlighet till denna tjänst ökar också antalet jobb,
              vilket borde vara bra. Det finns redan ett antal som jobbar i
              denna sektor, men de gör det svart. Det är inte så bra.
            </seg>
            <seg xml:id="i-6841dc5b6121d3d5-0">
              Dessutom vet vi att det till och med finns kommunala bostadsföretag,
              till exempel i Malmö, som har inrättat en sådan service. Där har
              unga invandrarkvinnor fått sin första chans till ett riktigt jobb
              med lön och fått sin första riktiga chans att komma in i svenska
              familjers hem. Integration, herr finansminister, får man där på
              köpet.
            </seg>
            <seg xml:id="i-68c62b0b01f71c85-0">
              Ohälsan, det om något, borde vara finansministerns största problem
              med det antal miljarder som det kostar i kronor och vad det kostar
              i lidande. Där skulle RUT göra livet mycket lättare.
            </seg>
          </u>
          <note type="speaker" xml:id="i-3608d0e606b113e9-0">
            Anf. 45 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-defac90c40db2a92-1">
            <seg xml:id="i-70056828825d388a-0">
              Herr talman! För att bemöta finansministern undrar jag om han
              har besökt Finland och sett på deras exempel eller om det är någon
              utredning på gång för att i varje fall se över problemet. Det
              är den första frågan. Ni måste väl ändå inse att det är ett problem
              som vi har pekat på i dag?
            </seg>
            <seg xml:id="i-f8f0d1eccb351982-0">
              Finansministern säger att skattesystemet är generellt. Jag tycker
              att ROT väldigt mycket riktar sig mot en viss sektor, även om
              det är tillfälligt. Då tycker jag att man kan införa ett tillfälligt
              RUT-avdrag i sådana fall och sedan utvärdera det försöket. Andra
              har också tidigare varit inne på att det visst handlar om att
              bekämpa arbetslösheten. Det är en stor andel kvinnor som är i
              arbetslöshet som säkert skulle kunna få arbeten om det blev en
              vit sektor.
            </seg>
            <seg xml:id="i-3b3cc25af9f3fa05-0">
              Jag tänkte ta ytterligare ett argument. Det handlar om de deltidstjänstgörande
              kvinnorna med familj. De har valt att jobba 75 % och har en mycket
              sämre utveckling i arbetslivet. De har sämre karriärmöjligheter,
              betydligt lägre lön och lägre pensionspoäng med mera. Många av
              de kvinnorna ägnar sin lediga tid det vill säga de 25 % eller
              den lediga dagen åt hushållsarbete.
            </seg>
            <seg xml:id="i-3a34c6bd1add77dd-0">
              Det som var tänkt som en del av föräldraförsäkringen, att kunna
              ägna mer tid åt barnen, ägnar dessa kvinnor åt hushållet. Det
              kan personal inom barnomsorgen intyga. Barnen är kvar på dagis
              medan mamma ofta åker och handlar och gör andra sådana saker som
              är viktiga.
            </seg>
            <seg xml:id="i-cebb63b9dbfd44b5-0">
              Jag tycker att det är en viktig poäng varför kvinnor gör detta.
              Det är för att få livspusslet att gå ihop. Tiden är för dyrbar.
              Att ägna familjeförsäkringen åt de hushållsnära tjänsterna är
              dyrbart. Det är dyrt för arbetsgivaren. Det är dyrt för kvinnorna,
              för barnen och familjen.
            </seg>
            <seg xml:id="i-f2283cbaa29e64c8-0">
              Jag vill avslutningsvis återkomma till min fråga: Varför vill
              inte regeringen åtminstone utreda frågan om ett RUT-avdrag för
              hemnära tjänster?
            </seg>
          </u>
          <note type="speaker" xml:id="i-0e6ec20b5912ead8-0">
            Anf. 46 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-10">
            <seg xml:id="i-4eb334d27e9bb6dd-0">
              Herr talman! Både interpellanterna och de övriga borgerliga ledamöterna
              lyckas hela tiden blanda ihop två tidsperspektiv förmodligen medvetet.
            </seg>
            <seg xml:id="i-c28b2ebb014a031f-0">
              Det handlar om att vi ska ha ett generellt skattesystem som i
              princip inte ska subventionera olika branschområden. Om jag ska
              vara vänlig kan jag konstatera att ingen har sagt emot mig på
              den punkten. Det är väl någon form av tyst instämmande. Man inser
              att vi inte ska ha något subventionerat näringsliv.
            </seg>
            <seg xml:id="i-53e9ef2cdae837df-0">
              Skulle vi ha subventioner i vissa branscher och inom vissa områden
              skulle vi bara flytta jobben från det ena området till det andra.
              Det förbättrar inte samhällsekonomin. Om den insikten finns hos
              interpellanterna och de borgerliga ledamöterna har i alla fall
              ett litet steg tagits under den här diskussionen.
            </seg>
            <seg xml:id="i-373a51514121b3ec-0">
              Interpellanterna och ledamöterna från borgerligt håll lyckas
              blanda ihop det generella perspektivet med de kortsiktiga insatser
              vi måste göra mot arbetslösheten.
            </seg>
            <seg xml:id="i-8595a816a014073c-0">
              Jag är något förvånad över den föraktfulla inställning till byggnadsbranschen
              och byggnadsarbetarna som demonstreras här. Vi har en arbetslöshet
              i byggnadsbranschen som är nästan tre gånger högre än i övriga
              branscher i Sverige. 13 % av byggnadsarbetarna och målarna var
              arbetslösa den senaste månaden. Det verkar inte på något vis bekymra
              någon borgerlig debattör att vi har så hög byggarbetslöshet. Jag
              är väldigt förvånad över att man så lätt överser med byggarbetslösheten.
            </seg>
            <seg xml:id="i-07a0d8d8acdd1a5c-0">
              Till sist vill jag bara konstatera att vi på mängder av områden
              kan göra insatser för att förbättra jämställdheten. Det finns
              en massa sådana förslag i regeringens vårproposition. Jag är förvånad
              över att man blandar ihop de två tidsperspektiven.
            </seg>
            <seg xml:id="i-a80d5e19ca567e36-0">
              Jag förstår att man från interpellanternas sida ropar på RUT-avdrag.
              Riksdagens utredningstjänst, RUT, har ju nyligen redovisat att
              det i de borgerliga partiernas budgetförslag finns ett underskott
              på mellan 20 och 30 miljarder kronor. Det är väl de avdragen som
              ska putsas till på något vis i den diskussionen.
            </seg>
          </u>
          <note xml:id="i-9834d59187f70cde-5">
            Överläggningen var härmed avslutad.
          </note>
          <note xml:id="i-c5fcbb09076f8ef2-0">
            9 § Svar på interpellation 2003/04:404 om förmögenhetsskatten
          </note>
          <note type="speaker" xml:id="i-49144116414911c2-0">
            Anf. 47 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-11">
            <seg xml:id="i-94d9b483c55987c3-0">
              Herr talman! Ulf Sjösten har frågat mig vilka åtgärder jag avser
              att vidta för att förmögenhetsskatten ska kunna tas bort.
            </seg>
            <seg xml:id="i-99af0c754ab75513-0">
              Först vill jag säga att jag inte instämmer i den beskrivning
              som Ulf Sjösten ger av förmögenhetsskatten. Det finns inga omedelbara
              planer på att den ska avskaffas. Det är sant att förmögenhetsskatten
              har en del brister. Det gäller framför allt olikheter i värderingsreglerna
              och vissa undantag från skatteplikten som kan utnyttjas i skatteplaneringssyfte.
              Jag har full förståelse för att det upplevs som orättvist att
              vissa förmögna personer på så sätt kan undgå skatt på delar av
              sina tillgångar. Man får emellertid inte glömma bort att förmögenhetsskatten
              har positiva fördelningspolitiska effekter. Det finns ett starkt
              samband mellan hög inkomst och skyldighet att betala förmögenhetsskatt.
              Den tiondel av befolkningen som har de högsta inkomsterna står
              för omkring 65 % av den inbetalda skatten. Förmögenhetsskatten
              bidrar alltså till en jämnare inkomstfördelning och uppfyller
              de fördelningspolitiska syften som motiverar den.
            </seg>
            <seg xml:id="i-7045f517201386f7-0">
              Det pågår en diskussion mellan regeringen och samarbetspartierna
              om inte bara förmögenhetsskatten, utan även om ett antal andra
              skatter. Regeringen återkommer till riksdagen i samband med budgetpropositionen
              i höst.
            </seg>
          </u>
          <note type="speaker" xml:id="i-b3d88df7ec718d21-0">
            Anf. 48 ULF SJÖSTEN (m):
          </note>
          <u who="ulf_sjosten_0510a5" next="cont" xml:id="i-bbb68c8be5c15a86-0">
            <seg xml:id="i-39d409fc68f52e22-0">
              Herr talman, åhörare på läktaren! Finansministern pratade om
              en repris av debatten tidigare. Det här kanske också blir en repris,
              men jag tror att det är en nödvändig sådan.
            </seg>
            <seg xml:id="i-888af3468d069844-0">
              I torsdags presenterade regeringen sin vårproposition där man
              insiktsfullt konstaterar att det behövs åtgärder för att skapa
              tillväxt och jobb i Sverige. I vårpropositionen finns det många
              konstateranden om vad som behövs, men få konkreta åtgärdsförslag.
            </seg>
            <seg xml:id="i-c0eba5c5fd50fe1d-0">
              Förmögenhetsskatten hindrar tillväxt och utveckling i Sverige.
              Den är en av landets mest skadliga skatter. Den hindrar investeringar
              i Sverige och styr kapital till fel investeringar. Den driver
              kapital ur landet. Beräkningar säger att svenskar i dag har häpnadsväckande
              500 miljarder kronor placerade någon annanstans än i Sverige.
              Svenskt näringsliv bedömer att mer än 1 000 miljarder är placerade
              utomlands.
            </seg>
            <seg xml:id="i-a90e817ff27203c8-0">
              Förmögenhetsskatten är godtycklig och öppnar oanade möjligheter
              till skatteplanering. Den är orättvis. Några av landets rikaste
              personer är delvis skattebefriade, medan vanligt folk som råkar
              ha bott in sig i ett hus som stigit kraftigt i värde tvingas betala.
            </seg>
            <seg xml:id="i-9d054688a32339ed-0">
              Herr talman! Många länder har avskaffat förmögenhetsskatten.
              I dag finns det endast fyra OECD-länder utanför Norden som beskattar
              förmögenhet. De flesta som betalar förmögenhetsskatt i dag är
              småhusägare.
            </seg>
            <seg xml:id="i-d38a35964c4eeb9c-0">
              Det bästa för tillväxt och utveckling i landet hade för regeringen
              varit att lyssna på de borgerliga partierna och inleda en avveckling
              av förmögenhetsskatten som drabbar många normala egnahemsägare.
            </seg>
            <seg xml:id="i-e69906d80f6eccf0-0">
              Herr talman! Inte minst näringslivets organisationer har fört
              fram denna skatts skadliga effekter för tillkomsten av nya jobb
              något som finansministern var inne på i den tidigare debatten.
              Man har också lyft fram frågan om försämrade investeringsförutsättningar.
            </seg>
            <seg xml:id="i-f7ebabd069c927b0-0">
              I Skattebasutredningens betänkande föreslogs att förmögenhetsskatten
              skulle slopas, men regeringen har inte tagit några initiativ för
              att få bort den. I riksdagens debatt om förmögenhetsskatten den
              24 mars i år sade den socialdemokratiske representanten från skatteutskottet
              att förmögenhetsskatten hade god effekt. Man fick ett tydligt
              intryck av att den skulle bestå. Samma dag, den 24 mars, sade
              statsminister Göran Persson att han var beredd att slopa förmögenhetsskatten.
            </seg>
            <seg xml:id="i-5d153b3e107891bd-0">
              Egendomsskattekommittén föreslår att förmögenhetsskatten förändras,
              men också att skattebasen breddas. Göran Persson sade dagen före
              vårpropositionens offentliggörande att förmögenhetsskatten nu
              kunde tas bort. Många däribland jag fick intrycket att vägen till
              att ta bort förmögenhetsskatten skulle finnas med i propositionen.
            </seg>
            <seg xml:id="i-b841445774d048ee-0">
              Var finns den beskrivningen, Bosse Ringholm?
            </seg>
            <seg xml:id="i-eaf425f317a45207-0">
              Jag hävdar att det i dag råder en bred enighet om att förmögenhetsskatten
              har skadliga effekter för god utveckling och tillväxt i Sverige
              och att väldigt många inser vikten av att ta bort denna orättvisa
              och lotteribetonade skatt.
            </seg>
            <seg xml:id="i-5f6e73e11e7f059d-0">
              Skiftande signaler med stor spännvidd den senaste tiden har skapat
              många frågetecken kring regeringens inställning till förmögenhetsskattens
              vara eller inte vara. Därför är min fråga till finansministern
              återigen: Vad vill regeringen egentligen med förmögenhetsskatten?
              Några tankar måste det väl ändå finnas som går att redovisa här
              i dag.
            </seg>
          </u>
          <note xml:id="i-d4e5405153210056-0">
            Anf. 49 GUNNAR ANDRÉN (fp):
          </note>
          <u who="ulf_sjosten_0510a5" prev="cont" xml:id="i-c2dc423127085072-0">
            <seg xml:id="i-df97de75282729f6-0">
              Herr talman! Jag tackar Ulf Sjösten för att han har ställt interpellationen
              och finansministern för svaret.
            </seg>
            <seg xml:id="i-4c8e2d08f7b740c3-0">
              Jag börjar med det ideologiska, som jag brukar.
            </seg>
            <seg xml:id="i-d673d91ae182157e-0">
              Skatt efter bärkraft är något som vi liberaler och ni socialdemokrater
              alltid har hävdat är den grundläggande skatteprincipen. Mot den
              bakgrunden har Folkpartiet också tyckt att förmögenhetsskatt är
              en skatt som rätt utformad innehåller elementet skatt efter bärkraft.
              Sedan har det inträffat att omvärlden och skattereglerna i Sverige
              har blivit sådana att det tyvärr är omöjligt att upprätthålla
              en rättvis fördelning. Principen skatt efter bärkraft har totalt
              urholkats.
            </seg>
            <seg xml:id="i-9d65ddf53deb80c1-0">
              Det är naturligtvis som statsrådet säger att 65 % av en tiondel
              av befolkningen betalar det mesta. Men inom gruppen förmögenhetsskattebetalare
              är det ett rent lotteri. Jag är personligen en mycket god skattebetalare
              beroende på att jag har ett hus som är högt värderat. Jag menar
              att vi inte kan ha det så att det är ett lotteri.
            </seg>
            <seg xml:id="i-b70674c155e63959-0">
              Nu har också Ulf Sjösten redogjort för de olika turer som har
              varit mellan ideologiskt försvar, från den 24 mars, för den här
              skatten till det svar som vi har fått nu. Det centrala ordet i
              svaret finns i meningen Det finns inga omedelbara planer på att
              den ska avskaffas. Det centrala ordet är alltså omedelbara.
            </seg>
            <seg xml:id="i-13789982b0c094dd-0">
              Det innebär att man inte kan veta någonting om inriktningen på
              det här efter de väldigt många uttalanden som har varit. Det har
              varit fråga om halvering, breddning, avskaffande och så vidare.
              Det här tycker jag, herr talman, inte är en bra politik gentemot
              medborgarna, att man inte vet vad som ska gälla. Det tycker jag
              är ett bekymmer utöver allt annat. Det innebär att man gynnar
              dem som jag brukar säga att man inte ska gynna, nämligen skatteplaneringsadvokater.
              Jag tycker inte att det är bra. De gynnas av den här osäkerheten.
            </seg>
            <seg xml:id="i-9143abe5e643a079-0">
              Sedan har statsrådet vid flera olika tillfällen, och det handlar
              min fråga om, sagt att skattesänkningar bör finansieras av den
              grupp som uppbär de skattelättnader som det är fråga om. Men på
              just det här området måste man säga att detta är väldigt svårt
              av den anledning som Ulf Sjösten framhöll och som finns dokumenterad
              i den utredning som dåvarande Riksskatteverket gjorde för något
              år sedan. Där diskuterade man de förmögenheter som till följd
              av förmögenhetsskatterna har flyttat ut, de 500 miljarderna. Varken
              finansministern eller jag kan veta exakt hur mycket det är, men
              det är betydande belopp. Den finansieringskällan är ju i praktiken
              undandragen. Det är en komplikation. Vem ska finansiera detta?
              Ja, det är de kvarvarande som ska finansiera detta, de som inte
              redan har skatteplanerat.
            </seg>
            <seg xml:id="i-3e994b515a20d337-0">
              Jag skulle gärna vilja ställa en fråga till finansministern på
              den punkten. Jag har förståelse för det ideologiska momentet i
              detta. De som drar nytta av saker och ting ska också vara med
              och finansiera. Men är det inte så att det här skapas en dubbel
              orättvisa? Det är de som inte har skatteplanerat som nu också
              måste finansiera den här delen av skattesänkningen. Det tycker
              jag är ologiskt.
            </seg>
          </u>
          <note type="speaker" xml:id="i-dd37fe0635db2369-0">
            Anf. 50 LARS GUSTAFSSON (kd):
          </note>
          <u who="lars_gustafsson_4200e4" xml:id="i-b2f27e95c73aa721-0">
            <seg xml:id="i-218cc8975bd26042-0">
              Herr talman! Jag kommer från ett besök från Skatteverket ute
              i Solna, det här nya skatteverket som är en sammanslagning med
              Riksskatteverket. Det har bildats ett nytt skatteverk. De framförde
              en del synpunkter där, bland annat på det här området. Det var
              därför jag tyckte att det var så intressant att få delta i den
              här debatten. De ville lyfta fram en del synpunkter. De har ju
              yttrat sig över det här med förmögenhetsskatten.
            </seg>
            <seg xml:id="i-bc1952e4a6b77d75-0">
              De sade att det första de bedömer är: Vad är en bra skatt? Jo,
              den ska vara likformig, sade de. Då sade de att det är absolut
              inte förmögenhetsskatten, för den är godtycklig. Man framförde
              också flera synpunkter på hur denna kunde användas och planeras
              genom att man köpte O-aktier vid lämpliga tillfällen strax före
              årsskiftena. På så vis kunde man komma förbi en massa kostnader
              och komma undan skatter som andra, som har fastigheter och annat,
              inte kan göra. Det gör den här skatten ännu mer godtycklig.
            </seg>
            <seg xml:id="i-39d2e4944fbcd377-0">
              Nu säger man i vårpropositionen att man räknar med att få ungefär
              4 miljarder kronor i intäkt. Då är min fråga: Är det de här pengarna,
              de här 4 miljarderna, som är det väsentliga i detta? Eller är
              det en ideologisk låsning? Den fråga man måste ställa sig är ju:
              Har de socialdemokratiska regeringarna i andra länder ingen solidarisk
              profil eller fördelningsprofil? De gör ju faktiskt så att de inte,
              på grund av flera skadliga effekter, behåller någon förmögenhetsskatt.
              De har tagit bort den. Varför skulle inte finansministern och
              den socialdemokratiska regeringen i Sverige kunna tänka sig att
              göra likadant? De andra kan väl knappast sägas ha mindre kunskap
              om effekter av att ha skadliga eller goda skatter.
            </seg>
            <seg xml:id="i-19e7d1aae15c83e0-0">
              Finns det inte en möjlighet för finansministern att haka på finansministrar
              från andra länder som har socialdemokratiska regeringar och följa
              dem så att vi får en likhet? Det är ganska bra med likhet när
              man har konkurrerande flöden av varor och tjänster, som vi har,
              i förhållande till andra länder i Europa. Det skulle vara en fördel
              om vi fick en likhet i olika länder, tror jag. Det vore en fördel
              för Sverige.
            </seg>
          </u>
          <note xml:id="i-9834d59187f70cde-6">
            Överläggningen var härmed avslutad.
          </note>
          <note xml:id="i-eea1878fe60e80fa-0">
            10 § Svar på interpellation 2003/04:414 om illegal införsel av
            narkotiska läkemedel
          </note>
          <note type="speaker" xml:id="i-39ee8dd3c5b8c9de-0">
            Anf. 51 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-12">
            <seg xml:id="i-0de6548fab8b9c82-0">
              Herr talman! Marita Aronson har frågat mig vilka åtgärder jag
              avser att vidta för att förhindra att Rohypnol och andra narkotiska
              läkemedel illegalt förs in i Sverige.
            </seg>
            <seg xml:id="i-e72db45e055e225c-0">
              Inledningsvis vill jag påpeka att Tullverket har en mycket viktig
              roll när det gäller att förhindra olovlig in- och utförsel av
              varor till Sverige. Myndigheten ska själv avgöra hur de resurser
              man förfogar över gör mest nytta för att uppfylla de mål för tullverksamheten
              som regeringen och riksdagen fastställer. I detta ingår att Tullverket
              fortlöpande med utgångspunkt i ärendemängd, trafikströmmar, hotbilder
              med mera ska se över och pröva hur de tillgängliga resurserna
              används.
            </seg>
            <seg xml:id="i-de1c84999ec339d7-0">
              Regeringen har sedan en lång tid tillbaka betonat att tullkontroller
              beträffande narkotika ska ges högsta prioritet. Regeringen anser
              också att Tullverket måste arbeta vidare med åtgärder för att
              verksamheten ska bli effektivare. I detta ingår bland annat att
              förbättra träffsäkerheten i de kontroller som genomförs. Målet
              är naturligtvis att Tullverket ska kunna stoppa större mängder
              av de narkotikaklassade varor som illegalt förs in till Sverige.
            </seg>
            <seg xml:id="i-e0bdd0202582e0e0-0">
              När det gäller Rohypnol har det nyligen tillsatts en arbetsgrupp
              med myndighetsrepresentanter från Sverige, Norge, Litauen och
              Ryssland i syfte att förbättra informationsutbytet länderna emellan.
              Målsättningen är att mer effektivt bekämpa smugglingen av Rohypnol,
              som Marita Aronsson mycket riktigt påpekar främst kommer in till
              Skandinavien österifrån.
            </seg>
            <seg xml:id="i-07ae0249cab1814a-0">
              Jag anser att det i nuläget inte föreligger något behov av att
              vidta några ytterligare åtgärder från regeringens sida.
            </seg>
          </u>
          <note type="speaker" xml:id="i-7980d9d40ae227e1-0">
            Anf. 52 MARITA ARONSON (fp):
          </note>
          <u who="unknown" next="cont" xml:id="i-087a3752d933abb4-5">
            <seg xml:id="i-d4488e7dfbc78349-0">
              Herr talman! Tack, herr finansminister, för svaret. Av svaret
              framgår att finansministern tycker att läget är ganska lugnt,
              att allt fungerar ganska bra och att läget är under kontroll.
              Jag delar inte den uppfattningen. Att 300400 tjänster inom Tullen
              nu försvinner och att tullstationer läggs ned känns inte för mig
              som några tydliga åtgärder för att motverka att till exempel Rohypnol
              förs in i det här landet.
            </seg>
            <seg xml:id="i-74b34d8da68a46ba-0">
              Vi vet i dag att det är stora mängder Rohypnol som kommer in,
              framför allt från öststaterna. Det kommer från Ryssland till Litauen
              och sedan i de allra flesta fall till Sverige. Och vad händer
              när vi nu får fler länder som kommer med i vår europeiska samfällighet
              och gränserna ändras? Det blir lättare när den inre gränsen ändras.
            </seg>
            <seg xml:id="i-d3ea41f0598f7c88-0">
              Jag känner en stor oro. Vi vet att narkotika, sådana läkemedel
              som Rohypnol, är ett jättestort bekymmer. Över huvud taget är
              narkotikan ett av vår tids allra största problem. Droger förstör
              unga människors liv. Familjer trasas sönder i oro och sorg över
              att deras barn dras in i missbruk. Problemet visar inga tecken
              på att minska. Tvärtom ökar det. Jag vet att finansministern är
              engagerad i de här frågorna. Jag är själv jätteengagerad i de
              här frågorna. Jag tycker att vi på något vis måste titta på detta.
              Är det verkligen så att vi ska minska tullarnas och tulltjänstemännens
              antal när vi vet att det är större tryck utifrån än någonsin tidigare?
            </seg>
            <seg xml:id="i-fc45b98f39e058b6-0">
              Rohypnol är inget vanligt läkemedel. Det är ett mycket komplicerat
              läkemedel som gör att människor blir avtrubbade. De tappar minnet
              och förmågan att känna skam och skuld. Man vet egentligen inte
              vad man har gjort när man har tagit det ofta i kombination med
              andra medel. Det är bra att det inte säljs mer i Sverige, men
              vi vet att det som såldes inte ens var en bråkdel av det som var
              bekymret. Det största bekymret är den illegala införseln till
              landet.
            </seg>
            <seg xml:id="i-135be04ff08ceb9f-0">
              I förra veckan träffade jag två doktorer som berättade för mig
              om de jourfall som de hade haft hemma i Göteborg. När de berättade
              var det nästan så att tårarna kom i ögonen. Jag kände: Det här
              är inte klokt! Det var 17-åringar som hade stoppat i sig 20 Rohypnoltabletter
              var. Med lite öl och så vidare blev de fullständigt oregerliga.
              De hade givit sig på en kvinna som var 26 år och slagit henne
              sönder och samman. Hon hade inte dött men hade knivhugg i kroppen.
              Den andra läkaren berättade liknande hemska historier.
            </seg>
            <seg xml:id="i-375f27c05eefef90-0">
              Det är ett farligt läkemedel som strömmar in illegalt i landet.
              Då ska vi lägga ned tullarna. Jag tror att detta är ett vansinnigt
              förslag. I stället borde vi förstås stoppa nedrustningen av tullarna
              och satsa mer resurser på att stoppa småhandlare och debutanter
              till exempel. Det är unga människor som lockas in i missbruket.
            </seg>
            <seg xml:id="i-0cfc6ed435e28039-0">
              Tullen borde också ges ökade befogenheter. På flera ställen har
              jag lyssnat till tullare som har berättat att de skulle kunna
              göra mycket mer. Jag vill fråga finansministern: Är det verkligen
              riktigt att ta bort de här tullarna, att minska tulltjänsterna
              på detta sätt? Jag tycker att det känns väldigt kortsiktigt.
            </seg>
          </u>
          <note xml:id="i-95a0ad80925cae22-0">
            Anf. 53 GUNNAR ANDRÉN (fp):
          </note>
          <u who="unknown" prev="cont" xml:id="i-1ee5309da4d75982-5">
            <seg xml:id="i-55aa42e21e905c11-0">
              Herr talman! Vi har diskuterat olika frågor i dag. Både skatteavdrag
              och förmögenhetsskatt är viktiga frågor. Men den här frågan har
              en annan dimension. Den rör i det yttersta läget liv och hälsa
              för enskilda människor. Jag har haft många debatter med finansministern.
              Jag vill gärna instämma med Marita Aronson. Jag känner också att
              statsrådet har ett större engagemang i de här frågorna än i många
              andra frågor. Jag tror att det är väldigt viktigt att det också
              kommer till uttryck. Ibland kan statsrådets engagemang i andra
              frågor kännas något mindre. Det ska jag gärna medge. Men i den
              här frågan tror jag att det är väldigt viktigt att man visar det.
              Det är våra ungdomar som ytterst drabbas. Det vet jag att statsrådet
              som ungdomsledare är extremt engagerad i.
            </seg>
            <seg xml:id="i-f74df8f2749759e8-0">
              På tullsidan är statsrådet ytterst chef för anslagen. Anslagen
              är viktiga för tullens möjligheter. Vi har tidigare debatterat
              den här frågan. Vi är helt och hållet överens om att Tullverket
              självt måste hantera sina anslag. Jag tackar Marita Aronson för
              att ha ställt denna interpellation. Befogenheterna måste beslutas
              på annat sätt än av skatteutskott och Tullverket. Det är en fråga
              för lagstiftningen.
            </seg>
            <seg xml:id="i-805c75c5a512f911-0">
              Jag instämmer med Marita Aronson att vi har fått en situation
              där tullverkstjänstemän gör mycket goda insatser. Det kan vi säkert
              vara överens om. Den utredning som nu håller på att genomföras,
              som leddes av överdirektören i Tullverket och ledde till en total
              minskning av antalet tulltjänstemän också på spaningssidan sänder
              tyvärr en felaktig signal att det blir något lite lättare att
              ägna sig åt smugglingsverksamhet.
            </seg>
            <seg xml:id="i-58c8d890525fc9b0-0">
              Det är ett budskap som jag har försökt diskutera med finansministern.
              Jag har inte haft någon framgång, men jag vill ändå fråga finansministern.
              Jag noterar att chefen för Tullverket har fått nya arbetsuppgifter
              från den 1 maj. Det är säkert av den anledningen att han är mycket
              duglig. Men det finns en möjlighet att man initierar någonting
              nytt när det kommer till den här frågan. Det är en otroligt viktig
              signal som antyds i svaret och som står i svaret, att det är en
              prioriterad fråga. Men när man har en prioriterad fråga måste
              den vägas mot både resurserna och vad man annars prioriterar.
              Det är skillnad på att ta fast rattfyllerister och att göra vanliga
              hastighetskontroller. Det är viktigare. Man måste prioritera vad
              man gör.
            </seg>
            <seg xml:id="i-9370bf39e7716797-0">
              Jag skulle vara väldigt tacksam om finansministern försökte värdera
              den signal som det minskade antalet tulltjänstemän på spaningssidan
              ger. Kan man möjligtvis tänka sig, om det visar sig att beslagsstatistiken
              framöver är väldigt oroande, att man vidtar andra åtgärder? Jag
              tycker att det är jättebra med en arbetsgrupp med myndigheter
              från Sverige, Norge, Litauen och Ryssland, men jag tror inte att
              det ger intryck på särskilt många smugglare. Där tror jag att
              det behövs andra åtgärder.
            </seg>
          </u>
          <note type="speaker" xml:id="i-c0c51bf43e1aff0e-0">
            Anf. 54 Finansminister BOSSE RINGHOLM (s):
          </note>
          <u who="unknown" xml:id="i-550945171125ac98-13">
            <seg xml:id="i-fb8ab5d2cae2c3bc-0">
              Herr talman! Det är naturligtvis alltid oroande om det förekommer
              illegal införsel av Rohypnol eller andra narkotiska preparat.
              Där har man anledning att vara väldigt uppmärksam. Jag vet att
              Tullverket har ett stort engagemang i den här frågan.
            </seg>
            <seg xml:id="i-2e9b96aa992f3cfc-0">
              Man kan alltid diskutera vilka metoder man ska använda för att
              komma åt den illegala införseln. Den slutsats som Tullverkets
              ledning har dragit är att de behöver förstärka framför allt sin
              tekniska utrustning. De har gjort en egen stor översyn av sin
              organisation och kommit fram till slutsatsen att de vill förstärka
              teknikutvecklingen via röntgenutrustning och annan teknik som
              gör att de kan komma till rätta med illegal införsel, inte bara
              av narkotiska preparat utan även på andra områden där de har viktiga
              uppgifter.
            </seg>
            <seg xml:id="i-29966fab9a72b06a-0">
              Tullverket har två sidor i sin verksamhet. Dels ska de förhindra
              den här formen av illegal införsel av olika narkotiska och andra
              preparat, dels ge service till näringslivet. De har försökt att
              framför allt förenkla och förbättra servicen mot näringslivet
              för att på så vis få mer resurser över till bekämpningen av den
              illegala verksamheten.
            </seg>
            <seg xml:id="i-d3b3ed02c7afcf77-0">
              Jag kan hålla med Marita Aronson om att det är viktigt att ge
              Tullverket större befogenheter. Det handlar inte bara om hur mycket
              resurser man har i form av personal. De har själva i Tullverket
              gjort bedömningen att de behöver mer i form av investeringar och
              teknik. Det handlar också om vilka befogenheter Tullverket har.
              Därför har jag redan tidigare meddelat att vi från regeringens
              sida avser att tillsätta en utredningsman som ska titta på möjligheterna
              att förändra lagstiftningen, inte minst utifrån vad som händer
              vid de nya medlemsstaternas inträde i EU. Vi får andra gränssnitt
              och dylikt i fortsättningen. Avsikten med utredningen är att se
              hur man kan stärka lagstiftningen för att på så vis ge Tullverket
              ökade befogenheter i arbetet.
            </seg>
          </u>
          <note type="speaker" xml:id="i-16662e8a93322b91-0">
            Anf. 55 MARITA ARONSON (fp):
          </note>
          <u who="unknown" xml:id="i-550945171125ac98-14">
            <seg xml:id="i-918f30837b9dd35f-0">
              Herr talman! Vad glad jag blev att finansministern ska tillsätta
              en utredare att titta över det. Det tror jag blir väldigt bra.
              Tullverket behöver andra befogenheter. De säger själva att de
              kan göra så mycket mer men de får inte. Det är dumt att inte utnyttja
              dessa skickliga personer.
            </seg>
            <seg xml:id="i-3644c65b2d828f8b-0">
              Men en annan fråga finns i budgeten. Ni har skurit ned anslagen
              för alkohol- och narkotikabekämpande åtgärder. Det gjorde ni i
              höstas. De har inte kommit tillbaka i vårbudgeten. Där behövs
              också påfyllning. Om vi inte har förebyggande insatser kommer
              kostnaderna att bli enorma för kommuner och landsting som ska
              sköta de ungdomar som kommer in i missbruk. Det är viktigt att
              det finns förebyggande åtgärder. De pengarna hoppas jag kommer
              tillbaka så småningom. Vi i Folkpartiet har satt tillbaka dem,
              men ni i regeringen har tagit bort en del av pengarna.
            </seg>
          </u>
          <note type="speaker" xml:id="i-f3c1fdb3df929e47-0">
            Anf. 56 Finansminister BOSSE RINGHOLM (s):
          </note>
          <u who="unknown" next="cont" xml:id="i-087a3752d933abb4-6">
            <seg xml:id="i-819a89ea925eb005-0">
              Herr talman! Jag delar uppfattningen att vi behöver mer förebyggande
              insatser. Jag vill gärna erinra om att det i regeringens budgetproposition
              i höstas fanns ett stort anslag till idrotten. Vi har ett handslag
              mellan idrotten och regeringen i samhället om att försöka göra
              insatser, både mot alkohol och narkotika. Det är den så kallade
              idrottsmiljarden som delas ut till idrottsorganisationer under
              den här perioden, bland annat i syftet att försöka förebygga missbruk
              när det gäller alkohol och narkotika.
            </seg>
          </u>
          <note xml:id="i-9834d59187f70cde-7">
            Överläggningen var härmed avslutad.
          </note>
          <note xml:id="i-0ba9a413c5183e1f-0">
            Ajournering
          </note>
          <note xml:id="i-43f8c88d78b242b3-0">
            Kammaren beslutade kl. 16.28 på förslag av talmannen att ajournera
            förhandlingarna till kl. 18.00.
          </note>
          <u who="unknown" prev="cont" xml:id="i-1ee5309da4d75982-6">
            <seg xml:id="i-408da4835646f432-0">
              Återupptagna förhandlingar
            </seg>
          </u>
          <note xml:id="i-b2b2f17f1b8cb544-0">
            Förhandlingarna återupptogs kl. 18.00.
          </note>
          <note xml:id="i-417dcbd4830a0932-0">
            11 § Svar på interpellationerna 2003/04:380 och 389 om smärtvården
          </note>
          <note type="speaker" xml:id="i-44146b0b81062dc4-0">
            Anf. 57 Socialminister LARS ENGQVIST (s):
          </note>
          <u who="unknown" xml:id="i-550945171125ac98-15">
            <seg xml:id="i-62a931ff8192332f-0">
              Fru talman! Cristina Husmark Pehrsson har frågat mig vilka åtgärder
              jag avser att vidta för att stimulera landstingen att säkerställa
              smärtpatienters behov av vård och för att stimulera tvärvetenskaplig
              kompetens i syfte att bättre hjälpa patienter med smärta. Hon
              har också frågat mig vad jag avser att vidta för åtgärder för
              att säkra smärtpatienters rätt till vård också där landstingen
              medvetet minskar valfrihet och frångår tidigare vårdgaranti.
            </seg>
            <seg xml:id="i-7d5e38f08df886ce-0">
              Marie Wahlgren har frågat mig vilka åtgärder jag avser att vidta
              för att förbättra behandlingen av smärtpatienter i Sverige och
              för utbildningen kring långvarig och kronisk smärta för framtida
              och nuvarande sjukvårdspersonal. Hon har också frågat vad jag
              avser att vidta för åtgärder för att inkludera smärtläkarnas expertis
              i de beslut som rör sjukförsäkring och rehabilitering av smärtpatienter
              på alla nivåer i samhällets beslutande organ, från försäkringskassans
              riktlinjebeslut till beslut som rör den enskilde patienten.
            </seg>
            <seg xml:id="i-c9b1659de515fa3b-0">
              Då interpellationerna berör samma frågeställning, den svenska
              smärtvården, och ska besvaras vid samma tillfälle lämnar jag detta
              samlade svar.
            </seg>
            <seg xml:id="i-253d29fc32b31f2f-0">
              Ansvaret för vårdens utformning och organisation ligger hos sjukvårdshuvudmännen.
              Landstingen har enligt hälso- och sjukvårdslagen (1982:763) en
              skyldighet att erbjuda god vård åt dem som är bosatta i landstinget.
              Enligt hälso- och sjukvårdslagen ska landstingen ge patienten
              möjlighet att välja behandlingsmetod om det finns flera behandlingsalternativ
              som står i överensstämmelse med vetenskap och beprövad erfarenhet.
              Landstinget ska ge patienten den valda behandlingen om det med
              hänsyn till den aktuella sjukdomen eller skadan och till kostnaderna
              för behandlingen framstår som befogat.
            </seg>
            <seg xml:id="i-3d8a2dcb2e3a80e7-0">
              Eftersom smärta är en varningssignal för skada, sjukdom, felaktig
              livsföring eller livsstil finns frågan att lindra smärta i hela
              vårdkedjan, från graviditet till vård i livets slutskede. Ett
              stort antal sjukdomar kan räknas upp där förekomst av smärta är
              ett allvarligt problem. Enligt min mening ska vården vara så utformad
              att all smärta som är behandlingsbar också behandlas. Onödig smärta
              ska inte accepteras. Det gäller inte minst vården i livets slutskede.
            </seg>
            <seg xml:id="i-5c1084b0dbf9f1f8-0">
              Kunskaperna om smärta och smärtlindring har ökat de senaste åren
              genom insatser inom forskningen. Det är viktigt att nya kunskaper
              om smärta sprids till olika utbildningar. Det är högskolornas
              uppgift att själva upprätta utbildningsplaner och kursplaner som
              anger det närmare innehållet i utbildningarna. Socialstyrelsen
              bedömer vilka områden som behöver lyftas fram och tydliggöras
              i målbeskrivningar för till exempel allmän- och specialiseringstjänstgöring
              för läkare.
            </seg>
            <seg xml:id="i-9442fe6deadee06e-0">
              Ska vi få nya rön att sprida sig på ett sådant sätt att det verkligen
              hjälper människor med smärta är grundutbildningen bara en del.
              Vidareutbildning behövs också. Det är i första hand sjukvårdshuvudmännen
              som ansvarar för att personalen har den kompetens och ges den
              vidareutbildning som krävs för att kunna erbjuda vård av god kvalitet.
            </seg>
            <seg xml:id="i-44862c91cbc66cb0-0">
              I den av riksdagen antagna propositionen Förändringar inom sjukförsäkringen
              för ökad hälsa i arbetslivet (2002/03:89) har regeringen föreslagit
              åtgärder som ska förbättra processen vid sjukskrivning. Den enskilde
              placeras i centrum för att alla resurser snabbt ska kunna sättas
              in för att göra det möjligt för henne eller honom att återgå i
              arbete. En viktig utgångspunkt vid behandling och rehabilitering
              av smärtpatienter är att utgå från ett helhetsperspektiv. Det
              förutsätter ett väl fungerande samarbete mellan berörda aktörer.
              Den 1 januari 2004 trädde lagen (2003:1210) om finansiell samordning
              av rehabiliteringsinsatser mellan allmän försäkringskassa, länsarbetsnämnd,
              kommun och landsting i kraft.
            </seg>
            <seg xml:id="i-f8030a44215d0b6a-0">
              Statens beredning för medicinsk utvärdering, SBU, genomför för
              närvarande en bred genomgång av det vetenskapliga underlaget för
              behandling och omhändertagande av patienter med långvarig smärta.
              Utvärderingen ska belysa behandling av långvarig smärta hos alla
              åldersgrupper och hos både män och kvinnor. Såväl etiska och sociala
              som ekonomiska faktorer ska beaktas. Resultatet av detta arbete
              kommer att redovisas våren 2005.
            </seg>
            <seg xml:id="i-4e47e979a015b250-0">
              I sammanhanget bör också nämnas att staten och Landstingsförbundet
              har kommit överens om att en vårdgaranti som också innefattar
              behandling ska införas. Denna vårdgaranti innebär ett åtagande
              från landstingen att erbjuda behandling i den specialiserade vården
              inom 90 dagar från det att beslut om behandling fattats.
            </seg>
            <seg xml:id="i-456ae2eb866327ba-0">
              Det finns enligt min mening förutsättningar för landstingen att
              bedriva en tillfredsställande smärtvård och rehabilitering med
              den kunskap som finns om detta problem. Förutsättningarna kommer
              dessutom att öka när den nationella vårdgarantin införs. Inom
              SBU pågår studier för att utvärdera olika behandlingsmetoders
              effektivitet vid olika typer av smärta i syfte att ge förutsättningar
              för ett bättre omhändertagande av personer med långvarig smärta.
              Jag vill avvakta det pågående arbetet och vill nu inte föreslå
              ytterligare åtgärder.
            </seg>
          </u>
          <note type="speaker" xml:id="i-38495bd42948e381-0">
            Anf. 58 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-3d88b3ec7998ed07-0">
            <seg xml:id="i-59d0167d845a73e2-0">
              Fru talman! Tack så mycket för svaret, socialministern! Jag ser
              fram emot en fortsatt trevlig debatt här.
            </seg>
            <seg xml:id="i-380ea6a1ee82a6c4-0">
              Smärtpatienter är en grupp där det inte alltid syns utanpå hur
              dåligt man mår inuti. Långvariga smärtproblem präglar en stor
              del av vår befolkning. Jag blev förvånad när jag läste att minst
              var femte person mellan 18 och 75 år lever med långvarig smärta.
              Visste socialministern det?
            </seg>
            <seg xml:id="i-ffa19de92dd6ecfa-0">
              I vissa delar av landet förs nu en debatt om att prioritera vården,
              det vill säga prioritera bort. Man kallar det för att ge rätt
              vård på rätt vårdnivå. Det är någonting som är nytt för många
              patientgrupper, och det har varit högljudda och kraftfulla protester.
              Nu är dock detta inte någonting nytt för landets smärtpatienter.
              De är vana att bli bortprioriterade i vården.
            </seg>
            <seg xml:id="i-be6297a883ce481a-0">
              Låt mig ge ett exempel. På Sommarsol, som driver vård för rehabilitering
              utanför Ängelholm det handlar om ortopediska sjukdomar, reumatism
              och andra smärttillstånd har man nu problem med tomma platser.
              Den remiss som behövs för att få komma dit och få den vård, omsorg
              och lindring som behövs vill nämligen inte alltid klinikerna och
              sjukhusen skriva, och det är en förutsättning för att man ska
              kunna få den vården om man inte vill betala den själv.
            </seg>
            <seg xml:id="i-17f6fd5261fb9d11-0">
              Kliniken som nu kanske väljer att inte skriva den här remissen
              gör detta därför att man då förlorar pengar på kliniken eller
              sjukhuset, för sådana är ersättningsformerna. Man slipper alltså
              lägga ut för vad patienten skulle ha kostat på Sommarsol, men
              samtidigt är det ingenting som säger att man behöver ge den vården
              och omsorgen hemma. Patienten förlorar alltså dubbelt: Man kommer
              inte till Sommarsol, för då förlorar kliniken pengar, och man
              får heller inte vård hemma, för det finns inte någon kompetens
              åter ett argument, socialministern, för att pengarna ska följa
              med patienterna.
            </seg>
            <seg xml:id="i-97e3cfffb11b25b7-0">
              Vi behöver ett nationellt system som inte som i dag låser in
              patienterna i sådana geografiska småfack som kallas landsting
              eller kliniker. Vi behöver ha en nationell finansiering där pengarna
              följer mig som individ om man inte vill betala ur egen ficka,
              förstås. Det är faktiskt många på Sommarsol som tvingas göra det.
            </seg>
            <seg xml:id="i-3bbc423634f650f6-0">
              De flesta är i dag överens om att det största bekymret inom vården
              heter otillräckliga resurser, men också fel använda resurser.
              Att begränsa tillgången till sjukvården sägs vara ett sätt att
              mota Olle i grind, det vill säga spara pengar. Självklart, socialministern,
              förekommer det onödig konsumtion och överkonsumtion av vård, men
              det beror oftast inte på patienten utan på att patienten försummas
              i vården. Han eller hon får inte den vård som efterfrågas.
            </seg>
            <seg xml:id="i-2ce3aa5424b72e33-0">
              Det handlar om en grupp patienter som ofta betraktas som besvärliga
              och krävande och ständigt sittande i väntrummet. Hela tiden hänvisar
              sjukvården vidare. Det är ett annat sätt att spara pengar kortsiktigt.
            </seg>
            <seg xml:id="i-f8e64da2daaa6253-0">
              Vården för de smärtdrabbade är ytterst ett ansvar för socialministern.
              Att skylla på landstingen går inte heller, eftersom landstingen
              i dag egentligen inte är mer än marionetter i socialministerns
              hand. Lagar, regler och öronmärkta pengar är det som styr.
            </seg>
            <seg xml:id="i-02d82badae393b32-0">
              Min fråga är: Vilket råd ska socialministern ge de smärtpatienter
              som inte får den vård de har rätt till? Vad ska socialministern
              säga till alla de smärtpatienter som i dag tvingas betala för
              vården själva?
            </seg>
          </u>
          <note type="speaker" xml:id="i-8ef6e73d71a0492b-0">
            Anf. 59 MARIE WAHLGREN (fp):
          </note>
          <u who="marie_wahlgren_e7505d" xml:id="i-806a5fe461c3bb53-0">
            <seg xml:id="i-ad60802d106e2a85-0">
              Fru talman! Tack för svaret!
            </seg>
            <seg xml:id="i-c1e0eabdb23f458e-0">
              Jag har en faster som när man frågar henne hur det är säger:
              Jo, det är väl okej, men man har ju lite ont. Men det ska man
              kanske ha när man är gammal, säger hon. Men då tittar vi på varandra
              och så skakar vi på huvudet och säger: Nej, det ska man inte.
            </seg>
            <seg xml:id="i-72c53c6b8db1a2a6-0">
              Jag tror att det är ett problem i vårt samhälle i dag att vi
              har en alldeles för stor acceptans för att man ska ha lite ont.
              Det drabbar dem som inte bara har lite ont utan mycket ont. Det
              gör att man inte tar smärta på det allvar som den sjukdomen kräver,
              för jag tycker att smärta i sig är en sjukdom. Det betyder att
              det är många människor i det här landet som faktiskt kommer att
              få leva med smärta. De kommer att få ha ont om inte kunskapen
              och forskningen går framåt väldigt snabbt.
            </seg>
            <seg xml:id="i-a199b5d0f1f5be71-0">
              Men hur ont och hur man upplever smärtan beror väldigt mycket
              på hur vi som samhälle agerar. Det är ofta så att patienter som
              har smärta inte bara lider av den fysiska smärtan utan de lider
              också av smärtan att inte tas på allvar. Jag tror att det är väldigt
              viktigt att vi nu tar ett avstamp mot att politiskt ta smärta
              på fullaste allvar. Jag tycker att det är roligt att vi har den
              här interpellationsdebatten och att det är fler människor som
              är engagerade i detta.
            </seg>
            <seg xml:id="i-8ace6e92caf2a378-0">
              Att det är så många smärtpatienter som upplever att de inte tas
              på allvar i vården är väldigt allvarligt. Berättelser från människor
              som känt sig kränkta av vården är faktiskt allvarligt oroande.
              Jag tror inte att det går att lägga skulden på enskilda läkare
              eller sjuksköterskor utan jag tror att det faktiskt finns ett
              systemfel som gör att man i frustrationen över att inte kunna
              ge rätt vård också behandlar patienten felaktigt socialt. Det
              är därför dags för Sverige att ta de över miljonen människor i
              vårt land som lider av smärta på allvar. Smärtsjukvården måste
              prioriteras upp både politiskt och medicinskt.
            </seg>
            <seg xml:id="i-22dec6711235a24a-0">
              Jag har ställt ett antal frågor till socialministern angående
              smärtpatienternas situation, framför allt med fokus på rehabilitering.
              Skälet till det är att jag tycker att man ser en utveckling som
              går åt fel håll just nu, att vi får mindre resurser till bland
              annat rehabilitering. Cristina Husmark Pehrsson har beskrivit
              det ganska bra i sitt inlägg.
            </seg>
            <seg xml:id="i-743f4bb6574a1c48-0">
              Jag tror också att här finns en tendens även inom professionen
              att smärta fortfarande inte tas på det allvar som den borde tas.
              Det finns vissa utredningar som visar att det är nedprioriterat
              bland läkare att syssla med smärta. Här tror jag att utbildning
              behövs. Därför vill jag fråga socialministern om han är beredd
              att ge Socialstyrelsen i uppdrag att se över vilka krav man ska
              ställa på framför allt allmänläkare när det gäller smärta.
            </seg>
            <seg xml:id="i-3f3a0b4ddd68d497-0">
              Sedan hävdar socialministern i sitt svar till mig att det enligt
              hans mening finns förutsättningar för landstingen att bedriva
              en tillfredsställande smärtvård och rehabilitering med de kunskaper
              som finns om detta problem. Jag upplever att så inte är fallet.
              Jag tycker snarare att det finns både brist på rekommendationer
              och brist på att följa upp att de rekommendationer som finns verkligen
              genomförs. Därför är min fråga till ministern: Är ministern beredd
              att ge Socialstyrelsen i uppdrag att på bred front utvärdera hur
              smärtrehabilitering och smärtbehandling sköts i det här landet?
            </seg>
          </u>
          <note type="speaker" xml:id="i-e15057eb1b4eed8b-0">
            Anf. 60 LARS-IVAR ERICSON (c):
          </note>
          <u who="unknown" xml:id="i-550945171125ac98-16">
            <seg xml:id="i-d4af458843f9e995-0">
              Fru talman! Nästan var fjärde svensk lider av kronisk eller återkommande
              smärta i leder eller muskler. Det visar en studie bland 3 418
              slumpvis utvalda svenskar, en studie som presenterats i tidskriften
              Annals of Rheumatic Diseases.
            </seg>
            <seg xml:id="i-1d88455b8dd23514-0">
              Undersökningen visar också att många tror att ingenting går att
              göra mot värken för den hör till åldern, att man måste leva med
              den. Många säger att de inte vill besvära sin läkare med sådana
              saker som smärta och värk. Många säger att de har sökt behandling
              men inte blivit tagna på allvar och inte fått tillräcklig hjälp.
              Många tar smärtstillande mediciner, mediciner som medför risk
              för överdosering och svåra biverkningar.
            </seg>
            <seg xml:id="i-7842a4980377bf23-0">
              Samtidigt vet vi att massörer, sjukgymnaster, naprapater och
              komplementärmedicin skulle kunna göra mycket för många smärtdrabbade.
              Min fråga till ministern blir därför hur han ser på dessa gruppers
              betydelse när det gäller att effektivisera smärtvården i Sverige.
            </seg>
            <seg xml:id="i-7fb0b0fc6e735b8e-0">
              Är inte Sverige på väg att halka efter när många andra europeiska
              länder har en betydligt mer positiv inställning till vad komplementärmedicinen
              kan betyda? Det finns oändligt många exempel på människor som
              har sökt och fått smärthjälp genom just komplementärmedicin. Är
              det inte rimligt att den enskilde medborgaren får rätt att på
              lika villkor välja behandling inom den komplementärmedicin som
              granskats och befunnits motsvara den traditionella medicinska
              behandlingen?
            </seg>
            <seg xml:id="i-43a5bfb83466da0d-0">
              Onödig smärta ska inte accepteras. Det gäller inte minst vården
              i livets slutskede. Jag citerar ur ministerns svar. Det är en
              viktig synpunkt. Jag har i min yrkesutövning som präst fått se
              hur KVH-teamen har hjälpt till med kvalificerad vård i hemmen
              och kunnat lindra både fysisk och psykisk smärta hos patienterna.
              De kan alltså vara kvar i hemmiljön även i livets slutskede.
            </seg>
            <seg xml:id="i-cf39f0d3440216cc-0">
              Men tyvärr är detta något som inte gäller överallt i Sverige,
              och min fråga till ministern blir därför: Hur ska alla invånare
              kunna få rätt att tillbringa sina sista dagar hemma med ett värdigt
              omhändertagande och en effektiv smärtlindring?
            </seg>
          </u>
          <note type="speaker" xml:id="i-64bdf4e0500377cc-0">
            Anf. 61 Socialminister LARS ENGQVIST (s):
          </note>
          <u who="unknown" xml:id="i-550945171125ac98-17">
            <seg xml:id="i-f3d0240eb5c07bf7-0">
              Fru talman! Ibland undrar jag om inte somliga riksdagsledamöter
              borde ställa upp också i ett landstingsval och diskutera hur man
              organiserar sjukvården i de landsting som enligt riksdagens beslut
              är ansvariga för hur vi organiserar vården. Jag påpekar det därför
              att det är möjligt att man någon gång i framtiden kommer att få
              en majoritet hos svenska folket för att avskaffa landstingen.
              Det förutsätter att Moderaterna ska få majoritet, för det är bara
              Moderaterna som driver den linjen. I övrigt tycker vi i den här
              riksdagen att det är ganska klokt att ha en decentraliserad sjukvårdsorganisation.
            </seg>
            <seg xml:id="i-5c95a566a4503e94-0">
              Det finns en tanke bakom detta som är ganska viktig, nämligen
              om man skulle välja en alternativ modell där man säger att vi
              har en nationell finansiering av sjukvården via försäkring och
              sedan får människor välja var de vill bli behandlad. Det låter
              i förstone bra. Men de som har prövat det det finns många exempel
              på det konstaterar att ingen tar ansvar för planeringen av sjukvården
              på det sätt som är nödvändigt för att kunna möta kroniska sjukdomar,
              för att kunna möta just den typ av problem som vi i dag diskuterar,
              smärta, svårdefinierade smärtupplevelser och liknande.
            </seg>
            <seg xml:id="i-15989f2f7b73bd4e-0">
              Jag är otroligt nyfiken på att se var Moderaterna landar när
              man ska presentera det här systemet. Risken är att ni landar där
              Nya Zeeland landade för exakt tio år sedan då de införde ett system
              där de just lät sjukhusen konkurrera med varandra om patienterna
              och hade en nationell finansiering. De gav upp det därför att
              ingen tog ansvar för den typen av sjukvård som kräver långsiktig
              planering, att någon bygger ut kapaciteten för att möta just den
              här typen av vård.
            </seg>
            <seg xml:id="i-957f73aca9c1065d-0">
              Vi behöver en sjukvård som också fungerar långsiktigt och där
              man gör den seriösa prioritering som handlar om att man bestämmer
              sig för vilka resurser som behöver växa i framtiden, oavsett hur
              människor omedelbart upplever sina behov. Det som har hänt när
              det gäller smärtvården är att det till några delar faktiskt är
              ganska nytt om vi talar om ett 1520-årsperspektiv att man upptäcker
              att smärtbehandling skild från den omedelbara sjukdomen också
              är viktig att lägga in i den vanliga sjukvården.
            </seg>
            <seg xml:id="i-9e490aee47af9456-0">
              Det händer väldigt mycket på det området, men kunskapen behöver
              fördjupas ytterligare. Det är därför jag hänvisar till den stora
              studie som SBU nu har påbörjat och som kommer att presenteras
              nästa år. Det blir jättespännande att se vilka behandlingar man
              kommer att rekommendera och hur man beskriver kunskapsläget när
              det gäller smärtbehandling. Då gör man som vanligt en genomgång
              av hela det internationella forskningsläget. Vi behöver det för
              att kunna diskutera hur vi ska planera, vilket ansvar sjukvårdshuvudmännen
              ska ha för den framtida sjukvården och att våga planera för utveckling
              också av det som inte omedelbart bedöms som kommersiellt gångbart,
              för att använda ett marknadsspråk.
            </seg>
            <seg xml:id="i-510fa9f8a8372b83-0">
              Det är viktigt att konstatera att vi behöver den typen av sjukvårdsorganisation
              vi har för att klara detta, men det krävs också att man snabbt
              tar till sig ny kunskap, att man tar problemen på allvar inom
              sjukvårdsorganisationen och inom landstingen. Jag sade i svaret
              att landstingen har förutsättningar jag sade inte att det fungerar
              därför att de har redskapen och kunskapen finns där. Det är viktigt
              att vi från riksdagens sida påpekar för landstingen vilket ansvar
              de har enligt hälso- och sjukvårdslagen.
            </seg>
            <seg xml:id="i-3b5d56da34d05b49-0">
              Jag ska återkomma till Lars-Ivar Ericsons fråga om komplementärmedicinen
              därför att den kräver en alldeles speciell utläggning. Jag återkommer
              till den i mitt nästa inlägg.
            </seg>
          </u>
          <note type="speaker" xml:id="i-d34fd0e8939c0014-0">
            Anf. 62 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-3d88b3ec7998ed07-1">
            <seg xml:id="i-a8e27ad707bc0586-0">
              Fru talman! Jag tänker inte tala om landsting. Jag tänker tala
              om smärtpatienter. Dessutom behöver Lars Engqvist inte resa ända
              till Nya Zeeland. Det går bra att åka till Oslo och se hur man
              där lagt ned landstingen, politikerna, professionella styrelser
              och statlig finansiering. Det fungerar ypperligt.
            </seg>
            <seg xml:id="i-9c876d6775829d70-0">
              Ojämlik vård och icke-vård ser vi alldeles för mycket av i landet.
              Landstingen kringgår vårdgarantin, och patienterna hindras söka
              vård på andra ställen i Sverige. Vi ser att skillnaderna ökar.
              Jag vill påminna socialministern vad socialdemokratiske kollegan
              Lars Isaksson skrev i Dagens Medicin nr 16 i år.
            </seg>
            <seg xml:id="i-37b5e9e29b7bf244-0">
              Staten drar in 2,6 miljarder kronor från kommuner och landsting
              under 2005, på grund av en slutreglering av pensionsreformen
            </seg>
            <seg xml:id="i-2e26d946811abd3b-0">
              Därmed verkar säger Lars Isaksson, s-ordförande i Landstingsförbundet,
              de pengar regeringen utlovar i vårbudgeten bara bli ett nollsummespel.
            </seg>
            <seg xml:id="i-093c5c067a21346e-0">
              Sedan fortsätter han: Den bilden regeringen målar ut om satsning
              på kommuner och landsting håller inte. Förväntningarna om vad
              vi kan åstadkomma skruvas upp på ett sätt som riskerar att skada
              sektorn.
            </seg>
            <seg xml:id="i-0b7d98f2dd3a5ab0-0">
              Tilltro handlar om att många i dag tror att de får den bästa
              vården utomlands. Jag nämner åter Norge. Man har faktiskt där
              en garanti som säger att man får söka vård inom EU efter tre månader.
              I Danmark är det två månader. Här i Sverige ser Lars Engqvist
              och regeringen vården i Europa som ett hot, som ett hinder, och
              försöker måla upp en fasansfull bild av vad som kommer att hända.
              Säg i stället, Lars Engqvist, att vi i Sverige ska ge den bästa
              sjukvården till smärtpatienter, att vi ska satsa på forskning
              och rehabilitering, och vi ska välkomna patienter från Europa
              till oss. Se inte EU-vården som ett problem. Öppna i stället upp
              och börja konkurrera om patienterna. Det är patienterna värda.
            </seg>
            <seg xml:id="i-f344397f1e0c5571-0">
              I sjukvårdsdebatten förra veckan, Lars Engqvist, framhöll socialministern
              i positiva ordalag de korta köerna för starroperationerna. Jag
              håller med om det. Det är intressant att socialministern tog upp
              just denna diagnos som ett alibi för att svensk offentlig sjukvård
              fungerar. Det är dels ett resultat av vårdgarantin, dels att de
              borgerliga landstingen har släppt in privata vårdgivare. Det är
              tack vare de privata vårdgivarna som köerna för starroperationer
              har gått ned. I Helsingfors med omgivning hade man nästan inga
              köer till starroperation. I Gävle, där man inte hade vårdgaranti,
              är kön fortfarande 136 veckor. Varför säger jag detta? Jo, därför
              att landets smärtkliniker ofta är privata, men landstingen förlänger
              i dag inte vårdavtal och ser inte privata vårdgivare som en tillgång
              utan säger att allt ska vara inom sjukhusets väggar i den offentliga
              sektorn.
            </seg>
            <seg xml:id="i-00213f22852df2f2-0">
              Lars Engqvist talar om mångfald och vikten av alternativ. Ibland
              säger han så, och ibland tar han tillbaka det i Dagens Medicin.
              Sedan säger Lars Engqvist någonting annat i talarstolen. Vi begriper
              oss inte på vad Lars Engqvist egentligen menar. Ibland säger Lars
              Engqvist att alternativ är bra men tar sedan tillbaka.
            </seg>
            <seg xml:id="i-178051b528afbe10-0">
              Det är viktigt, som jag ser det, att vi öppnar upp för alternativ
              och mångfald. Okej, låt oss hålla oss till den öppna vården för
              att göra det enklare för Lars Engqvist. Vad ska Lars Engqvist
              göra för att bevaka en sådan utveckling att vi får en mångfald
              inom smärtenheten, inte minst för de smärtdrabbades skull? När
              kommer vårdgarantin? I sjukvårdsdebatten förra veckan sade Lars
              Engqvist att vi skulle vänta några dagar den kommer snart. Det
              har gått några dagar.
            </seg>
          </u>
          <note type="speaker" xml:id="i-9606ac4eb02e1be2-0">
            Anf. 63 MARIE WAHLGREN (fp):
          </note>
          <u who="marie_wahlgren_e7505d" xml:id="i-806a5fe461c3bb53-1">
            <seg xml:id="i-5ed9ec2aa4dc4eb0-0">
              Fru talman! Lars Engqvist säger, när han väl kommer in på diskussionerna
              om smärtpatienterna, att landstingen har kunskap nog. Jag tror
              faktiskt inte att det är sant. Jag ägnade mig åt att söka lite
              på Socialstyrelsens hemsida kring ord som beskriver smärta. Jag
              sökte på kronisk smärta, långvarig smärta, fibromyalgi typiska
              sökord för området. De ger mellan 5 och 13 träffar på Socialstyrelsens
              hemsida. När jag söker på högt blodtryck får jag 86 träffar. Jag
              tror att det speglar lite hur lågprioriterat smärta är.
            </seg>
            <seg xml:id="i-1e42eea4a0f6fbd3-0">
              Jag tror att det är viktigt att inte bara utredningen pågår utan
              att Socialstyrelsen allmänt tar ett större grepp om frågan. Jag
              tror också att det gäller försäkringskassorna. Det var den andra
              delen av min interpellation till ministern. Försäkringskassorna
              måste också ta frågan på allvar. Det finns en fara när vi försöker
              tvinga fram snabb rehabilitering och när vi fokuserar på att få
              tillbaka folk i arbete vilket är jätteviktigt och vilket vi ska
              att det blir kontraproduktivt därför att man inte lyssnar på till
              exempel de läkare som jobbar med smärtvård.
            </seg>
            <seg xml:id="i-5c505fd71d8b8cd4-0">
              Rehabilitering måste ha ett första fokus. Första fokus när det
              gäller smärtpatienter måste vara att om möjligt naturligtvis göra
              dem friska. Nästa steg om patienten inte blir frisk måste vara
              att hitta ett sätt för människor att hantera och leva med smärtan
              i vardagen. Sedan är nästa steg att komma tillbaka till arbetet.
            </seg>
            <seg xml:id="i-b7232ccb08ca0115-0">
              I dag får jag signaler från till exempel smärtläkare att man
              går på alldeles för fort, vilket gör att efter bara ett par veckor
              tillbaka på jobbet kraschar patienten. Då kommer patienten inte
              alls tillbaka. Man har fått uppleva misslyckandet eftersom det
              inte har funnits kompetent och kunnig rehabvård.
            </seg>
            <seg xml:id="i-a3593278d760f50e-0">
              Jag tänkte läsa upp några siffror. Det kom en utredning 1994
              från Socialstyrelsen om hur rehabvård skulle hanteras. År 2000
              gjorde en läkare en uppföljning av hur det hade gått. Det visade
              sig att 67 % av länssjukhusen saknar multidisciplinära smärtmottagningar,
              vilket var en av de viktigaste sakerna som pekades ut i utredningen.
              55 % av klinikerna saknar minst två läkare som kan arbeta med
              detta. 57 % av klinikerna saknar sjukgymnaster. 76 % saknar psykosocial
              kompetens, trots att man vet att just kuratorer är viktiga och
              en holistisk syn, en helhetssyn, på begreppet smärta är viktig.
              65 % anger att man inte har kompetens för smärtrehabilitering,
              och 63 % angav att man inte kan behandla och rehabilitera patienter
              med diffus långvarig muskuloskeletal smärta.
            </seg>
            <seg xml:id="i-6d7c33d4db385aef-0">
              Det här är skrämmande siffror. Då pratade man om sex år senare,
              och nu pratar man om tio år senare. Situationen är inte bättre
              i dag, snarare sämre. Ministern måste inse att någonting måste
              göras.
            </seg>
          </u>
          <note type="speaker" xml:id="i-1835b7483f72908c-0">
            Anf. 64 LARS-IVAR ERICSON (c):
          </note>
          <u who="unknown" xml:id="i-550945171125ac98-18">
            <seg xml:id="i-7b05dfd73cb4a2ad-0">
              Fru talman! Jag vill göra ett vidare försök att definiera smärtrehabilitering.
              Det är en process som syftar till att människor med smärta ska
              uppnå och behålla bästa möjliga fysiska, intellektuella, psykiska
              eller sociala funktionsförmågor. I dag är olikheterna stora runtom
              i landet vad gäller ekonomiska resurser för rehabilitering och
              utbud av insatser. De som i dag står utanför eller bedöms ha små
              möjligheter att återvända till arbetsmarknaden får inte samma
              insatser som övriga medborgare.
            </seg>
            <seg xml:id="i-32573fd068a0d2cf-0">
              Centerpartiet menar att all rehabilitering måste ses i ett livslångt
              perspektiv och inte bara vara en insats för yrkesverksamma eller
              de som kan rehabiliteras tillbaka till yrkeslivet. Då skulle rehabilitering
              efter fyllda 65 år inte automatiskt kunna hänskjutas till normalt
              åldrande och enbart bli en geriatrisk fråga.
            </seg>
            <seg xml:id="i-4978dc492ab5b230-0">
              Det är också viktigt med en sammanhållen rehabiliteringsprocess,
              där insatserna finns som en helhet och inte som från varandra
              skilda insatser. Det är viktigt med en utvärdering och uppföljning
              av insatserna.
            </seg>
            <seg xml:id="i-aa1c200a34b95517-0">
              Nu kan jag inte bemöta socialministerns åsikter om komplementärmedicin,
              eftersom jag inte har rätt till ytterligare ett anförande, men
              jag vill ändå passa på att berätta hur det kan vara i praktiken.
            </seg>
            <seg xml:id="i-b7acc7be6ec7fa7e-0">
              Fru Svensson vaknar en morgon och har svår värk. Hon har värken
              kvar några veckor, och hon ringer till vårdcentralen och frågar
              efter en tid. Det finns ingen tid. Hon har en väninna som rekommenderar
              biolight -metoden, men den kostar henne tre behandlingar och 500
              kr. Hon vågar inte ta den, utan hon väntar på vårdcentralen.
            </seg>
            <seg xml:id="i-3c1eb40a15a4cf26-0">
              Är det inte rimligt, om det finns en metod som kan hjälpa henne
              mot smärtan, att den också värderas från samhällets sida?
            </seg>
          </u>
          <note type="speaker" xml:id="i-ba7dd8ad5544fa09-0">
            Anf. 65 Socialminister LARS ENGQVIST (s):
          </note>
          <u who="unknown" xml:id="i-550945171125ac98-19">
            <seg xml:id="i-a6b1f151cd7b9b00-0">
              Fru talman! I torsdags tillsatte regeringen en utredning som
              handlar om alternativ eller komplementär medicin. Uppdraget är
              att försöka göra det första registret över de vårdgivare som erbjuder
              alternativa behandlingsformer eller alternativ vård. Det är viktigt,
              därför att det har inte funnits på nationell nivå tidigare. Nu
              ska förutsättningarna för det utredas. I uppdraget ingår naturligtvis
              också att bestämma sig för att registrera sådana alternativa eller
              komplementära behandlingar som är förenliga med vetenskap och
              beprövad erfarenhet.
            </seg>
            <seg xml:id="i-6204c1bd0939fa39-0">
              Det är inte så att det finns en strikt gränsdragning mellan skolmedicinen
              och komplementärmedicinen. De kompletterar verkligen varandra
              i många avseenden, och gränserna förskjuts. Men för första gången
              tar vi nu initiativ till att upprätta ett sådant här register,
              och det är viktigt för att öka kunskapen och också öka möjligheten
              för patienter att söka vård hos vårdgivare som erbjuder den typen
              av behandling. Det är ett första steg i att få en bättre ordning
              än den behandling som har varit fram till nu när det gäller komplementärmedicin.
              Vi beslutade om direktiv och om utredare på regeringssammanträdet
              i torsdags.
            </seg>
            <seg xml:id="i-945f798c958e200c-0">
              Jag måste säga att jag fascineras av Cristina Husmark Pehrsson.
              Oavsett vad vi diskuterar slutar det alltid med en sorts marknadsanpassning
              av sjukvården. Det är en marknadsanpassning om man bestämmer sig
              för att man så definitivt skiljer finansiären från vårdgivaren.
              Om man bestämmer sig, som Cristina Husmark Pehrsson och Moderaterna,
              för att låta pengen följa patienten har man tagit första steget
              till att betrakta patienten som en sorts kund. Vårdgivaren ska
              leva mot kunden, och kunden söker vård. I långa stycken kan det
              resonemanget låta lockande, om man bortser från behovet av just
              långsiktigt ansvarstagande, långsiktig planering för framtidens
              vård.
            </seg>
            <seg xml:id="i-bc24730b57e6328a-0">
              Norge skiljer sig definitivt från det system som jag förstår
              att Moderaterna tänker försöka plädera för, nämligen att staten
              är ansvarig för sjukvården. Vårdgivare och finansiär i sjukhussystemet
              i Norge är ju densamma. Men att skilja det här åt och låta sjukhusen
              konkurrera om kunderna, som det heter, leder ganska snabbt till
              en misshushållning av resurser och till svårigheter att få en
              sjukvård som fungerar. Men det där är Moderaternas problem.
            </seg>
            <seg xml:id="i-85576150caf832b3-0">
              Jag står för en uppfattning, som jag vet delas av en överväldigande
              majoritet av svenska folket och som delas av en överväldigande
              majoritet i Sveriges riksdag, om att vi ska ha en vård som är
              gemensamt finansierad, där vi också har ett ansvar, där huvudmännen
              är både finansiärer och erbjuder vården. Vårdgivarna kan teckna
              avtal med entreprenörer för att få vård i alternativa produktionsformer,
              men huvudmännen är ansvariga både för finansiering och för att
              erbjuda vård.
            </seg>
            <seg xml:id="i-c6d14884a244adf2-0">
              Detta är grundläggande för det sjukvårdssystem vi har i Sverige.
              Jag tror att när vi får en chans att pröva de här alternativen
              2006 förlorar väl Moderaterna än en gång den här frågan, därför
              att folk vill inte ha en marknadsanpassad sjukvård.
            </seg>
            <seg xml:id="i-ba617097cf7bbc1c-0">
              Det vi har ansvar för är att se till att vi stimulerar sjukvårdshuvudmännen
              att verkligen erbjuda den vård som medborgarna förväntar sig.
              Jag har aldrig sagt att vi skulle införa en vårdgaranti tre dagar
              efter presentationen av vårpropositionen. Däremot sade jag att
              vi kommer att redovisa att vi anslår medel. Vi har nu anvisat
              medel och talat om de pengar som finns i budgeten, och vi kommer
              att redovisa mer i detalj hur de ska fördelas när vi presenterar
              budgetpropositionen i september.
            </seg>
            <seg xml:id="i-e1527b09e48b576c-0">
              Vi har tagit det första viktiga steget för att göra det möjligt
              att införa en vårdgaranti redan under nästa år. Det var det jag
              påpekade.
            </seg>
          </u>
          <note type="speaker" xml:id="i-29f825f566f156db-0">
            Anf. 66 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-3d88b3ec7998ed07-2">
            <seg xml:id="i-e5b5b948dbcf4ee9-0">
              Fru talman! Jag vill påminna socialministern om att vi politiker
              är patientföreträdare och inte de bästa på att driva vård och
              omsorg. Där är vi odugliga.
            </seg>
            <seg xml:id="i-238d6a82d931d1f8-0">
              Jag kan notera att Norge klarar sig utan politikerstyrda organisationer
              ute i vården i sina helseföretag. Jag konstaterar att Norge också
              klarar sig utan apoteksmonopol, vilket ger både högre tillgänglighet
              och lägre priser.
            </seg>
            <seg xml:id="i-3f3ff026b23cfba4-0">
              Jag tycker inte att det är fel att vi säger att pengarna följer
              patienten i hennes val. De gör det när Lars Engqvist och jag går
              till tandläkaren. De gör det när Lars Engqvist och jag går till
              sjukgymnasten eller till en privatläkare. Då följer pengarna oss.
              Jag tycker att det är rättvist att det också ska ske för andra
              patienter. Jag tycker att pengarna ska följa oss. Då kan jag välja
              smärtenheten i Helsingborg eller vistelse på Sommarsol, och jag
              kan gå till en massör som ännu inte har fått något vårdavtal.
            </seg>
            <seg xml:id="i-95c800400316406e-0">
              Vi måste också bevaka och bejaka att det finns privata vårdgivare.
              När det gäller forskning och utveckling, socialministern, har
              Moderaterna i sitt budgetförslag ökat regeringens budget till
              SBU med 10 miljoner kronor.
            </seg>
            <seg xml:id="i-3ff94d939dca478b-0">
              Slutligen, socialministern! För flera år sedan kom det en utredning,
              som var helt enhällig, som hette Vård i livets slutskede . Det
              handlar om patienter som också kan ha smärta, som kanske inte
              kan förmedla sig. Den här propositionen kopplar jag ihop med det
              vi diskuterar i dag om smärta. Vi har väntat länge nog på den
              propositionen. Den har aviserats men inte kommit. Vi vet fortfarande
              inte när den kommer. Jag tycker att detta är en otroligt viktig
              och human proposition, och jag vädjar, det sista jag gör i dag,
              till Lars Engqvist: Se till att den propositionen kommer fram!
            </seg>
          </u>
          <note type="speaker" xml:id="i-bb9fedca2e4bf107-0">
            Anf. 67 MARIE WAHLGREN (fp):
          </note>
          <u who="marie_wahlgren_e7505d" xml:id="i-806a5fe461c3bb53-2">
            <seg xml:id="i-0e51b3a9d069fa70-0">
              Fru talman! Det är lite konstigt att hamna i en debatt som skulle
              handla om smärta men som mest handlar om sjukvårdens organisation
              och där organisationen inte brister just för smärtpatienterna.
            </seg>
            <seg xml:id="i-f19ad43751dd3ed5-0">
              Ett av de stora problemen just med behandling av smärta är att
              man behöver länka ihop specialistvården och den nära sjukvården.
              Smärtpatienter behöver ofta ha en långvarig, trygg och välorganiserad
              sjukvård, där olika aktörer inom sjukvården min husläkare, om
              jag ska ta ett gammalt kärt folkpartiförslag, min specialist och
              andra arbetar tillsammans i lag. Om vi ska diskutera sjukvårdens
              organisation är det möjligtvis hur vi genererar en sjukvård som
              just gör det här, att vi arbetar i lag och sätter patienten i
              centrum inte bara i högtidstalen utan också inom vården.
            </seg>
            <seg xml:id="i-e40d541b798bc350-0">
              Jag har pratat en del med mina landstingskolleger, och jag tror
              att vi i alla fall i Skåne kommer att ha en diskussion åt det
              hållet att närsjukvården måste kunna arbeta ihop med till exempel
              specialisterna på rehabsidan, för att kunna ge en sjukvård till
              patienten som är på patientens villkor. Vi måste driva på här
              i riksdagen. Vi måste driva på för att lyfta upp frågorna.
            </seg>
            <seg xml:id="i-4186c35a8dde9ae9-0">
              Vi måste också driva på för att få fram de goda exemplen på hur
              man kan jobba med smärta och med rehabiliteringsvård på rätt sätt.
              Om socialministern och andra aktörer på nationell nivå inte ligger
              på är det en risk att de här patienterna fortsätter att vara bortglömda.
              Det vore ytterst olyckligt.
            </seg>
          </u>
          <note type="speaker" xml:id="i-cf4dc05194baf85c-0">
            Anf. 68 Socialminister LARS ENGQVIST (s):
          </note>
          <u who="unknown" xml:id="i-550945171125ac98-20">
            <seg xml:id="i-b224c536a1b5388e-0">
              Fru talman! Till Marie Wahlgren ska jag säga att det inte är
              så märkvärdigt att vi diskuterar organisation. Det är i själva
              verket så att det är de organisatoriska förutsättningarna för
              sjukvården, de finansiella förutsättningarna och kontrollen över
              kvaliteten som i huvudsak är riksdagens sak.
            </seg>
            <seg xml:id="i-a00fba0600e424b2-0">
              Det är viktigt att vi då och då ventilerar och diskuterar sjukvårdens
              förmåga att leva upp till de krav som olika diagnosgrupper har
              på sjukvården och att vi ska försäkra oss om att ha en kvalitet.
              Men vårt huvudsakliga ansvar är att svara på frågan: Har vi organiserat
              sjukvården så att det finns förutsättningar för de medborgare
              som har uppdrag runtom i landsting eller i kommuner för den delen
              av vården som kommunerna är ansvariga för att leva upp till det?
            </seg>
            <seg xml:id="i-9453ea8626f220ae-0">
              Jag tror att vi har anledning att fundera väldigt mycket på att
              stärka resurserna, ge tydliga anvisningar hur man ska göra, minska
              väntetider och öka tillgängligheten och vara öppen för organisatoriska
              förnyelser. Vi har mycket att göra där. Men ändå blir det till
              sist så att frågan om huruvida sjukvården lever upp till de krav
              patienterna ställer på oss måste ställas till dem som har medborgarnas
              uppdrag att svara för sjukvårdens organisation och kvalitet. Det
              är människor ute i landsting och kommuner.
            </seg>
            <seg xml:id="i-8a7cbc1323124583-0">
              Det blir en balansgång mellan vad vi bör diskutera här och vad
              vi bör ställa för krav på våra landstingsledamöter. Jag menar
              att vi har anledning att ställa höga krav på landstingen. De är
              ansvariga. Det handlar inte om att skylla ifrån sig. Det är bara
              att konstatera att vi i Sveriges riksdag har beslutat om en organisation.
              Då ska vi också kunna diskutera vilka krav vi ska ställa på sjukvården.
            </seg>
          </u>
          <note xml:id="i-9834d59187f70cde-8">
            Överläggningen var härmed avslutad.
          </note>
          <note xml:id="i-89ceab48955e22fc-0">
            12 § Svar på interpellation 2003/04:399 om hemservice till äldre
            över 80 år
          </note>
          <note type="speaker" xml:id="i-30bd040be8da1892-0">
            Anf. 69 Socialminister LARS ENGQVIST (s):
          </note>
          <u who="unknown" xml:id="i-550945171125ac98-21">
            <seg xml:id="i-5a002279d4011cc3-0">
              Fru talman! Inger Lundberg har frågat mig om jag är beredd att
              studera förutsättningarna för att stimulera hemservice åt personer
              över 80 år.
            </seg>
            <seg xml:id="i-91ad8543b5975752-0">
              Utvecklingen inom äldreomsorgen under 1980- och 1990-talen har
              inneburit att andelen äldre som får hemtjänst i ordinärt boende
              har minskat kraftigt. Under de senaste åren har minskningen avstannat.
              Utvecklingen innebär att insatserna har koncentrerats till personlig
              omvårdnad medan möjligheterna att få hjälp med serviceinsatser
              har begränsats.
            </seg>
            <seg xml:id="i-752ec7bc4fac3edf-0">
              Samtidigt kan vi konstatera att många äldre människor under åldrandet
              får behov av hjälp med serviceinsatser av olika slag. När i livet
              som detta sker och hur omfattande behov som uppkommer beror främst
              på hälsa och funktionsförmåga hos den enskilde. Tillgång till
              hjälp med serviceinsatser är ibland en avgörande faktor för den
              äldres möjligheter att bo kvar i ordinärt boende och leva ett
              självständigt liv. I olika sammanhang har framförts att sådana
              insatser kan fungera förebyggande och kan bidra till att uppskjuta
              eller förhindra mer omfattande vård- och omsorgsbehov i ett senare
              skede.
            </seg>
            <seg xml:id="i-cbffe0db4337445a-0">
              Enligt gällande lagstiftning, socialtjänstlagen, ska kommunerna
              tillhandahålla stöd och hjälp i hemmet för äldre som behöver sådana
              insatser. Begreppet hemtjänst är inte definierat i lagtexten men
              av tidigare förarbeten framgår vilka insatser som ska ingå i hemtjänsten.
              Bland annat framgår att personlig omvårdnad ingår i hemtjänsten.
              Men det framgår också tydligt att hemtjänsten ska innefatta uppgifter
              av servicekaraktär, bland annat praktisk hjälp med hemmets skötsel,
              såsom städning och tvätt, tillredning av mat samt ärenden av olika
              slag som till exempel inköp. I socialtjänstlagen regleras också
              kommunens rätt att ta ut avgifter för bland annat insatser inom
              äldreomsorgen. Dessa regler syftar till att skydda den äldre mot
              för höga avgifter och därmed göra det möjligt för alla som behöver
              sådana insatser att ta emot dem och inte behöva avstå av ekonomiska
              skäl.
            </seg>
            <seg xml:id="i-8360a585a4b8dfda-0">
              Den parlamentariska äldreberedningen Senior 2005 har utrett förutsättningarna
              för kommunerna att tillhandahålla viss hemtjänst utan behovsprövning.
              Resultatet redovisas i slutbetänkandet Äldrepolitik för framtiden.
              100 steg för trygghet och utveckling med en åldrande befolkning
              (SOU 2003:91) samt en särskild bilagedel med titeln Service i
              hemmet . Av redovisningen framgår att det dels finns kommunalrättsliga
              problem med att kommunerna erbjuder service i hemmet utan behovsprövning,
              dels att behovsprövningen är förutsättningen för att tjänster
              ska vara befriade från moms. Slutbetänkandet remissbehandlas för
              närvarande, och remisstiden går ut den 30 september 2004.
            </seg>
            <seg xml:id="i-5a46918b23ea46d0-0">
              Regeringen har inlett diskussioner med företrädare för Svenska
              Kommunförbundet och Landstingsförbundet om möjligheterna att utveckla
              bland annat kvaliteten och tillgängligheten i vård och omsorg
              för äldre. Förutsättningarna för kommunerna att erbjuda hemtjänst
              utan den traditionella biståndsbedömningen är ett område som tas
              upp i dessa diskussioner. Ett viktigt underlag i detta arbete
              är materialet från Senior 2005.
            </seg>
            <seg xml:id="i-fb7fb263afc40d31-0">
              Jag avser inte att vidta några ytterligare åtgärder i denna fråga
              innan remissbehandlingen och diskussionerna med Svenska Kommunförbundet
              är avslutade.
            </seg>
          </u>
          <note type="speaker" xml:id="i-ddf88e4844dde0e1-0">
            Anf. 70 INGER LUNDBERG (s):
          </note>
          <u who="carin_lundberg_b998a6" xml:id="i-9dcbfec9864b7b11-0">
            <seg xml:id="i-c55b7530802c8fc0-0">
              Fru talman! Jag vill tacka ministern för svaret. Jag är glad
              över att ministern tar upp frågan om hemservice till äldre i diskussionerna
              med Kommunförbundet och Landstingsförbundet. Jag har naturligtvis
              respekt för att det inte vidtas åtgärder innan de är klara. Men
              jag är lite otålig.
            </seg>
            <seg xml:id="i-d493d40f107825cf-0">
              Det gjordes ett riksintressant försök med hemservice i Örebro
              för nästan fyra år sedan. Jag tror att många är överens om att
              det är ett bekymmer att vi å ena sidan har ett växande behov av
              service åt äldre och å andra sidan har en utveckling där alltmer
              av hemtjänstens uppgifter äts upp av den kvalificerade omvårdnaden.
            </seg>
            <seg xml:id="i-e86526af4790d557-0">
              Det var just det som Kommunalarbetareförbundet såg när man drog
              i gång projektet 80-plus i Örebro. Låt mig påminna om vad det
              handlade om. Det handlade om att både ge bra jobb åt människor
              som varit långtidsarbetslösa och ge god service åt äldre.
            </seg>
            <seg xml:id="i-29e6c231f16e7aaa-0">
              Man startade i tre kommundelar i Örebro med att låta alla som
              var över 80 år köpa högst fyra timmars servicetjänster i månaden
              till ett pris av 75 kr i timmen. Det handlade om städning, fönsterputs,
              matlagning och andra praktiska uppgifter i hemmen. Det förekom
              ingen biståndsprövning. Försöket var mycket uppskattat. Jag tror
              att det var uppåt ett par hundra hushåll som utnyttjade tjänsten.
              De utnyttjade ett par timmar per månad. Det handlade ofta om tyngre
              städning.
            </seg>
            <seg xml:id="i-ebfaf5d03b2af3c5-0">
              Det är insatser som är viktigare än vad vi tror. 2025 % av dem
              som är över 80 år orkar inte med de reguljära städuppgifterna
              i hemmet, och långt fler orkar inte med till exempel fönsterputs
              och en del andra riktigt tunga uppgifter. Samtidigt gav det jobb
              till två långtidsarbetslösa. Det var två personer som sedan kom
              ut på den öppna arbetsmarknaden.
            </seg>
            <seg xml:id="i-fe32725ad28accc8-0">
              Avsikten var från början i projektet att Örebro kommun, Länsarbetsnämnden
              i Örebro län och Kommunalarbetareförbundet på riksnivå skulle
              driva projektet tillsammans. Nu blev det Kommunal och Länsarbetsnämnden
              som fick driva det. Skälet till det var att kommunen inte fick
              gå in med en ekonomisk insats i projektet. Det blev överklagat,
              och det ansågs ligga utanför den kommunala kompetensen att gå
              in i projektet på det sättet. Det gick ändå bra. Kommunalarbetarna
              gjorde en ordentlig insats. Länsarbetsnämnden gick in med sin
              insats. Men ska det bli någonting av den här typen av verksamheter
              måste också kommunerna ha en reell möjlighet att gå in.
            </seg>
            <seg xml:id="i-5460e3d71327609e-0">
              Jag tror också att det finns anledning att pröva om det inte
              fordras någon form av skattesubventioner. Vi vet hur hårt trängda
              kommunerna är av anspråk på andra områden. Det finns stora samhällsekonomiska
              vinster i att jobba på det sätt som kommunalarbetarna drog upp
              riktlinjerna för. Jag är väl medveten om att ministern inte sätter
              ned någon fot i dag. Men det vore spännande att höra om ministern
              ändå inte är öppen för att föra resonemang både kring frågan om
              den kommunala kompetensen och kring finansieringsfrågorna på längre
              sikt.
            </seg>
          </u>
          <note type="speaker" xml:id="i-0f1f2d844d219533-0">
            Anf. 71 Socialminister LARS ENGQVIST (s):
          </note>
          <u who="unknown" xml:id="i-550945171125ac98-22">
            <seg xml:id="i-f1b6d2384c151e76-0">
              Fru talman! För lite mer än ett år sedan skrev jag en debattartikel
              som publicerades på Dagens Nyheters debattsida. Problemet med
              den typen av artiklar är ofta att man inte själv sätter rubriken.
              Rubriken sätts ofta av redaktören. Rubriken ledde fram till en
              missuppfattning av syftet med artikeln, i varje fall i vissa kretsar.
            </seg>
            <seg xml:id="i-87ee2a64993e2712-0">
              Min tanke var just att peka på att man bör ta till vara just
              erfarenheterna från inte bara Örebro utan också andra kommuner
              som haft motsvarande verksamhet fast inte på samma sätt. Man har
              erbjudit olika former av utvecklad hemtjänst där man inte behovsprövar.
              Jag tyckte att det fanns anledning att gå vidare med detta.
            </seg>
            <seg xml:id="i-cc9d0be5b5fd05d2-0">
              Jag tror att vi i framtiden måste organisera verksamheten på
              det sättet att vi prövar vilket behov av stöd från kommunen som
              medborgaren har. Men det ska också finnas en möjlighet för mig
              som äldre att efterfråga en service av god kvalitet där jag kan
              lita på att det finns någon som tar ansvar för att det fungerar
              och där jag kan sätta min tillit till verksamheten. Vi behöver
              hitta ett sätt att komplettera den äldreomsorg som finns inom
              det nuvarande systemet med en möjlighet för mig som äldre att
              efterfråga en hemtjänst eller hemservice som kommunen kan organisera
              och överlåta till andra att driva men ändå ta ett ansvar för.
            </seg>
            <seg xml:id="i-f63f0f9b6cfb4d7a-0">
              I vilken mån detta ska vara subventionerat och på vilket sätt
              man ska bedöma insatsen eller biståndet är en fråga som är viktig
              att diskutera. Senior 2005 har ju funderat på detta och redovisar
              olika förslag. Dessutom finns det en rad reservationer i utredningen
              kring alternativa modeller.
            </seg>
            <seg xml:id="i-6e8664dfe0fceabe-0">
              Jag tycker att det är viktigt att vi gör någonting åt detta.
              Jag är öppen för att diskutera frågan och dra nytta av det som
              hände i Örebro och det som har skett i andra kommuner. Det gäller
              att försöka skapa ett system där man kompletterar den äldreomsorg
              som är biståndsbedömd i dag med en service som kommunen kan arrangera
              och ställa till förfogande för mig som äldre där man också betalar
              ett subventionerat pris eller ett självkostnadspris. Om det ska
              subventioneras får vi problem med nuvarande regler i kommunallagen.
              Om det däremot bara handlar om att erbjuda det till självkostnadspris
              behöver man inte bekymra sig om kollisioner med kommunallagen.
              Men mer i detalj hur det ska gå till vill jag att vi ska diskutera
              tillsammans med kommunerna. Jag hoppas att kunna redovisa en modell
              när våra diskussioner med Kommunförbundet är avklarade och när
              vi har fått in remissyttranden över utredningen.
            </seg>
          </u>
          <note type="speaker" xml:id="i-1a853d43a99a9b4d-0">
            Anf. 72 INGER LUNDBERG (s):
          </note>
          <u who="carin_lundberg_b998a6" xml:id="i-9dcbfec9864b7b11-1">
            <seg xml:id="i-8848d38d1fe16474-0">
              Fru talman! Jag tycker att det är alldeles utmärkt att ministern
              tog upp debatten. Det är bra att vi får föra en lågmäld diskussion
              om de här frågorna i dag. Jag tror att det är viktiga frågor.
              Det handlar både om hur vi ska kunna erbjuda hemservice åt äldre
              och vilka sysselsättningstillfällen det kan ge.
            </seg>
            <seg xml:id="i-941f6501cd9ff42d-0">
              Den första frågan handlar naturligtvis om att organisera och
              erbjuda ett utbud av tjänster. Men jag tror inte att man får blunda
              för att det också bör föras en diskussion om subventioner. Priserna
              för de här tjänsterna är inte låga på den vita marknaden. Det
              handlar om ca 225 kr i timmen. Det är inga problem för dem som
              är i yrkesaktiv ålder och där båda arbetar. Man avgör själv vilka
              tjänster man vill köpa. Men det är väldigt tufft för den utsatta
              pensionären. Man har kanske bara en pension i hushållet och är
              mer eller mindre tvungen att använda den här typen av tjänster
              för att orka med.
            </seg>
            <seg xml:id="i-a55b33a93e4fd452-0">
              Jag tycker inte heller att vi ska blunda för att vi faktiskt
              äger ett allvarligt sysselsättningsproblem. Det behövs arbetsintensiva
              jobb som inte kräver så kvalificerad grundutbildning som de flesta
              jobben på arbetsmarknaden gör i dag. De borgerliga vill lösa detta
              med en generell avdragsrätt för arbetsintensiva tjänster i hemmen.
              Jag tror inte på det. Jag tror att vi låser in alltför stora delar
              av arbetskraften i jobb där man inte kommer vidare. Där har man
              inte samma skäl att gå in med en subvention som man har när det
              gäller de äldre.
            </seg>
            <seg xml:id="i-9c0372a8e22dc533-0">
              Jag tror också att det finns väldigt speciella skäl att avlasta
              just hemtjänsten. Jag har varit ute en hel del i hemtjänsten och
              sett att den fungerar väldigt väl, men själva servicedelen fungerar
              inte så bra. Städningen kommer ofta på mellanhand. Man har gjort
              upp om städning hos en åldring, men dagen därpå är det någon som
              kommer hem från lasarettet och då måste hemtjänstens personal
              gå dit i stället för att utföra de här mer regelmässiga sysslorna.
              Om man kunde föra över dem till en annan organisation skulle det
              bli betydligt tryggare.
            </seg>
            <seg xml:id="i-0cd0ebcaac9bc0dc-0">
              I Örebro tog man 75 kr i timmen för den här typen av tjänster.
              Då fanns det uppenbart en efterfrågan. Det är mycket möjligt att
              man kan gå en bit till och att 75 kr är lågt, men dessa 225 kr
              är sannolikt högt. Vi vet också att det är väldigt svårt att få
              kommunerna att orka med att ta mellanskillnaden. Så stort är trycket
              på kommunerna. Den som kanske har den största samhällsekonomiska
              glädjen av att vi kan öppna den här typen av arbetsmarknad är
              nog staten. Det är rimligt att staten tar ut en skatt på den här
              typen av tjänster, men det behöver kanske inte vara lika höga
              skatter som vi tar ut i dag. Man kanske kan ha någon form av subvention,
              till exempel det som seniorutredningen var inne på, nämligen att
              man avstår från att ta ut moms.
            </seg>
            <seg xml:id="i-3fbc168d7e25d9d3-0">
              Fru talman! Det är en komplicerad fråga vi diskuterar. Jag tycker
              att det är värdefullt att vi har fått gå in i diskussionen. Jag
              ser fram emot de överläggningar som ministern har med de båda
              förbunden.
            </seg>
          </u>
          <note xml:id="i-9834d59187f70cde-9">
            Överläggningen var härmed avslutad.
          </note>
          <note xml:id="i-42457ea604d41176-0">
            13 § Svar på interpellation 2003/04:425 om hjärnskador
          </note>
          <note type="speaker" xml:id="i-af794598379a67d6-0">
            Anf. 73 Socialminister LARS ENGQVIST (s):
          </note>
          <u who="unknown" next="cont" xml:id="i-087a3752d933abb4-7">
            <seg xml:id="i-fccf5e8f7aab7fbb-0">
              Fru talman! Lars-Ivar Ericson har frågat mig vilka åtgärder jag
              avser vidta för att informera om och förebygga hjärnskador samt
              för att förbättra rehabiliteringen för dem som drabbats av hjärnskador.
            </seg>
            <seg xml:id="i-45b0023903902b43-0">
              I hälso- och sjukvårdslagen, HSL, klargörs vikten av förebyggande
              arbete. Med hälso- och sjukvård avses åtgärder för att medicinskt
              förebygga, utreda och behandla sjukdomar och skador. Vidare stadgas
              hälso- och sjukvårdens ansvar för habilitering och rehabilitering.
              Habilitering och rehabilitering samt tillhandahållande av hjälpmedel
              ska planeras i samverkan med den enskilde och av planen ska planerade
              och beslutade insatser framgå.
            </seg>
            <seg xml:id="i-7c7556d006fe9c5f-0">
              I april 1997 ställde sig riksdagen bakom de riktlinjer för prioriteringar
              inom hälso- och sjukvården som regeringen föreslagit i propositionen
              Prioriteringar inom hälso- och sjukvården (prop. 1996/97:60).
              Prioriteringsgrupperingen utgörs av etiska principer omsatta på
              sjukdomstillstånd och patientgrupper med olika behov. I prioriteringsgrupp
              ett ingår bland annat vård av svåra kroniska sjukdomar och vård
              av människor med nedsatt autonomi och i prioriteringsgrupp två
              återfinns prevention och rehabilitering/habilitering. Genom riksdagens
              beslut klargörs att den som har det största behovet av hälso-
              och sjukvård ska ges företräde till vården.
            </seg>
          </u>
          <note xml:id="i-d8fe2fae73b00e21-0">
            Det är i detta sammanhang viktigt att lyfta fram vinsterna av
            en fungerande samverkan. Genom en lagändring som trädde i kraft
            den 1 juli 2003 har kommuner och landsting getts befogenhet att
            i gemensam nämnd bland annat fullgöra uppgifter reglerade i hälso-
            och sjukvårdslagen (1982:763), socialtjänstlagen (2001:453) och
            lagen (1993:387) om stöd och service till vissa funktionshindrade.
            Samtidigt skärptes kraven på gemensam planering vid utskrivning
            från slutenvården genom ändringar i lagen (1990:1404) om kommunernas
            betalningsansvar för viss hälso- och sjukvård.
          </note>
          <u who="unknown" prev="cont" xml:id="i-1ee5309da4d75982-7">
            <seg xml:id="i-cf1b0b940281a48f-0">
              I propositionen Finansiell samordning inom rehabiliteringsområdet
              (prop. 2002/03:132) framhålls de vinster, för såväl individ som
              samhälle, som kan skapas av arbete i multidisciplinära team. Genom
              att i samverkan bygga upp en struktur av anpassade funktioner,
              såsom rehabiliteringsteam, skapas förutsättningar för tidiga utredningar
              och rehabiliteringsåtgärder. I detta sammanhang vill jag också
              framhålla att avstämningsmöten fyller en viktig funktion. Genom
              gemensamma möten, där den enskilde, försäkringskassan, den ansvarige
              läkaren, arbetsgivaren och företagshälsovården deltar, skapas
              förutsättningar att klarlägga det medicinska tillståndet, arbetsförmågan
              samt behovet av och möjligheterna till rehabilitering.
            </seg>
            <seg xml:id="i-b0b1f52f317fea42-0">
              Socialstyrelsen är nationell expert- och tillsynsmyndighet för
              verksamhet som rör hälso- och sjukvård. Styrelsen har till exempel
              tagit fram nationella riktlinjer för strokesjukvården samt granskat
              hur hälso- och sjukvården tillämpat dessa. Socialstyrelsen har
              också fått i uppdrag att kartlägga tillgången till habilitering
              och rehabilitering för vuxna med funktionshinder. Rapporten har
              just inkommit till Socialdepartementet och är föremål för beredning.
              I detta sammanhang vill jag också framhålla att Statens beredning
              för medicinsk utvärdering, SBU, fyller en viktig funktion i egenskap
              av utvärderare av sjukvårdens metoder.
            </seg>
            <seg xml:id="i-9a0a977b215defbf-0">
              Internationella utvärderingar visar att Sverige inom flera områden
              bedriver medicinsk forskning på högsta internationella nivå. Den
              medicinska forskningen förstärktes från 2004 genom ett resurstillskott
              till Vetenskapsrådet med 25 miljoner kronor. Staten träffade i
              juni 2003 ett nytt avtal, ALF, med sex landsting om samarbete
              kring grundutbildningen av läkare, medicinsk forskning och utveckling
              av hälso- och sjukvården.
            </seg>
            <seg xml:id="i-6a987f98bd6468b7-0">
              Detta avtal medför att ersättningen till de aktuella landstingen
              för kliniskt inriktad medicinsk forskning höjs med 25 miljoner
              kronor från 2005. Jag vill också lyfta fram att flera forskningsfinansiärer
              under 2003 har beslutat att göra en gemensam satsning för att
              stärka Sveriges position inom neurovetenskap. Satsningen Swedish
              Brain Power omfattar totalt 100 miljoner kronor under fem år och
              syftar till att knyta ihop grundforskning och tillämpad vårdforskning
              för att kunna ställa tidigare diagnoser och erbjuda bättre behandling
              av neurorelaterade sjukdomar.
            </seg>
            <seg xml:id="i-48f20c34f203bbca-0">
              Avslutningsvis kan konstateras att landstingens ansvar inom prevention
              och rehabilitering har tydliggjorts på flera sätt och att regeringen,
              i olika sammanhang, har markerat vikten av utveckling inom dessa
              områden. Med utgångspunkt i detta förutsätter jag att landstingen
              nu aktivt arbetar vidare i enlighet med de riktlinjer för prioriteringar
              som riksdagen beslutat om. Jag avser att följa detta arbete med
              största intresse.
            </seg>
          </u>
          <note type="speaker" xml:id="i-ee4f52ccb6eb29c6-0">
            Anf. 74 LARS-IVAR ERICSON (c):
          </note>
          <u who="unknown" xml:id="i-550945171125ac98-23">
            <seg xml:id="i-708c15973fee1c4a-0">
              Fru talman! Jag vill börja med att tacka ministern för ett intressant
              och utförligt svar. Jag ser den här interpellationsdebatten som
              en naturlig fortsättning på vårt samtal i januari, då vi diskuterade
              vården av yngre och medelålders dementa. Jag kan berätta att jag
              i går fick veta att det förhoppningsvis håller på att lossna lite
              på den fronten när det gäller kommunernas vilja att placera de
              boende. Jag nämnde ett fall där man hade nio platser men endast
              en placering. Nu finns det två där. Men vårdgivaren måste få flera
              boende före årets slut. Annars finns inte ekonomiska förutsättningar
              att fortsätta. Jag vill därför passa på att återigen vädja till
              ministern att i olika sammanhang bevaka att yngre och medelålders
              dementa slipper att vårdas tillsammans med 80- och 90-åringar.
            </seg>
            <seg xml:id="i-12b5fafe30282497-0">
              Men demens är bara en del av det som kan drabba vår hjärna. Jag
              vill nu återgå till dagens interpellationsfråga. Det gäller först
              hur viktigt det är att informera och förebygga. Ministern berör
              i sitt svar vikten av förebyggande arbete, som klargörs i hälso-
              och sjukvårdslagen. Det vore intressant att få veta lite mer om
              detta förebyggande arbete. Handlar det om att förebygga hjärnskador
              genom bedrivande av folkhälsoarbete, där det visas hur det vi
              äter och dricker och hur droger och fysisk inaktivitet kan bidra
              till hjärnskador?
            </seg>
            <seg xml:id="i-94d756ae93189db8-0">
              Hur ser ministern vidare på hjälmtvång för cyklister? Hjälmen
              skulle rädda livet på 35 cyklister varje år, och tusentals cyklister
              skulle slippa men för livet i form av inlärningsproblem, talsvårigheter,
              domningar och koncentrationssvårigheter, allt orsakat av omkullkörning
              på cykel när cyklisten inte har haft hjälm på huvudet.
            </seg>
            <seg xml:id="i-1a5c5cccef58ad71-0">
              Så över till forskningen. Svensk forskning om hjärnan och dess
              sjukdomar har gott anseende i hela världen. Det är ändå paradoxalt
              nog så att staten satsar för lite på forskning. Framstående svenska
              hjärnforskare tvingas ofta åka runt i Europa och USA för att be
              om pengar till fortsatt forskning.
            </seg>
            <seg xml:id="i-e1899ca5163bac71-0">
              Man räknar med att i en genomsnittlig svensk forskargrupp måste
              en av fyra forskare använda hela sin arbetstid bara åt att söka
              bidrag. Den neurovetenskapliga forskningen får i USA 1 000 kr
              per invånare och år. I Sverige är motsvarande summa 100 kr.
            </seg>
            <seg xml:id="i-f3bb2cb81d582ce7-0">
              Botemedel för våra vanligaste hjärnåkommor finns inom räckhåll.
              Det är inte fråga om gåtan kan lösas utan om när. Fanns det större
              resurser skulle vi kunna underlätta för dem som exempelvis drabbas
              av Parkinson och Alzheimer. Demenssjukdomarna är i dag något av
              en tickande bomb. Vår åldersstruktur i kombination med att vi
              lever allt längre väcker ekonomisk oro. Redan i dag kostar demenssjukdomarna
              mer än all cancer och alla hjärt-kärl-sjukdomar i Sverige. Anser
              verkligen ministern att vi satsar tillräckligt på forskning, och
              vilka är de forskningsfinansiärer som under 2003 beslutade om
              en gemensam neurovetenskaplig forskningsinsats?
            </seg>
          </u>
          <note type="speaker" xml:id="i-e47bac4093a0def9-0">
            Anf. 75 CARL-AXEL JOHANSSON (m):
          </note>
          <u who="mikael_johansson_ec52c2" xml:id="i-c2afc1c1bc70d427-0">
            <seg xml:id="i-b9ef98a7336efa42-0">
              Fru talman! Jag blev intresserad av den här debatten när jag
              läste socialministerns svar. Det gäller närmast den tredje frågan
              om förbättrad rehabilitering av dem som drabbas av hjärnskador.
              I svaret pekar socialministern mycket riktigt på vinsterna av
              en fungerande samverkan, och så är det. Det är många olika kompetenser
              som måste till för att en rehabilitering ska fungera. Men socialministern
              skriver som om den gemensamma nämnden skulle lösa hela problemet
              med samverkan. Min fråga till socialministern är då: Finns det
              vid dags dato några landsting eller kommuner som inrättat sådana
              gemensamma nämnder som led i rehabiliteringen? Har man förstått
              signalen, eller vad har hänt? Finns det några gemensamma nämnder?
            </seg>
            <seg xml:id="i-79c77422ea72b652-0">
              Den andra fråga där jag också skulle vilja höra lite om socialministerns
              synsätt gäller de avstämningsmöten som nu är lagstadgade för rehabilitering.
              Försäkringskassorna ska anordna dessa avstämningsmöten med alla
              berörda, där de olika arbetsgivarna och ansvarig läkare i företagshälsovården
              ska träffas vid längre sjukskrivningar, om jag minns rätt efter
              två till tre månader. Det är klart att det finns hjärnskadade
              som är i behov av rehabilitering, som har en arbetsgivare och
              som skulle kunna återgå i arbete.
            </seg>
            <seg xml:id="i-6457c8bf8cd6d738-0">
              Min andra fråga handlar om att jag saknar ett tidigt ansvar från
              arbetsförmedlingen, för det kan finnas rehabilitering som skulle
              kunna lyckas bättre om man tidigt fick titta på annan arbetsgivares
              möjligheter. Det kan man inte göra nu. Har socialministern för
              avsikt att väcka den frågan med arbetslivsminister Hans Karlsson?
              Jag har ställt frågan också till honom, men jag minns faktiskt
              inte riktigt hans svar. Jag hoppas ändå på ett svar här från socialministern.
            </seg>
            <seg xml:id="i-060c10ec203042f2-0">
              En tredje fråga berör det förhållandet att det saknas en professur
              i rehabiliteringsmedicin vid Lunds universitet. Jag har ställt
              frågan till socialministern men fick från utbildningsminister
              Thomas Östros svaret att detta är universitetets ansvar. Må så
              vara, men det behövs kanske lite mer ekonomiska medel för universitet.
              Den signal som det ger att man inte har en professur i rehabiliteringsmedicin
              i en av våra rikaste landsändar är väl ändå inte speciellt positiv.
              En sådan professur vore värdefull för rehabiliteringen, utbildningen
              och kunskaperna. Kommer socialministern att verka för att vi kan
              få en professur i rehabiliteringsmedicin vid Lunds universitet?
            </seg>
          </u>
          <note type="speaker" xml:id="i-afcefab47c33772b-0">
            Anf. 76 Socialminister LARS ENGQVIST (s):
          </note>
          <u who="unknown" xml:id="i-550945171125ac98-24">
            <seg xml:id="i-27b098bfc161feef-0">
              Fru talman! Till Lars-Ivar Ericson vill jag säga att jag menar
              att det förebyggande arbetet på det här området i högsta grad
              handlar om vad vi kan kalla för folkhälsoarbete. Här handlar det
              just om att ta ett ansvar för att upplysa om betydelsen av att
              välja rätt kost, att undvika överkonsumtion av alkohol och naturligtvis
              också av andra droger.
            </seg>
            <seg xml:id="i-16f31b17be597a59-0">
              Jag tror att det är jätteviktigt. Det handlar också om att diskutera
              möjligheten till ökad motion och fysisk aktivitet. Det är viktigt
              att detta påpekas, för den svenska sjukvården har ett ansvar också
              för folkhälsoarbetet. Vi ska inte separera sjukvårdens allmänna
              ansvar ifrån diskussionen om folkhälsa. Sjukvården, inte minst
              primärvården, har ett ansvar för att uppmärksamma folkhälsoarbetet
              och för att i dialog med patienterna ge stöd för bättre kost,
              ökad fysisk aktivitet och så vidare.
            </seg>
            <seg xml:id="i-f55d9ba616e33e56-0">
              Sedan har jag faktiskt ingen uppfattning om hjälmtvång för cyklister.
              Jag har inte reflekterat över vad det skulle innebära, så jag
              vill gärna avstå från att svara på den frågan.
            </seg>
            <seg xml:id="i-360d0af196494277-0">
              Satsas det tillräckligt på forskning? Nej, i någon mening kan
              man väl säga att så naturligtvis inte är fallet. Vi skulle behöva
              satsa mycket mer på forskning. Jag vill påpeka att det har tagits
              en rad initiativ för att öka forskningen och på att ansvaret för
              finansiering av forskningen inte bara är ett statligt ansvar.
              Det är inte bara staten som finansierar forskning utan det finns
              en rad intressenter som är med om att finansiera forskningen,
              vilket är viktigt att påpeka.
            </seg>
            <seg xml:id="i-b0387433bf0ada0e-0">
              Vi kan säkert göra mer för att öka forskningen, men min poäng
              var att det under de senaste åren har tagits en rad initiativ
              för att öka resurserna, som jag nämnde.
            </seg>
            <seg xml:id="i-c20695b40b7ef24c-0">
              Låt mig sedan kommentera några frågor som faktiskt inte är mitt
              ansvarsområde, men jag ska först ta det som är mitt ansvarsområde,
              nämligen de gemensamma nämnderna, eftersom det var en proposition
              som vi lade fram.
            </seg>
            <seg xml:id="i-8e69a9f9bd50f550-0">
              Jag vet att det finns diskussioner i flera landsting och ihop
              med flera kommuner att pröva möjligheten att upprätta gemensamma
              nämnder. Ingen har å ena sidan ännu beslutat om det, men å andra
              sidan gäller lagen från den 1 juli förra året, och det förs diskussioner
              på olika områden om möjligheten att pröva en gemensam nämnd. Jag
              tror att vi kommer att få se det under de kommande åren på flera
              olika områden där man nu har möjlighet att ha gemensamma nämnder,
              sannolikt också på det här området. Men än så länge finns det
              inga beslut fattade.
            </seg>
            <seg xml:id="i-50b57872e41cb163-0">
              Sedan kommer jag då till de frågor som jag faktiskt inte har
              ansvar för. Vid de avstämningsmöten som ska hållas kan man, om
              jag förstår Carl-Axel Johanssons frågeställning rätt, också ha
              möjlighet att pröva huruvida man ska byta arbetsgivare. Det var
              det som var frågan att aktivt arbeta för att göra det. Jag tycker
              att det vore rimligt att man fick den möjligheten, men eftersom
              det inte riktigt är mitt område skulle jag vilja be Carl-Axel
              Johansson att än en gång fråga arbetslivsministern och begära
              ett mer precist svar.
            </seg>
            <seg xml:id="i-356ecd44b1147432-0">
              Detsamma gäller också frågan om en professur i rehabiliteringsmedicin.
              Visst tycker jag, som Carl-Axel Johansson, att det skulle vara
              förnämligt med en sådan professur, men vi kanske gemensamt ska
              fråga vilka förutsättningar som utbildningsministern har att stödja
              oss i den strävan.
            </seg>
          </u>
          <note type="speaker" xml:id="i-5c0b2ca0387a1137-0">
            Anf. 77 LARS-IVAR ERICSON (c):
          </note>
          <u who="unknown" xml:id="i-550945171125ac98-25">
            <seg xml:id="i-80326c1abb710511-0">
              Fru talman! Det var en helt vanlig dag på jobbet, men en dag
              då mitt liv skulle förändras på några sekunder. Jag drabbades
              av stroke.
            </seg>
            <seg xml:id="i-7e7c920ec2ce6fe2-0">
              Ja, så kan det låta när någon av de 19 000 som varje år får stroke
              ska berätta om de kan berätta. Talförmågan kan ju också försvinna.
            </seg>
            <seg xml:id="i-79fd834579d733c2-0">
              Förutom allt mänskligt lidande blir den totala årskostnaden för
              varje sådan årskull 10 miljarder. Tidigare svenska studier har
              visat att man årligen skulle kunna undvika 3 600 fall av förstagångsstroke
              i Sverige genom bättre uppföljning av personer med förhöjt blodtryck.
              Varför sker då inte denna uppföljning, som förutom att minska
              fysiskt och psykiskt lidande skulle spara mycket pengar? Är det
              möjligen en brist på helhetssyn? Blodtryckskontroller och blodtryckssänkande
              mediciner drabbar landstingsbudgeten, medan det är kommunerna
              som tjänar mest på att färre får stroke. Det första året efter
              stroke krävs sjukhusvård, men resten av livet är det framför allt
              hemtjänst och boende som kostar. Så hur ska vi få denna helhetssyn
              på strokesjukvården?
            </seg>
            <seg xml:id="i-10f0e137bed25bfe-0">
              Vad gäller rehabilitering noterar jag att ministern i sitt svar
              tar upp hur viktigt det är med samverkan inom rehabiliteringsområdet.
              Det är också viktigt med tidiga rehabiliteringsinsatser vid hjärnskador.
              Rehabilitering är en färskvara. Det är viktigt med samverkan mellan
              läkare, sjukgymnaster, arbetsterapeuter och den grupp jag särskilt
              nämner i interpellationen, neuropsykologerna. Hur ska vi kunna
              avhjälpa bristen på denna viktiga resurs för att de drabbade ska
              få ett bättre liv? Rätt miljö och rätt kompetens är andra faktorer
              som hjälper till för att underlätta för att komma tillbaka till
              arbetslivet.
            </seg>
            <seg xml:id="i-47bcfe77072917a2-0">
              I detta sammanhang skulle jag vilja ha ministerns syn på de sjukhusnedläggningar
              som sker i dag. Är inte centralisering till större enheter också
              en nackdel när det gäller rehabilitering av hjärnskadade? Många
              människor står redan i kö för rehabilitering. Finns det då inte
              risk för att köerna kommer att bli ännu längre om vi får ett mindre
              antal sjukhus?
            </seg>
            <seg xml:id="i-a7b05c8590147091-0">
              Eftersom mitt huvudområde här i riksdagen är kulturen skulle
              jag vilja passa på att lyfta fram kulturens och idrottens betydelse
              inom vård och rehabilitering. Jag träffade en kvinna vars dotter
              drabbades av stroke när hon var 20 år. Tack vare ridsporten och
              målandet hade hon kunnat återvända till en del av det liv som
              hon haft tidigare.
            </seg>
            <seg xml:id="i-6c0dbd53b9f907f2-0">
              Centerpartiet anser att kultur och idrott är viktiga bestämningsfaktorer
              för hälso- och sjukvård, och vi vill ha mera forskning om kulturens
              roll i rehabiliteringsprocessen. Vi vill också ha mera satsningar
              på kultur inom vården. Kulturupplevelser verkar nämligen läkande.
              Patienterna kan för en stund lämna smärtan och sjukdomen. Konstupplevelser
              och musikupplevelser ger bättre livskvalitet. Jag undrar: Vad
              har ministern för syn på kulturens betydelse för vård och rehabilitering
              av hjärnskadade?
            </seg>
          </u>
          <note type="speaker" xml:id="i-ea45b521d5627b8b-0">
            Anf. 78 CARL-AXEL JOHANSSON (m):
          </note>
          <u who="mikael_johansson_ec52c2" xml:id="i-c2afc1c1bc70d427-1">
            <seg xml:id="i-fd55fd9a2c24c12d-0">
              Fru talman! Jag tackar socialministern för svaret. Lite funderingar
              får man ju ha: Varför har inte intresset varit större från kommuner
              och landsting än att man nu börjar eventuellt förbereda att bilda
              gemensamma nämnder? Anledningen till att jag frågar är att man
              faktiskt på många håll i landet ju redan haft fungerande projekt
              lokalt där man har löst de här samverkansformerna. På något sätt
              borde det kanske ha varit en naturlig väg att spinna vidare på
              detta och kanske hitta en annan form av finansieringssystem så
              att de här projekten hade kunnat få utvecklas alltmer i stället
              för gemensamma nämnder. Men vi får väl se vad som händer med det.
            </seg>
            <seg xml:id="i-cc332f4096e64d50-0">
              Att jag ställde frågan om avstämningsmöten till socialministern
              beror på att socialministern tog upp dessa i sitt svar. Det visar
              på ett intresse från socialministern och att dessa fyller en funktion.
              Det är väl jättebra att socialministern också säger att han gärna
              ser att en annan arbetsgivare tidigare skulle kunna kopplas in.
              Därför skulle kanske socialministern och jag tillsammans kunna
              göra en uppvaktning hos Hans Karlsson och få gehör för detta,
              och likadant när det gäller professuren i rehabiliteringsmedicin
              och Östros. Behovet finns ju där. Låt oss hjälpas åt och få fram
              det här!
            </seg>
          </u>
          <note type="speaker" xml:id="i-3befafc85375387f-0">
            Anf. 79 Socialminister LARS ENGQVIST (s):
          </note>
          <u who="unknown" xml:id="i-550945171125ac98-26">
            <seg xml:id="i-874f0b5326c229bc-0">
              Fru talman! Jag ska ta upp en tråd som Lars-Ivar Ericson var
              inne på och som jag tror är väldigt viktig, och det handlar om
              sjukhusen.
            </seg>
            <seg xml:id="i-2b84da77e9f7ff12-0">
              Det finns en våldsam missuppfattning om vad som händer när det
              gäller förändringen av sjukhusstrukturen i Sverige i dag. Jag
              har gått igenom de förslag som finns till förändringar, och de
              handlar nästan uteslutande om att flytta eller centralisera den
              tunga akutverksamheten för att frigöra resurser för det man kan
              kalla en sorts närsjukvård, just för att kunna ge stöd till kroniker
              och att kunna utveckla stödet till inte minst dem som arbetar
              eller som behöver rehabilitering eller habilitering.
            </seg>
            <seg xml:id="i-e56dfeb2c21c8d77-0">
              Själva tanken med en förändring av sjukhusstrukturen är ju att
              försöka se till så att man finns nära de patienter där man behöver
              vara nära, men erbjuder absolut högsta medicinska kvalitet där
              den geografiska närheten egentligen är av andra- eller tredjehandsbetydelse,
              till exempel stora, tunga satsningar på akutkirurgi efter olyckor
              eller efter stora katastrofer. Då är det viktigt att man snabbt
              kommer till det bästa som kan erbjudas. Däremot för den dagliga
              eller regelbundna kontakten måste sjukhuset finnas nära.
            </seg>
            <seg xml:id="i-0c94a0e9f2f1cfeb-0">
              Det finns säkerligen förändringar som man kan kritisera och som
              inte verkar vara väl genomtänkta, men att behålla den gamla sjukhusstrukturen
              överlag i Sverige innebär inte någon garanti för att vi får en
              väl fungerande habilitering eller rehabilitering eller ett gott
              stöd till de kroniskt sjuka. Det handlar om att organisera den
              nuvarande sjukhusvården på bästa sätt för att möta patienten där
              patienten behöver sjukvård.
            </seg>
            <seg xml:id="i-54a1ad626f74c2ab-0">
              Jag hörde en mycket aktiv kvinna i Gävleborg som har protesterat
              mot förändringar där. Hon sade: Sjukvård vill jag ha nära mig.
              Och då funderade jag på vad hon egentligen menade. Det är ju alldeles
              sant att mycket av sjukvården vill vi ha nära. Jag vill ha min
              familjeläkare nära. Jag vill, om jag är kroniskt sjuk, ha nära
              till att få stöd och hjälp. Men när det gäller att få stöd för
              en mycket stor operation, till exempel en by-passoperation eller
              kanske rentav en stor transplantation, då är närheten inte det
              viktigaste. Då kräver jag det bästa, det absolut bästa jag kan
              få av sjukvården. Det handlar om att balansera detta.
            </seg>
            <seg xml:id="i-2d93904e9a55063b-0">
              Jag vill gärna säga: Var lite försiktig i föreställningen om
              att gamla sjukhusstrukturer ger den bästa vården. Vi behöver tala
              med medborgarna, patienterna, och förbereda dem på förändringar.
              Moderniseringar av sjukvården kan behövas för att erbjuda den
              bästa vården. Därmed inte sagt att alla förändringar som är föreslagna
              skulle vara väl genomtänkta. Det finns säkert mycket att kritisera.
              Men överlag är den förändring som nu sker i svensk sjukvård till
              gagn för patienterna.
            </seg>
            <seg xml:id="i-b2b85ad816870ede-0">
              När vi talar om rehabilitering är det viktigt att ha ett brett
              grepp. Det är viktigt att vi inte bara talar om de direkt medicinska
              insatserna utan också om de sociala insatserna. Jag tycker också
              att det kan vara spännande att vidga begreppet och tala om kultur.
              En diskussion om kulturens insatser i vården skulle dock kräva
              en något längre debatt än vi har tid till nu.
            </seg>
          </u>
          <note type="speaker" xml:id="i-905a40ac24f17151-0">
            Anf. 80 LARS-IVAR ERICSON (c):
          </note>
          <u who="unknown" xml:id="i-550945171125ac98-27">
            <seg xml:id="i-a88185cb01823a10-0">
              Fru talman! Jag vill börja med att citera Kjell-Olof Feldt. Han
              säger så här: Det är långt fler människor som går under på grund
              av att hjärnan slutar fungera än på grund av cancer.
            </seg>
            <seg xml:id="i-e43ffc91ee42c464-0">
              Den sista outforskade kontinenten så har någon sagt om hjärnan.
              Ja, mellan våra öron finns en märklig grå klump, och där växer
              våra tankar fram. Där styrs allt som händer i kroppen. Men vi
              vet ännu alltför lite om hur den fungerar. Däremot får vi varje
              dag påminnelser om hur det är när den inte fungerar.
            </seg>
            <seg xml:id="i-207ba9c422a9147e-0">
              I min interpellation har jag gett exempel på flera sjukdomar
              som drabbar oss själva eller någon som vi känner. Jag konstaterar
              att ministern i sitt svar har lovat att följa frågorna om prevention,
              vård och rehabilitering med största intresse, och det är viktigt.
              Även när det gäller hjärnan och dess sjukdomar måste vi ta till
              oss devisen allting är möjligt. Omöjligt kan omöjligt användas
              om framtiden.
            </seg>
          </u>
          <note xml:id="i-9834d59187f70cde-10">
            Överläggningen var härmed avslutad.
          </note>
          <note xml:id="i-b65c7cac2f5b74b5-0">
            14 § Svar på interpellation 2003/04:416 om Försvarsmaktens grundorganisation
          </note>
          <note type="speaker" xml:id="i-b1c61df2a02068c5-0">
            Anf. 81 Försvarsminister LENI BJÖRKLUND (s):
          </note>
          <u who="unknown" next="cont" xml:id="i-087a3752d933abb4-8">
            <seg xml:id="i-1029d46d61ad65c3-0">
              Fru talman! Allan Widman har ställt fem frågor till mig om vilka
              åtgärder jag avser att vidta i olika avseenden när det gäller
              underlaget till Försvarsmaktens grundorganisation i försvarsbeslutet.
            </seg>
            <seg xml:id="i-b194fbea58540eb4-0">
              Allan Widmans första fråga gäller om regeringen i praktiken kommer
              att frångå det beslut som riksdagen fattat avseende Försvarsmaktens
              uppgifter. Riksdagen har beslutat om uppgifter för Försvarsmakten.
              Självklart kommer den grundorganisation som föreslås att svara
              mot de uppgifter som föreslås i samma proposition. Samtidigt är
              det viktigt att säga att det inte finns någon direkt koppling
              mellan myndighetens uppgifter och lokaliseringen av dess enheter
              i fred. Försvarsmakten ska fullgöra sina uppgifter oavsett var
              i landet enheterna är lokaliserade.
            </seg>
            <seg xml:id="i-40f6cd8312f62a29-0">
              Den andra frågan gäller spårbarheten mellan den särskilda arbetsgruppens,
              AG GRO, förslag och regeringens proposition. Här vill jag klargöra
              att arbetsgruppen ska redovisa sitt underlag till Regeringskansliet.
              Detta material ska utgöra ett av underlagen till regeringens försvarsbeslutsproposition.
              Underlaget kommer att vara tillgängligt, vilket möjliggör spårbarhet
              mellan regeringens proposition och arbetsgruppens arbete.
            </seg>
            <seg xml:id="i-9e4e035f63ff1482-0">
              Den tredje frågan gäller hur Försvarsmaktens företrädare ska
              kunna uttrycka en avvikande mening i arbetsgruppens förslag till
              ny grundorganisation. Inom de ramar som framgår av regeringens
              beslut och de kompletterande departementsbesluten bestämmer arbetsgruppen
              själv sina arbetsformer.
            </seg>
            <seg xml:id="i-5225b9743e3c8810-0">
              Den fjärde frågan gäller vilka möjligheter Försvarsmakten har
              att som myndighet lägga fram ett strikt professionellt förslag
              på ny grundorganisation.
            </seg>
          </u>
          <note xml:id="i-f0c8b79cc050ec4d-0">
            Regeringen uppdrog i juni 2003 åt Försvarsmakten att inför försvarsbeslutsarbetet
            redovisa ett principförslag avseende den framtida grundorganisationen.
            I sitt beslut anförde regeringen att Försvarsmakten inte skulle
            behandla enskilda organisationsenheter eller deras lokalisering.
            Myndigheten lämnade denna redovisning den 27 februari i år i budgetunderlaget
            för 2005. I augusti 2003 beslutade regeringen att underlag om
            detaljutformningen av grundorganisationen skulle utarbetas av
            AG GRO.
          </note>
          <u who="unknown" prev="cont" xml:id="i-1ee5309da4d75982-8">
            <seg xml:id="i-50d454033f6b467f-0">
              När det gäller den femte frågan, om att utkräva ansvar av myndigheten
              i efterhand, vill jag betona att arbetet med Försvarsmaktens grundorganisation
              inte förändrar myndighetens ansvar i något avseende.
            </seg>
            <seg xml:id="i-cdfd8a1b994846ad-0">
              Avslutningsvis vill jag påpeka att riksdagen ska ta ställning
              till regeringens förslag till ny utformning av grundorganisationen,
              inte Försvarsmaktens eller arbetsgruppens förslag.
            </seg>
            <seg xml:id="i-ee3fa3be4649fd3c-0">
              Mot ovanstående bakgrund anser jag att det inte finns anledning
              att vidta några åtgärder i den riktning som Allan Widman avser.
            </seg>
          </u>
          <note type="speaker" xml:id="i-af92276685206fa9-0">
            Anf. 82 ALLAN WIDMAN (fp):
          </note>
          <u who="allan_widman_31f3c6" xml:id="i-e4d8ce2ab0c48269-0">
            <seg xml:id="i-d7b9b4e762753f67-0">
              Fru talman! Det är inte den första debatten som försvarsministern
              och undertecknad har beträffande arbetsgruppen för grundorganisationen.
              Vi hade en sådan också under hösten, och sedan har arbetet fortskridit.
              Den här arbetsgruppen är någonting så unikt som en försvarsarbetsgrupp
              med regionalpolitiska och arbetsmarknadspolitiska direktiv. Det
              är inte någon huvuduppgift för den svenska försvarsmakten att
              bedriva verksamhet inom sådana politikområden.
            </seg>
            <seg xml:id="i-9b9007687eaf7e6c-0">
              Jag blir något uppbragt när jag läser svaret från ministern där
              det står att det inte spelar någon direkt roll för myndighetens
              sätt att lösa uppgifterna var våra olika fredstida förband finns.
              Det är märkligt mot bakgrund av att åtminstone reskostnader för
              värnpliktiga och officerare naturligtvis har en stor betydelse
              för hur mycket utrymme vi ska ha kvar i Försvarsmakten att bedriva
              sådan verksamhet som står i överensstämmelse med huvuduppgifterna,
              nämligen förbereda oss för väpnade angrepp, stödja det civila
              samhället i fredstid med mera. Visst måste det ha en stor betydelse
              för vår möjlighet att lösa dessa uppgifter huruvida vi till exempel
              har eller inte har fredstida förband i Helsingforssområdet eller
              på Gotland. Det är självklart att det inte bara är av betydelse
              utan i vissa fall också direkt avgörande för våra möjligheter
              att fungera.
            </seg>
            <seg xml:id="i-024e21cc425df752-0">
              Överbefälhavaren har tydligt under processens gång givit uttryck
              för att han och Försvarsmakten inte vill ta ansvar för den prislapp
              som följer av arbetsmarknads- och regionalpolitiken i den nya
              grundorganisationen. Av detta kan man dra två slutsatser. Den
              första och viktigaste slutsatsen är att han i vart fall, även
              om regeringen inte gör det, ser ett tydligt samband mellan regional-
              och arbetsmarknadspolitikens integrering i detta arbete och de
              kostnader som det innebär för skattebetalarna i andra ändan.
            </seg>
            <seg xml:id="i-8c11247fc8e6e661-0">
              För det andra antyds också redan här av myndigheten ett potentiellt
              alibi: När eller om försvarsbeslutet 2004 spricker som många försvarsbeslut
              har gjort på grund av små ekonomiska marginaler och ändrade förutsättningar
              på olika sätt ligger det naturligtvis nära till hands att hänvisa
              till att alla de förslag som gällde grundorganisationen var politiskt
              förankrade på ett mycket tidigt stadium.
            </seg>
            <seg xml:id="i-d2292b09e6475248-0">
              Beträffande frågan om underlaget från AG GRO kommer att offentliggöras
              har jag inte fått något tydligt svar. I svaret sägs att underlaget
              inte förslaget utan underlaget som regeringen kommer att skicka
              över till riksdagen kommer att vara tillgängligt. Det förstod
              jag själv. På den punkten vill jag upprepa min fråga: Kommer arbetsgruppens
              förslag att offentliggöras? Det är viktigt just för spårbarheten,
              både för skattebetalarna och för riksdagen.
            </seg>
            <seg xml:id="i-c9f373ba4be16962-0">
              Svar ges däremot tydligt när det gäller att Försvarsmakten inte
              får lägga fram något eget förslag rensat från regional- och arbetsmarknadspolitik.
              Det är mycket tydligt, och det är att beklaga att Sveriges skattebetalare
              inte får se det försvarsbästa alternativet.
            </seg>
            <seg xml:id="i-6512bedf27410c4f-0">
              Fru talman! Vi har en regering som när det gäller internationella
              insatser springer på alla bollar. Vi ska åka till Sudan, till
              Afghanistan, till Bosnien, till Liberia med mera. Samtidigt med
              detta representerar regeringen också en rad andra visioner. Hans
              Dahlgren på UD berättar att han anser att Sverige fullt ut ska
              delta i det strukturella samarbetet. I nästa sekund berättar Göran
              Persson för alla som vill lyssna att försvaret ska spara 3 miljarder.
              Ovanpå allt detta vill uppenbarligen Socialdemokraterna bedriva
              näringspolitik, regionalpolitik och arbetsmarknadspolitik om de
              återstående anslagen. Detta är inte trovärdigt.
            </seg>
          </u>
          <note type="speaker" xml:id="i-627449da64b47b5b-0">
            Anf. 83 Försvarsminister LENI BJÖRKLUND (s):
          </note>
          <u who="unknown" xml:id="i-550945171125ac98-28">
            <seg xml:id="i-add51a9aae471b89-0">
              Fru talman! Som Allan Widman sade är det inte första gången vi
              debatterar den här frågan. Det var inte så många månader sedan
              vi förde precis samma samtal. Jag är fortfarande lika förvånad
              när jag lyssnar till det Allan Widman säger.
            </seg>
            <seg xml:id="i-b92910fcce696d6c-0">
              Gör man större förändringar av Försvarsmaktens grundorganisation
              och det har ÖB föreslagit, vare sig vi ger mer pengar till Försvarsmakten
              eller minskar anslagen dit kommer en sådan förändring att påverka
              många både enskilda och familjer. Det gäller naturligtvis främst
              dem som arbetar i Försvarsmakten. Men också en lång rad andra
              verksamheter påverkas på de orter där verksamhet bedrivs.
            </seg>
            <seg xml:id="i-17591e79cab5b43c-0">
              Det är då viktigt att de underlag som presenteras för regeringen
              av arbetsgruppen också tar upp de avvägningar som är av stor samhällelig
              betydelse även utanför det försvarspolitiska området. Det gäller
              bland annat miljöaspekter och regionalpolitiska aspekter. Regeringen
              kan aldrig frånsäga sig ansvaret för en helhet när man kommer
              till riksdagen med ett försvarspolitiskt ställningstagande utan
              måste väga in alla relevanta aspekter.
            </seg>
            <seg xml:id="i-8d4c092e1348469a-0">
              En av dem är regionalpolitiska hänsyn. För att det beslutsunderlag
              som regeringen behöver ska vara så fullständigt som möjligt det
              är klart att hundra procent fullständigt kan aldrig några underlag
              vara krävs att arbetsgruppen, som består av bred kompetens från
              både Regeringskansliet och Försvarsmakten, också kan väga in den
              typen av synpunkter.
            </seg>
            <seg xml:id="i-61d45cd1b73f95da-0">
              När det gäller materialet från AG GRO blir det materialet tillgängligt
              i samband med att försvarsbeslutspropositionen överlämnas till
              riksdagen.
            </seg>
          </u>
          <note type="speaker" xml:id="i-4b6b150ead9c3ff5-0">
            Anf. 84 ALLAN WIDMAN (fp):
          </note>
          <u who="allan_widman_31f3c6" xml:id="i-e4d8ce2ab0c48269-1">
            <seg xml:id="i-79d6586c3af88751-0">
              Fru talman! Jag väljer att tolka det sista som försvarsministern
              säger som att det förslag som arbetsgruppen lämnar efter sig blir
              offentliggjort. Det tycker jag är mycket bra. Jag välkomnar det.
              Är det så att jag därmed har gjort en alltför djärv tolkning hoppas
              jag att vi kan fortsätta att diskutera detta något ytterligare.
            </seg>
            <seg xml:id="i-981791e630de4e15-0">
              När man lyssnar på försvarsministern inställer sig frågan: Varför
              bekostar vi ett försvar som årligen kostar ungefär 40 miljarder
              kronor? Den frågan har riksdagen besvarat på ett mycket tydligt
              sätt. Vi har utsett fyra huvuduppgifter för verksamheten som den
              ska lösa.
            </seg>
            <seg xml:id="i-b96f6b00f6d4138d-0">
              Jag försökte mot slutet av mitt förra anförande illustrera hur
              svår denna uppgift blir när försvarsekonomin krymper och vi samtidigt
              från politiskt håll lastar på nya uppgifter. I det sammanhanget
              vill jag understryka att det är dubbelt viktigt att de pengar
              vi avsätter verkligen används för de ändamål som var avsedda.
            </seg>
            <seg xml:id="i-15d35bfc557d6487-0">
              ÖB är ganska nytillträdd. Jag utgår från att regeringen åtminstone
              fortfarande har ett stort förtroende för honom. När han går ut
              och säger att det kommer att kosta stora pengar att ta dessa hänsyn
              måste väl också försvarsministern förstå att de andra målen med
              verksamheten därmed blir trängda.
            </seg>
            <seg xml:id="i-64485e513bcea5e6-0">
              Det är ingen tvekan om att när man bakar in andra för försvaret
              ovidkommande hänsyn i planeringsprocessen innebär det också, låt
              vara på ett indirekt sätt, att man åsidosätter de huvuduppgifter
              som riksdagen har fastställt. Detta är inte bra.
            </seg>
            <seg xml:id="i-6338819d1c7a608e-0">
              Det är inte heller bra att vi har en sammansättning i gruppen
              som består av representanter både från de politiska instanserna
              och från själva myndigheten. Det är självklart att en sådan konstruktion
              suddar ut den konstitutionella ansvarsuppdelning som var tänkt
              och förutsatt.
            </seg>
            <seg xml:id="i-a6df72479183aaf6-0">
              Samtidigt som det ger förutsättningar för en försvarsmakt som
              ska ta ansvar för beslutet de kommande åren och för att det genomförs
              på bästa möjliga sätt ger det denna försvarsmakt förutsättningar
              att säga: Jo då, de här förslagen var på alla punkter redan politiskt
              förankrade långt innan beslutet fattades.
            </seg>
            <seg xml:id="i-8101515b3d2a9d10-0">
              Därmed ges en möjlighet att avhända sig ett ansvar som enligt
              vår ordning myndigheten skulle burit.
            </seg>
          </u>
          <note type="speaker" xml:id="i-9082ae73d8f94319-0">
            Anf. 85 Försvarsminister LENI BJÖRKLUND (s):
          </note>
          <u who="unknown" xml:id="i-550945171125ac98-29">
            <seg xml:id="i-15d2793dcfce192f-0">
              Fru talman! Jag är ledsen över att vårt försvar i själva grundfrågan
              har en roll och uppgift i vårt samhälle. Vi har en gång haft över
              100 enheter i det här landet där vi bedrev utbildningsverksamhet
              och är nu nere på 30. Om överbefälhavaren får mer pengar vill
              han ändå att en tredjedel av de utbildningsplattformarna ska försvinna.
            </seg>
            <seg xml:id="i-67baee68fbd04b9e-0">
              Det är klart att det har gjorts många överväganden när man har
              gjort reduktionen från 100 enheter ned till 30. Jag har haft förmånen
              att lyssna på kommunernas företrädare när de har presenterat verksamheten.
              Jag kan på den genomgången förstå att det inte längre finns några
              ställen som är dåliga för att bedriva utbildning.
            </seg>
            <seg xml:id="i-0b93ba01653f86bc-0">
              Det finns också inte ett enda ställe som inte har betydelse för
              den ort och det ställe där verksamheten bedrivs. Det är ett ganska
              komplicerat spel att bestämma hur en fortsatt reduktion ska se
              ut.
            </seg>
            <seg xml:id="i-0c0fe8637278266d-0">
              De uppgifter vi har är att försvara vårt lands territoriella
              integritet och att bidra till en internationell fred och säkerhet.
              Den typen av uppgifter ska naturligtvis fullföljas även om utbildningen
              koncentreras till en tredjedel eller hälften så många orter som
              verksamheten i dag bedrivs på.
            </seg>
            <seg xml:id="i-30f59f4694b4132b-0">
              Jag är alldeles övertygad om att när riksdagen väl har fattat
              ett försvarspolitiskt beslut och regeringen sedan överlämnar det
              ärendet för handläggning och genomförande i Försvarsmakten kommer
              man att genomföra det beslut som riksdagen har fattat. Jag har
              inga som helst tvivel på den punkten.
            </seg>
            <seg xml:id="i-fd94fd37628225b6-0">
              Det finns inga myndigheter i vårt land som kan vetera riksdagens
              beslut och säga: Eftersom riksdagen har fattat ett sådant beslut
              kan vi tyvärr inte uppfylla det. Så går det inte till i Sverige.
            </seg>
          </u>
          <note type="speaker" xml:id="i-85a012ef484be989-0">
            Anf. 86 ALLAN WIDMAN (fp):
          </note>
          <u who="allan_widman_31f3c6" xml:id="i-e4d8ce2ab0c48269-2">
            <seg xml:id="i-0299dc6d5ce3ec39-0">
              Fru talman! Nej, kanske inte på ett formellt plan. Men jag menar
              att det är alldeles klart att enligt ÖB kommer Försvarsmakten
              inte att ta ansvar för det som man uppfattar som arbetsmarknadspolitiska
              och regionalpolitiska avvägningar. Det är klart att vi ändå kan
              säga: Man kan aldrig vetera de beslut som riksdagen kommer fram
              till. Men den förklaring som kommer att ges till samhället och
              skattebetalarna kommer att vara den förklaring som jag nyss antytt.
            </seg>
            <seg xml:id="i-9e2eea8d348791c1-0">
              Jag slås ändå av att försvarsministern när hon beskriver utvecklingen
              av den svenska försvarsmakten utgår ifrån hur många förbandsorter
              vi har haft. Vi har haft 100. Nu är vi nere på 30. Snart har vi
              bara 19 eller 20 kvar om något av de huvudalternativ som nu utreds
              blir verklighet. Jag förstår att det underliggande resonemanget
              är att ju färre förbandsorter vi har, desto hårdare regionalpolitiska
              och arbetsmarknadspolitiska prioriteringar måste vi göra.
            </seg>
            <seg xml:id="i-840ebca55b5a48ce-0">
              Den bild som du tecknar här är inte riktig. Den riktiga bilden
              för oss som är intresserade av att försvaret levererar den säkerhet
              och trygghet som svenska medborgare efterlyser är att utgå från
              den kapacitet och den förmåga försvaret har. När du säger att
              man går från 100 till 30 motsvaras det också av att resurserna
              har minskat i motsvarande mån. Jag menar att det då är dubbelt
              viktigt att vi ser försvarets lokalisering i perspektivet av förmågan.
              När vi sätter ut förbanden på kartan över landet måste vi fråga
              oss själva: Var någonstans löser de bäst sina uppgifter?
            </seg>
          </u>
          <note type="speaker" xml:id="i-784ed58f3b0bb025-0">
            Anf. 87 Försvarsminister LENI BJÖRKLUND (s):
          </note>
          <u who="unknown" xml:id="i-550945171125ac98-30">
            <seg xml:id="i-e12d3072777e29df-0">
              Fru talman! Utgångspunkten för beredningen är det kliniska förslag
              som ÖB har levererat i samband med budgetunderlaget. Där finns
              inga hänsyn till några bindningar annat än de militära uppgifterna
              och vilka behov man kan fylla med olika ekonomiska nivåer.
            </seg>
            <seg xml:id="i-a85de6dda3fdd6c4-0">
              Sedan föreslår ÖB en kraftig reduktion av antalet orter där vi
              ska vara verksamma och antalet förband. Då kommer nästa fråga.
              I valet av de orterna är det naturligtvis det försvarsunderlag
              som ÖB har levererat som är grundläggande.
            </seg>
            <seg xml:id="i-b8c7342d707c2273-0">
              Det finns också avvägningar som måste göras. Hur mycket kan man
              öka verksamheten på övningsområdena utan att det blir miljöstörningar?
              Det kommer att finnas orter med mycket likartade förhållanden
              som står emot varandra. Då kan också de regionalpolitiska aspekterna
              spela en roll.
            </seg>
            <seg xml:id="i-e423a38f962ece30-0">
              Men det viktiga är att vi som sitter i riksdagen eller regeringen
              inte kan uppträda här i kammaren, fatta våra beslut, segla ut
              och låta människorna på de orter och i de områden det handlar
              om sitta där utan att vi över huvud taget har brytt oss om deras
              situation. Det är oansvarigt.
            </seg>
          </u>
          <note xml:id="i-9834d59187f70cde-11">
            Överläggningen var härmed avslutad.
          </note>
          <note xml:id="i-b7a43212a7293d4b-0">
            15 § Svar på interpellation 2003/04:400 om EU:s asylprocedurdirektiv
            samt skyddsgrundsdirektivet
          </note>
          <note type="speaker" xml:id="i-e8ee609e158c5321-0">
            Anf. 88 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-4f1c936c2e98efb6-0">
            <seg xml:id="i-13930aaa632b3275-0">
              Fru talman! Gustav Fridolin har ställt ett antal frågor till
              mig om hur jag kommer att agera för att synpunkter från FN:s flyktingkommissarie
              och ett antal människorättsorganisationer ska beaktas i EU:s direktiv
              om asylprocedurer respektive skyddsgrunder, samt hur dessa direktiv
              ska leda till att asylrätten värnas och så att den svenska asylrätten
              inte blir mer restriktiv och mindre human.
            </seg>
            <seg xml:id="i-a9d9007087112581-0">
              Alla medlemsstater i EU är sedan länge bundna av de internationella
              förpliktelser som följer framför allt av 1951 års konvention om
              flyktingars rättsliga ställning, Genèvekonventionen, och den europeiska
              konventionen om skydd för de mänskliga rättigheterna och de grundläggande
              friheterna. Dessa förpliktelser är också fastlagda i EU:s fördrag.
            </seg>
            <seg xml:id="i-8322e5a20d563361-0">
              Den harmonisering av asylreglerna som EU:s medlemsstater har
              arbetat med de senaste åren innebär ytterligare ett steg i att
              stärka asylrätten i vår del av världen. Vi har redan nått en god
              bit på väg genom gemensamma regler för bland annat mottagande
              av asylsökande och tillfälligt skydd. De två aktuella direktiven
              om skyddsgrunder och asylförfaranden får dock betecknas som de
              mest centrala på området.
            </seg>
          </u>
          <note xml:id="i-05049fc07030113a-0">
            När det gäller skyddsgrundsdirektivet nådde rådet i mars en politisk
            överenskommelse. Denna innebär bland annat att begreppet skyddsbehövande
            i övrigt som en särskild skyddsstatus nu införs i alla medlemsstater.
            Vidare har icke-statlig förföljelse samt förföljelse på grund
            av kön och sexuell läggning godtagits som flyktinggrundande förföljelse
            av alla medlemsstater. Utöver detta lägger direktivet också fast
            gemensamma miniminormer för bland annat sociala rättigheter.
          </note>
          <u who="ulf_holm_a45651" prev="cont" xml:id="i-9d8f72713c8ed378-0">
            <seg xml:id="i-698759997c459c5a-0">
              De förpliktelser som staterna har på detta område genom folkrätt
              och nationell rätt gäller fortsättningsvis, även om de inte finns
              reglerade i detta direktiv.
            </seg>
            <seg xml:id="i-ceb06746d7c87116-0">
              Det direktiv som ännu är under förhandling är asylprocedurdirektivet.
              Alla medlemsstater är redan bundna av de internationella rättsregler
              som ligger till grund för direktivet. Direktivet ersätter inte
              på något sätt dessa förpliktelser. Givetvis är utgångspunkten
              att de stater som ingår i EU har asylsystem som inte äventyrar
              rättssäkerheten.
            </seg>
            <seg xml:id="i-e5eced2c2699ef33-0">
              När det sedan gäller förhandlingsresultatet finns en långtgående
              samsyn på viktiga punkter som till exempel rätt till rättshjälp,
              intervju och tolk. Detta är områden som är centrala i direktivet
              och innebär stora framsteg i sak. I den här delen kan jag också
              hänvisa till de svar jag givit på Kalle Larssons fråga i december
              i fjol, 2003/04:352, och på hans interpellation i februari i år,
              2003/04:259.
            </seg>
            <seg xml:id="i-5113faeda527cf63-0">
              Det finns även områden där medlemsstaterna har svårt att komma
              överens, eftersom asylprocedurdirektivet ska jämka samman många
              olika rättssystem och förvaltningstraditioner. Det är skälet till
              att det har visat sig vara svårt att finna gemensamma regler som
              passar alla stater. Jag hyser dock hopp om att vi ska nå godtagbara
              lösningar även i dessa frågor. Direktivet är dessutom ett första
              steg och blir en grund för fortsatt harmonisering av den europeiska
              asylpolitiken.
            </seg>
            <seg xml:id="i-8279c5df7d5fd5b6-0">
              Samverkan med UNHCR är en viktig och naturlig del i harmoniseringsarbetet.
              Såväl kommissionen som medlemsstaterna har kontinuerliga kontakter
              med UNHCR. Vi har även utbyte med frivilligorganisationer i frågan.
              UNHCR:s synpunkter har stor betydelse för arbetet.
            </seg>
            <seg xml:id="i-8472a5f2ce9c3088-0">
              Genom EU:s asylharmonisering lägger vi fast en gemensam grund
              för vilka regler som gäller för den som söker skydd i någon av
              medlemsstaterna. Inte minst får det betydelse för nya medlemsstater.
              Denna gemensamma grund bygger på och uppfyller de internationella
              skyddsreglerna, vilket i sig är utgångspunkten för en human och
              rättssäker asylpolitik i hela unionen.
            </seg>
          </u>
          <note type="speaker" xml:id="i-864c8f57870db19b-0">
            Anf. 89 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d9d0b45cb37631f1-0">
            <seg xml:id="i-109030cfb183e557-0">
              Fru talman! Som migrationsministern konstaterade ställde jag
              i min interpellation ett antal frågor. Jag försöker i dem vara
              så precis som möjligt för att kunna få de svar som önskas av kammaren
              så att riksdagen kan få veta vad som egentligen är på gång med
              tanke på den kritik som riktas mot skyddsgrundsdirektivet men
              framför allt asylprocedurdirektivet från UNHCR och människorättsorganisationer.
            </seg>
            <seg xml:id="i-90b64b90d651f09c-0">
              Jag frågade på vilket sätt Barbro Holmberg tänker agera för att
              kritiken ska leda till förändringar i direktiven. Jag konstaterar
              att några sådana aviserade ageranden för att nå förändringar inte
              redovisas i Barbro Holmbergs svar.
            </seg>
            <seg xml:id="i-5743620c7f48b88d-0">
              Jag ställde också frågor som gick in mer på den kritik som hade
              kommit. Jag frågade på vilket sätt Barbro Holmberg tänker säkerställa
              att de diskuterade direktiven inte leder till en sänkt ambitionsnivå
              i det globala asylsystemet.
            </seg>
            <seg xml:id="i-021de2f12ad81fa0-0">
              Jag frågade på vilket sätt Barbro Holmberg tänker säkerställa
              att miniminormerna i dessa direktiv inte blir gällande flyktingpolitik,
              utan att de blir just miniminormer, det vill säga golv och inte
              tak, för flyktingpolitiken. Jag ställde frågan hur Barbro Holmberg
              avser att garantera att direktiven inte i förlängningen leder
              till en mer restriktiv och mindre human svensk flyktingpolitik
              och asylprövning.
            </seg>
            <seg xml:id="i-81d51d96166d2e53-0">
              Jag konstaterar att jag på de tre sista frågorna inte ens fick
              en ansats till svar i det som lästes upp av Barbro Holmberg.
            </seg>
            <seg xml:id="i-a81d46094c602156-0">
              Bakgrunden till min interpellation är ju den kritik som riktats
              mot skyddsgrundsdirektivet och asylprocedurdirektivet dels från
              frivilligorganisationer och människorättsorganisationer jag kan
              nämna Amnesty, Rädda Barnen, kyrkorna med flera dels från UNHCR,
              FN:s flyktingkommissariat. Kritiken är ju inte av det ljumma och
              snälla slaget. Lubbers, som är FN:s flyktingkommissarie, säger
              att asylprocedurdirektivet kan leda till en hel erosion av det
              globala asylsystemet. Han säger att det kan sätta flyktingars
              liv i risk.
            </seg>
            <seg xml:id="i-9567ef916bb99720-0">
              Man kan då tänka sig att man skulle kunna få ett svar på frågan
              hur den här kritiken skulle leda till förändringar. I stället
              ger Barbro Holmberg återigen en uppvisning i hur man använder
              orden utan att säga någonting.
            </seg>
            <seg xml:id="i-2d88492a62250143-0">
              Jag läser ur svaret: Alla medlemsstater, säger Barbro Holmberg,
              är redan bundna av de internationella rättsregler som ligger till
              grund för direktivet. Direktivet ersätter inte på något sätt dessa
              förpliktelser. Givetvis är utgångspunkten att de stater som ingår
              i EU har asylsystem som inte äventyrar rättssäkerheten.
            </seg>
            <seg xml:id="i-a3fd8e62278cf9fe-0">
              Gott är väl det. Men vad väger Barbro Holmbergs ord mot expertisen
              FN:s flyktingkommissarie? Han menar att staterna just mot bakgrund
              av asylprocedurdirektivet riskerar att gå ifrån sina förpliktelser
              enligt internationella avtal, att staterna riskerar att skapa
              en mer inhuman situation och att detta riskerar en erosion av
              hela asylsystemet.
            </seg>
            <seg xml:id="i-5fc4f451beabd3d0-0">
              Hur väger man in den kritiken från UNHCR i sitt arbete?
            </seg>
            <seg xml:id="i-1535b069cf43e680-0">
              Lite längre ned i svaret står det: Samverkan med UNHCR är en
              viktig och naturlig del i harmoniseringsarbetet. Såväl kommissionen
              som medlemsstaterna har kontinuerliga kontakter med UNHCR. Vi
              har även ett utbyte med frivilligorganisationer i frågan. UNHCR:s
              synpunkter har stor betydelse för arbetet.
            </seg>
            <seg xml:id="i-f88bbc368036f657-0">
              Det kan du väl ändå inte mena. På vilket sätt har UNHCR:s synpunkter
              haft stor betydelse för arbetet om resultatet kritiseras för att
              sänka hela den globala standarden i asylsystemet och för att sätta
              flyktingars liv i risk? Är det UNHCR:s inverkan som lett till
              de förändringar som man nu kritiserar? Givetvis inte.
            </seg>
            <seg xml:id="i-5edef23e1e05d67c-0">
              Fru talman! Det finns tre delar i direktivet som blivit särskilt
              hårt kritiserade. Det är dels idén om så kallade säkra länder,
              dels i förlängningen därav säkra tredjeländer och dels frågan
              om man kan få stanna kvar i landet under den tid man driver en
              överklagningsprocess.
            </seg>
            <seg xml:id="i-3387f2e4db2003a2-0">
              Jag vill ha svar från Barbro Holmberg här i kväll på om den här
              kritiken kommer att leda till några förändringar i EU:s asylprocedurdirektiv
              eller om Barbro Holmberg kommer att driva några sådana förändringar
              på mötet nästa vecka.
            </seg>
          </u>
          <note type="speaker" xml:id="i-1f4e9fac9f00f0c9-0">
            Anf. 90 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-0">
            <seg xml:id="i-b4c780d4a0d2ceea-0">
              Fru talman! Det är många frågor på en gång. Faktum är att jag
              tycker att jag har svarat på väldigt många av dem. På vilket sätt
              har UNHCR påverkat direktivet? Jo, det är till exempel så att
              Sverige i väldigt hög grad har arbetat tillsammans med UNHCR och
              drivit många av de krav som UNHCR har ställt upp. Jag kan ta några
              exempel. Det är också ett svar på frågan hur man kan säkerställa
              att det inte blir en mer restriktiv tolkning av Genèvekonventionen
              och de internationella förpliktelserna.
            </seg>
            <seg xml:id="i-3b049448df0db605-0">
              Återigen vill jag lyfta fram det som man har uppnått i skyddsgrundsdirektivet,
              som vi nu har nått en politisk överenskommelse om. Det ger oss
              en gemensam definition av flyktingbegreppet. Och på några punkter,
              några oerhört viktiga punkter, går detta utöver det som stadgas
              i Genèvekonventionen, något som också UNHCR har drivit och som
              Sverige har drivit. Det är till exempel att vi har fått in att
              också förföljelse från grupper och organisationer, alltså inte
              bara statlig förföljelse, kommer att utgöra grund för flyktingskap.
              Det är ett oerhört stort framsteg.
            </seg>
            <seg xml:id="i-cd6e23e8d1d5cdca-0">
              Det är det också att vi faktiskt i Europa har enats om en definition
              av alternativt skyddsbehövande, det vill säga att vi, alla de
              europeiska länderna, anser att Genèvekonventionen inte räcker
              för att ge människor det skydd de behöver. Man måste komplettera
              Genèvekonventionen med alternativa skyddsgrunder. Det är något
              som vi har enats om, och det är ett enormt stort framsteg.
            </seg>
            <seg xml:id="i-e082c878dfb48da1-0">
              Det är också det som jag nämnde om förföljelse på grund av kön
              och sexuell läggning och att det också kan grunda flyktingskap.
              När Genèvekonventionen skrevs för 50 år sedan kan man säga att
              den skrevs av män för män. En flykting sågs som en man. Man såg
              inte att kvinnor kan förföljas, alltså att uttrycken för förföljelse
              kan se väldigt olika ut när det gäller kvinnor. Förföljelse på
              grund av sexuell läggning var en diskussion som över huvud taget
              inte fanns med. Det är en utvidgning av Genèvekonventionen, och
              alla de här punkterna är sådant som UNHCR har drivit. Alla de
              här punkterna är också sådant som vi tillsammans med UNHCR har
              framfört i förhandlingarna.
            </seg>
            <seg xml:id="i-f6acbb77f2e26c22-0">
              När det sedan gäller direktivet om asylprocedurerna vill jag
              betona en sak. Det är inte färdigförhandlat. Det är ännu många
              öppna frågor. Bland annat är det de punkter som FN:s flyktingkommissarie
              just pekar på. Det är fortfarande öppna frågor. Men det finns
              en rad olika punkter där vi har enats om viktiga grundprinciper.
              Det skrev jag också i svaret. Det är att asylsökande ska ha rätt
              till rättshjälp. Den rätten har man inte i andra länder man har
              inte rätten . Asylsökande ska också ha rätt till personlig intervju.
              Det är också något som finns i det material som UNHCR pekar på.
              Vikten av individuell behandling i varje enskilt ärende finns
              inte inskrivet i många länder.
            </seg>
            <seg xml:id="i-06a5f33ba35d12b0-0">
              Det är vidare att en asylsökande ska ha rätt till tolk och att
              en asylsökande ska ha rätt till information på ett språk som han
              förstår etcetera. Det är en rad olika viktiga grundprinciper som
              det är angeläget att fastställa i vårt gemensamma arbete med att
              harmonisera asyl- och migrationspolitiken.
            </seg>
          </u>
          <note type="speaker" xml:id="i-50321da3d743d21b-0">
            Anf. 91 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d9d0b45cb37631f1-1">
            <seg xml:id="i-cc32ae01856a71b3-0">
              Fru talman! När man lyssnar till Barbro Holmberg får man bilden
              att några bygger en fästning runt Europa. Och medan det arbetet
              pågår fokuserar Barbro Holmberg inte på själva fästningsbyggandet
              utan på de få, små hål i muren som fortfarande finns kvar. Hon
              pekar på dem och säger: Titta vad bra man kan ju faktiskt se igenom!
            </seg>
            <seg xml:id="i-50071bb61acbbba8-0">
              Jag förnekar inte att det i skyddsgrundsdirektivet finns vissa
              saker som kan leda till en framgång i vissa länder. Jag förnekar
              inte att man på några punkter lyckats flytta fram positionerna.
              Men i huvudsak innebär skyddsgrundsdirektivet och asylprocedurdirektivet
              ett stort bakslag för oss som på allvar tror på humanism och rättssäkerhet
              i asylsystemet.
            </seg>
            <seg xml:id="i-5ec3777add4382bd-0">
              Det är jag inte ensam om att säga. Jag upprepar igen vad UNHCR:s
              kritik går ut på. Asylprocedurdirektivet som det står riskerar
              att leda till en global erosion av hela asylsystemet. Det riskerar
              att sätta flyktingars liv i fara. Dessutom pekar Ruud Lubbers,
              FN:s flyktingkommissarie, på ett par punkter där det inte stämmer
              överens med den internationella rätt som vi tillsammans har slagit
              fast.
            </seg>
            <seg xml:id="i-5bb822fa42b54bc9-0">
              Det är möjligt att Barbro Holmberg upplever att hon har svarat
              på några frågor. Men vissa svar har jag definitivt inte fått.
              Precis som Barbro Holmberg säger är asylprocedurdirektivet ännu
              inte färdigförhandlat. Vi väntar på ett nytt ministerrådsmöte
              eftersom allt det här ska hastas igenom innan de nya medlemsländerna
              är med i EU. På det ministerrådsmötet kommer ju de frågor som
              jag lyfte fram i mitt förra anförande att tas upp. Där kommer
              frågan om de säkra länderna, alltså det som i vissa länder uttrycks
              genom listor på länder som man ganska slentrianmässigt kan direktavvisa
              folk till.
            </seg>
            <seg xml:id="i-76e48f60eed12b19-0">
              Detsamma gäller frågan om de säkra tredjeländerna. Man kan alltså
              avvisa folk direkt till länder som de har besökt på vägen till
              det land som de söker asyl i. Vi har också frågan om att asylsökande
              som får avslag ska kunna skickas tillbaka till ursprungslandet
              medan deras fall fortfarande överprövas i EU-landet.
            </seg>
            <seg xml:id="i-3ea7eb2b6e767e28-0">
              Dessa frågor kommer att behandlas på nästa ministerrådsmöte,
              och hur jag än lyssnade på vad Barbro Holmberg sade kunde jag
              inte höra att hon berättade hur Sverige kommer att agera för att
              få de här frågorna avgjorda i enlighet med vad UNHCR har sagt.
              De har alltså talat om att få bort begreppet säkra länder, eller
              åtminstone mildra det, att få bort begreppet säkra tredjeländer,
              eller åtminstone mildra det, och att få bort den här möjligheten
              att avvisa människor vilkas överklagandetid fortfarande löper,
              eller åtminstone mildra det. Jag hörde inte hur Barbro Holmberg
              har tänkt agera på ministerrådsmötet för att se till att UNHCR:s
              kritik faktiskt leder till någonting, att det faktiskt leder till
              att EU inte blir de som tar ett steg som innebär att hela det
              globala asylsystemet raseras.
            </seg>
          </u>
          <note type="speaker" xml:id="i-6e75d89e0c450d68-0">
            Anf. 92 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-1">
            <seg xml:id="i-ad441fe5cd99d8ac-0">
              Fru talman! Hur man kan säga att mitt inlägg gav bilden av en
              Fästning Europa är för mig faktiskt inte riktigt möjligt att förstå.
              Vad jag försöker förklara är att alla länder i EU är bundna av
              Genèvekonventionen samt andra internationella förpliktelser och
              Europakonventionen. De förhandlingar vi har i EU om harmoniseringen
              av asylpolitiken handlar om att utvidga den här rätten. Hur man
              kan säga att det handlar om en Fästning Europa är som sagt något
              obegripligt.
            </seg>
            <seg xml:id="i-db96a5ccb8ae4af5-0">
              Ja, UNHCR har riktat kritik på en rad olika punkter. Bland annat
              har man lyft fram just vikten av att det alltid ska vara en individuell
              prövning. Det är grunden i asylrätten, och det är något som Sverige
              har drivit mycket konsekvent genom hela arbetet med de olika direktiven.
              Man har också kritik när det gäller kriterier för säkra tredjeländer
              och när det gäller rätten att stanna kvar vid ett överklagande.
            </seg>
            <seg xml:id="i-e93f8c92b092c6d0-0">
              När det gäller säkra tredjeländer handlar det ju inte alls om
              att få bort begreppet, som Gustav Fridolin säger. Begreppet säkra
              tredjeländer är en del av den internationella flyktingrätten,
              och det är inte heller någonting som FN:s flyktingkommissarie
              över huvud taget kritiserar. Det är en del av den internationella
              flyktingrätten att man ska söka asyl i det första säkra asylland
              man kommer till. Däremot har flyktingkommissarien varit kritisk
              när det gäller hur det här begreppet ska tillämpas, hur det ska
              tolkas. Det är där som man så att säga sätter in kritiken.
            </seg>
            <seg xml:id="i-1c0996a6cab6d68f-0">
              Sedan gäller det rätten till överklagande. Direktivet slår väldigt
              tydligt fast att alla ska ha rätt till överklagande. Man slår
              fast rätten till en tvåinstansprövning. Man ska också ha rätt
              att stanna kvar i landet vid ett överklagande. Men det finns också
              en rad olika undantag från den huvudregeln.
            </seg>
            <seg xml:id="i-be6585aa9c18ccf5-0">
              Nu är det ju så, som jag sade inledningsvis, att de här frågorna
              fortfarande är öppna, och förhandlingsläget ser inte likadant
              ut i dag som det gjorde för en vecka sedan. Inte heller ser det
              likadant ut i dag som det gjorde när FN:s flyktingkommissarie
              skrev det här brevet.
            </seg>
            <seg xml:id="i-ae8338018f87d9da-0">
              När det gäller tillämpningen av säkra tredjeländer är det i det
              nuvarande utkastet struket. Vad gäller alla undantag, överklaganden
              och rätten att kvarstanna i landet är det också struket. Det är
              en pågående process.
            </seg>
            <seg xml:id="i-049b0ac50ba85099-0">
              I fråga om hur Sverige ska ställa sig till det sitter vi och
              analyserar det just nu. Å ena sidan kan man säga att det är bra
              att det är struket. Det är jättebra att vi inte har några undantag
              över huvud taget och att vi får bort alltihop. Det kan man säga.
              Men å andra sidan innebär det att det överlämnas till den nationella
              rätten att bestämma vilka typer av undantag man vill ha. Då kan
              man fråga sig: Är det bättre? Är det bättre att alla länder bestämmer
              själva än att vi försöker få en gemensam definition? Det måste
              vi sitta och analysera. Där någonstans ligger kärnfrågan. Vad
              är bättre för världens flyktingar, att vi faktiskt försöker få
              en gemensam asyl- och migrationspolitik, eller att alla länder
              har olika regler och helt olika asyl- och migrationspolitik?
            </seg>
          </u>
          <note type="speaker" xml:id="i-8c8d1279237c21c5-0">
            Anf. 93 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d9d0b45cb37631f1-2">
            <seg xml:id="i-9f476413edb91087-0">
              Herr talman! Nej, Barbro Holmberg, det är inte du som målar upp
              bilden av Fästning Europa. Den fastslås av så många andra, frivilligorganisationerna,
              UNHCR, och man kan läsa om det i Kyrkans Tidning i det senaste
              numret. Vi pratar alltså inte om någon rabulistisk liten tidskrift.
              Ingressen om flyktingpolitiken låter så här:
            </seg>
            <seg xml:id="i-bcdf4c1b0d94fee8-0">
              Den 1 maj kan EU slå fast sin nya gemensamma flyktingpolitik.
              Flera ledande frivilligrörelser rasar mot förslaget som stänger
              unionens gränser. FN:s flyktingkommissarie befarar slutet för
              den globala asylrätten.
            </seg>
            <seg xml:id="i-d6813b872ad8ae8e-0">
              Man fortsätter i samma stil:
            </seg>
            <seg xml:id="i-99553e6eb214b2f4-0">
              Kritiken från europeiska flykting-, hjälp- och människorättsorganisationer
              är kraftfull. Förslaget bryter mot folkrätten. Direktivet skulle
              innebära att asylrätten villkoras i EU-länderna. Den som kommer
              från ett land som anses säkert, passerat ett annat land på väg
              till EU eller fått avslag i första instans kan avvisas. Murarna
              runt EU växer ännu högre. UNHCR:s flyktingkommissarie Ruud Lubbers
              kritik har också varit hård. Om EU:s förslag antas kan det leda
              till ett sönderfall av det globala asylsystemet och att framtida
              flyktingars liv äventyras.
            </seg>
            <seg xml:id="i-9b4db20138bafe9c-0">
              Den bild jag visade var att medan det här händer varnar inte
              Sveriges migrationsminister för det utan pekar i stället på de
              små hål som fortfarande finns kvar i muren och säger att det var
              väl bra.
            </seg>
            <seg xml:id="i-7bb8e6b0002dcd9d-0">
              Det här en pågående process, precis som Barbro Holmberg förklarar.
              I vissa saker kan vi möjligen nå den framgången att det vid det
              här laget avförs från dagordningen. På den fråga som Barbro Holmberg
              ställer är svaret att det bästa vore om vi kunde få verkliga miniminormer
              så att ingen kröp under, men i praktiken håller de här direktiven
              på att bli tak i stället. Vi håller på att få en kapprustning
              mot botten i flyktingpolitiken.
            </seg>
            <seg xml:id="i-bc93374798d2de9f-0">
              Jag har ställt ett par frågor under den här interpellationsdebatten.
              En av dem har jag inte fått något som helst svar på. Jag har fått
              redovisat för mig vissa förändringar som kommit i processen inför
              nästa ministerrådsmöte, men jag har inte fått svar på hur den
              svenska regeringen kommer att agera på det mötet för att få till
              stånd ytterligare förändringar för att se till att den kritik
              som riktas från frivilligorganisationerna och UNHCR också får
              bäring i det slutgiltiga asylprocedurdirektivet, om det nu blir
              något.
            </seg>
          </u>
          <note type="speaker" xml:id="i-a32a5150baeabb48-0">
            Anf. 94 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-2">
            <seg xml:id="i-650f4abde130462d-0">
              Herr talman! Det är väldigt svårt att föra en diskussion utan
              att man går igenom grundhållningen i de här frågorna. Jag tror
              att i några väldigt viktiga avseenden skiljer sig Gustav Fridolins
              syn på en harmoniserad politik från min. Jag menar att vi ska
              sträva efter en harmoniserad asyl- och migrationspolitik inom
              EU. Det är till gagn för flyktingar i världen att vi har en gemensam
              politik. Det var det som jag menade i slutet av mitt förra inlägg.
              Det är ett golv. Det är inte ett tak. Vi talar nu om minimiregler.
              Inget land ska kunna lägga sig under de minimireglerna. Därför
              är det så viktigt att få till stånd det golvet, särskilt mot bakgrund
              av att vi snart också utvidgar EU med tio nya länder som är ganska
              nya som asylmottagarländer.
            </seg>
            <seg xml:id="i-3eb396fb968309f3-0">
              Det är viktigt att vi får ett gemensamt golv att stå på. Jag
              menar att det är till gagn för världens flyktingar i stället för
              att rasera alltihop och säga att varje land får bestämma själv
              hur man vill ha sin mottagning, hur man vill tolka flyktingbegreppet,
              vilka regler man vill ha för rättssäkerhet och så vidare. Det
              är mycket bättre att man får gemensamma regler på det här området.
            </seg>
            <seg xml:id="i-60d837b2d5b592d3-0">
              Jag menar också, och även här tror jag att jag skiljer mig från
              Gustav Fridolin, att det inte finns någon motsättning mellan EU:s
              regler och internationell rätt. Vi måste utgå ifrån verkligheten
              som den ser ut. Alla länder har undertecknat Genèvekonventionen.
              Alla Europas stater är rättsstater. Alla Europas stater är bundna
              till Europakonventionen. Detta är också ett golv som vi har att
              stå på gemensamt. Det är det som vi måste förhålla oss till.
            </seg>
          </u>
          <note xml:id="i-9834d59187f70cde-12">
            Överläggningen var härmed avslutad.
          </note>
          <note xml:id="i-bf2f50ae22e76633-0">
            16 § Svar på interpellation 2003/04:413 om återkallande av uppehållstillstånd
          </note>
          <note type="speaker" xml:id="i-7b2747ac619fa48d-0">
            Anf. 95 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-3">
            <seg xml:id="i-b8f18786b3c559b9-0">
              Herr talman! Gunnar Nordmark har frågat mig vilka åtgärder jag
              avser att vidta för att skapa större tydlighet i hur utlänningslagen
              ska tillämpas vid återkallande av uppehållstillstånd.
            </seg>
            <seg xml:id="i-8209216bb030ae62-0">
              Jag vill betona att det av både lagtexten och lagförarbeten,
              som Gunnar Nordmark också refererar till, framgår att det finns
              ett starkt skydd för den enskilde när det gäller återkallelse
              av uppehållstillstånd med stöd av 2 kap. 9 § utlänningslagen.
              Omständigheten att den enskilde har familjeanknytning till landet
              ska regelmässigt beaktas. I samband med en lagändring 1998 uttalade
              dessutom regeringen bland annat att en något mildare bedömning
              ska göras om barn berörs än om det bara gäller vuxna.
            </seg>
            <seg xml:id="i-8058ffeb5ee07188-0">
              Ser man på Utlänningsnämndens praxis finner man också att det
              ställs högre krav på en grundlig utredning avseende skälen för
              återkallelse och att ansvaret för att ärendet blir tillräckligt
              utrett vilar på myndigheten.
            </seg>
            <seg xml:id="i-00469ef9287e1fe2-0">
              Jag vill också klargöra att 2 kap. 9 § utlänningslagen inte är
              den enda bestämmelsen i lagen som behandlar återkallelse av uppehållstillstånd.
              Nämnda lagrum tar sikte på fall där återkallelse av tillståndet
              aktualiseras därför att en person har lämnat oriktiga uppgifter
              som varit av betydelse för att få tillståndet, eller medvetet
              förtigit omständigheter av betydelse. Utöver denna bestämmelse
              finns det ytterligare fyra bestämmelser om återkallande av uppehållstillstånd
              i utlänningslagen. Lagtexten preciserar bland annat klart och
              detaljerat att uppehållstillstånd får återkallas för en utlänning
              som registrerats på en så kallad spärrlista som upprättats inom
              ramen för Schengenregelverket. Vidare anger lagtexten att uppehållstillstånd
              får återkallas för tredjelandsmedborgare som blivit föremål för
              ett beslut om avvisning eller utvisning från länder inom Schengenområdet.
              Här preciserar lagtexten noga vilka typer av lagöverträdelser
              det är fråga om och under vilka omständigheter som återkallelse
              får ske. Andra angivna konkreta exempel är situationer där utlänningen
              bedriver olaglig verksamhet i Sverige eller om utlänningens bosättning
              i Sverige upphör.
            </seg>
            <seg xml:id="i-bbea4dd255f35b86-0">
              Jag kan naturligtvis inte uttala mig i enskilda ärenden utan
              att ett sådant överlämnats till regeringen av de ansvariga myndigheterna.
            </seg>
            <seg xml:id="i-f71bdc6dd3c6426d-0">
              Generellt vill jag ändå säga att jag, mot bakgrund av det som
              jag nyss nämnt om bland annat tydliga uttalanden i lagförarbeten
              och praxis, inte anser det nödvändigt att ytterligare ändra reglerna
              för återkallelse av uppehållstillstånd.
            </seg>
          </u>
          <note type="speaker" xml:id="i-e946a757658b28c9-0">
            Anf. 96 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-0">
            <seg xml:id="i-f3f2bb91b2f0f62f-0">
              Herr talman! Bakgrunden till både den här interpellationen och
              nästkommande interpellation är berättelser om kärlek i det 21:a
              århundradet. Det är tyvärr så att alla berättelser om kärlek inte
              slutar lyckligt. Utgångspunkten för den radikala liberalismen
              är den enskilda människan, hennes behov och hennes möjligheter
              att förverkliga sitt liv såsom hon själv vill. Jag ska försöka
              fästa ministerns uppmärksamhet lite grann på vad det är jag talar
              om här.
            </seg>
            <seg xml:id="i-e626473fb4900f55-0">
              Det är människor som har träffat personer boende i Sverige. Man
              har blivit kär. Man har bestämt sig för att bryta upp från sitt
              eget land, kanske någonstans i Europa, kanske från en helt annan
              kontinent, flytta hit, våga satsa på något nytt därför att man
              är förälskad, därför att man är kär, därför att man vill leva
              tillsammans med en annan människa. Ibland tar man med sig barn
              som man har från ett tidigare förhållande. Man kommer hit. Man
              lär sig svenska. Man får svenska vänner. Man får ett umgänge utanför
              den familj som man har valt att leva i. Man skaffar sig ett arbete.
              Man blir en god och nyttig samhällsmedborgare med goda kontakter
              i det svenska samhället. Man bidrar till sin egen försörjning,
              men man bidrar också till vårt allmänna välstånd genom sitt arbete,
              genom att betala in skatt och genom att göra nyttiga saker.
            </seg>
            <seg xml:id="i-4029d5cba73eb11e-0">
              Sedan inträffar det som kanske inte får hända. Efter fyra, fem,
              sex, sju, åtta år i Sverige tar kärleken slut. Det man satsade
              på när man flyttade hit stämmer inte längre. I många fall är det
              den som från början bodde i Sverige som tar initiativet till att
              bryta förhållandet.
            </seg>
            <seg xml:id="i-c4773bc85a5a87ac-0">
              För den som flyttat hit, och kanske även för den som bodde här,
              är detta givetvis ett misslyckande. Det kan vara en katastrof
              då det man trodde på så starkt i sitt liv har förändrats. Men
              om man kommit hit och erhållit uppehållstillstånd därför att man
              inlett ett förhållande eller ett äktenskap med en person som har
              uppehållstillstånd i Sverige drabbas man dubbelt. I alltför många
              fall, trots att man på det sätt jag beskrivit här uppfyller mycket
              eller i princip allt av det som sägs i utlänningslagen, bedömer
              nämligen svenska migrationsmyndigheter detta som att det har varit
              ett skenäktenskap eller ett skenförhållande.
            </seg>
            <seg xml:id="i-a216a779e95a1808-0">
              Personer som vistas i de här människornas omgivning är helt på
              det klara med att det inte har varit så. Förhållandena har ofta
              varit mycket mer varaktiga än sådana som finns i Sverige. Men
              trots att den bakgrund jag givit i många fall stämmer väl överens
              med vilka hänsyn man ska ta för att inte återkalla ett uppehållstillstånd
              gör svenska migrationsmyndigheter detta i allt större utsträckning.
            </seg>
            <seg xml:id="i-eaefa89b5646bd5d-0">
              Jag vet inte om ministern är medveten om att när man tittar på
              vad som står i lagen och hur migrationsmyndigheterna tillämpar
              dessa bestämmelser, vad man bedömer som skenäktenskap och skenförhållanden
              eller inte, kan man i många fall se en stor diskrepans. Jag hoppas
              att ministern i det här fallet kan vara beredd att ompröva det
              hon säger i sitt svar, nämligen att hon inte avser att vidta några
              ytterligare åtgärder. Jag ser fram emot att få ett positivare
              svar den här gången än i migrationsministerns förra inlägg.
            </seg>
          </u>
          <note type="speaker" xml:id="i-acc2805044291827-0">
            Anf. 97 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-4">
            <seg xml:id="i-29853db4125543c4-0">
              Herr talman! Gunnar Nordmark frågade mig vad jag avser att göra
              för att förtydliga reglerna om återkallande av uppehållstillstånd.
              Jag gav en lång lista och beskrev ganska detaljerat hur reglerna
              ser ut. Jag beskrev också vad myndigheterna ska ta hänsyn till.
            </seg>
            <seg xml:id="i-67c3a87752b32115-0">
              Man har gjort ganska tydliga preciseringar, vilket jag också
              skrev i mitt svar. Man ska titta på samtliga omständigheter i
              ärendet innan man fattar beslut i sådana här ärenden. Man ska
              ta hänsyn till anknytning till Sverige. Man ska också ta hänsyn
              till andra humanitära skäl. Levnadsomständigheter, familjeförhållanden
              och längden på vistelsen i Sverige ska beaktas. Det finns också
              en tidsgräns.
            </seg>
            <seg xml:id="i-038aa30954468c2f-0">
              Därför undrar jag: På vilket sätt vill Gunnar Nordmark förändra
              de här reglerna och de här väldigt tydliga anvisningarna som ändå
              finns?
            </seg>
          </u>
          <note type="speaker" xml:id="i-504dad5b2e566c38-0">
            Anf. 98 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-1">
            <seg xml:id="i-3e378928cfc57e30-0">
              Herr talman! Reglerna kan ju tyckas tydliga, men om vi tittar
              på den praxis som finns när reglerna tillämpas är det för många
              av oss uppenbart att dessa regler i alltför många fall inte räcker.
              För människor som vistats i Sverige i fyra, fem, sex, sju, åtta
              år med uppehållstillstånd fattar man beslut om utvisning med hänvisning
              till att det kan vara skenäktenskap. Man inhämtar inte tillräckliga
              informationer från den omgivning som finns. Man tittar inte på
              sina egna beslut där man beviljat uppehållstillstånd bland annat
              just utifrån att personen i fråga skaffat sig en familj i Sverige
              och därför anses ha rätt att leva här.
            </seg>
            <seg xml:id="i-42ba0747636cfd66-0">
              Det finns många fall där reglerna inte räcker. Här förväntar
              jag mig kanske ändå att ministern också ska ha någon form av idé
              om hur man gör detta tydligare.
            </seg>
            <seg xml:id="i-8ce1f9b8dfd40cb7-0">
              Det finns ett fall jag vet att ministern inte kan gå in på enskilda
              fall där den myndighet som hade hand om det sade att man hade
              fått in ny information och därför ändrade sig. Den nya informationen
              var inte att det hade framkommit något nytt i ärendet utan att
              ett antal kommunpolitiker hade protesterat samt att en tidning
              tagit upp fallet. Jag tycker att det känns lite märkligt att man
              har det här regelverket där det bara när något uppmärksammas kan
              göras förändringar.
            </seg>
            <seg xml:id="i-572c2b2730596a65-0">
              Jag hoppas än en gång att ministern, som ändå är den som kan
              ta initiativ till att det görs förtydliganden här, lite grann
              kan peka på någonting som gör att man inte fattar dessa beslut
              som uppenbarligen i många fall står i strid med om inte lagens
              bokstav så i alla fall dess anda och mening.
            </seg>
          </u>
          <note type="speaker" xml:id="i-50cd220f03fcdea8-0">
            Anf. 99 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-5">
            <seg xml:id="i-206aaead830c498b-0">
              Herr talman! Gunnar Nordmark talar om fall där människor vistats
              i Sverige i fem år och där sedan myndigheterna fattar beslut om
              att återkalla uppehållstillståndet därför att man tror att det
              är ett skenäktenskap. Han säger också att myndigheterna inte inhämtar
              tillräcklig information innan man fattar beslut och att nya omständigheter
              i något ärende kan vara tidningsartiklar och annat.
            </seg>
            <seg xml:id="i-535511066dd95070-0">
              Jag är ledsen, men jag vet inte detta. Jag kan inte gå in och
              svara på det som Gunnar Nordmark tar upp. Jag måste utgå från
              det jag tror, nämligen att myndigheterna är de som har alla fakta
              i målet. Myndigheterna är de som har alla papper på bordet, så
              att säga, och som har att göra de bedömningar som ligger till
              grund för de beslut som fattas. Jag och regeringen kan inte gå
              in och ändra praxis.
            </seg>
            <seg xml:id="i-cf10512ef8be3e77-0">
              Då vill jag återigen fråga: På vilket sätt ska man ändra reglerna?
              Någonstans är det ju så att regering och riksdag ansvarar för
              regler och förordningar i det här landet, och myndigheterna ansvarar
              för att tillämpa de regler som vi fattar beslut om. Det är erfarna
              jurister som arbetar på de här myndigheterna som tolkar dessa
              lagar. Jag är inte jurist. Jag kan inte tolka lagarna. Det måste
              experter göra. Det är jurister som arbetar på våra myndigheter
              som måste göra de bedömningarna och fatta de besluten.
            </seg>
          </u>
          <note type="speaker" xml:id="i-ab9e7e2277602e35-0">
            Anf. 100 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-2">
            <seg xml:id="i-35341f1d8a316eec-0">
              Herr talman! Jag kan inte annat än hålla med migrationsministern:
              Det är jurister som ska fatta de här besluten. Men det är också
              så att dessa juristers tillämpning av lagen, åtminstone för oss
              som har tittat på ett antal sådana här fall utifrån, inte står
              i överensstämmelse med det som är lagens anda och mening.
            </seg>
            <seg xml:id="i-0bfa5343968c10c5-0">
              Jag är väl medveten om att ministern inte kan gå in i enskilda
              fall. Jag hoppas ändå att den här interpellationsdebatten har
              fäst ministerns uppmärksamhet på att det finns ett antal ärenden
              om just återkallande av uppehållstillstånd därför att man menar
              att det rör sig om skenförhållanden eller skenäktenskap som gör
              att regeringen borde titta på hur de lagar och förordningar vi
              har tillämpas i de här fallen. Det strider nämligen mot det allmänna
              rättsmedvetandet, och åtminstone utifrån även om man inte är jurist
              strider det mot hur lagen är skriven.
            </seg>
            <seg xml:id="i-87be8cceb4163aae-0">
              Jag ser fram emot, även om ministern i dag inte är beredd att
              vidta några förändringar, att man ändå från regeringens sida fördjupar
              sig i detta och tittar på hur lagen i de här delarna tillämpas.
            </seg>
          </u>
          <note type="speaker" xml:id="i-95e68649cf45e288-0">
            Anf. 101 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-6">
            <seg xml:id="i-90557d7ee118ce03-0">
              Herr talman! Det är riktigt att vi hela tiden måste följa utvecklingen
              på det här området. Nu sitter det ju en parlamentarisk kommitté
              och ser över utlänningslagen dock icke specifikt just de här paragraferna,
              utan man tittar framför allt på humanitära skäl, visering och
              arbetstillstånd. Tanken är dock att man ska göra en översyn av
              hela utlänningslagen. Det är alltså klart att vi måste göra det.
            </seg>
            <seg xml:id="i-8362b9dfd77adeb2-0">
              Däremot kan jag inte ta initiativ till att förändra praxis. Det
              måste i så fall ske en lagändring.
            </seg>
            <seg xml:id="i-98bc773aa677c77c-0">
              När Gunnar Nordmark säger att som dessa jurister tillämpar lagen
              strider det mot dess anda vill jag ändå återigen påpeka att det
              trots allt är så att man är lekman på det här området. Jag vet
              inte om Gunnar Nordmark är jurist men jag är det inte. Hur lagar
              ska tillämpas är trots allt en kunskap som jurister besitter.
              Här har vi erfarna jurister, erfarna domare som tolkar de här
              lagarna.
            </seg>
            <seg xml:id="i-ce8b8d63fa38986e-0">
              Sedan är det också så att i ett antal enskilda ärenden kanske
              jag eller andra människor som finns runtomkring inte har all den
              information som myndigheterna faktiskt har tillgång till.
            </seg>
          </u>
          <note xml:id="i-9834d59187f70cde-13">
            Överläggningen var härmed avslutad.
          </note>
          <note xml:id="i-eae8a861f26d253f-0">
            17 § Svar på interpellation 2003/04:427 om barn till asylsökande
            som blir åtskilda från en av sina föräldrar
          </note>
          <note type="speaker" xml:id="i-401fcef4cd6f3ad8-0">
            Anf. 102 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-7">
            <seg xml:id="i-8d041ddf89669c72-0">
              Herr talman! Gunnar Nordmark har frågat mig vilka åtgärder jag
              avser att vidta för att svenska myndigheter ska garantera att
              även barn till asylsökande från skilda länder ska ha rätten till
              båda sina föräldrar i enlighet med Europakonventionen och Förenta
              nationernas konvention om barnets rättigheter.
            </seg>
            <seg xml:id="i-1d761e3f3eb54ef2-0">
              En vägledande princip är att undvika alla åtgärder som leder
              till att barn skiljs från sina föräldrar. Barnkonventionen innebär
              dock inte något förbud mot avvisning ur landet även om detta skulle
              leda till en familjesplittring (prop. 1996/97:25 s. 230 f.). Inte
              heller artikel 8 i Europakonventionen om respekt för privat- och
              familjeliv förbjuder en sådan splittring, om återförening bedöms
              kunna ske i hemlandet. Detta följer också av den praxis som har
              utvecklats vid Europadomstolen.
            </seg>
            <seg xml:id="i-71d7f1218068da92-0">
              Om den ena föräldern beviljas uppehållstillstånd i Sverige får
              även övriga familjemedlemmar uppehållstillstånd i Sverige. Uppehållstillstånd
              kan i en sådan situation medges på grund av skyddsbehov eller
              anknytningsskäl. Även om huvudregeln är att en ansökan om familjeåterförening
              ska lämnas in vid svensk beskickning i hemlandet behöver en person
              i en familjekonstellation där alla befinner sig i Sverige inte
              i normalfallet åka hem för en sådan ansökan.
            </seg>
            <seg xml:id="i-d025c73096a8e258-0">
              Det kan i vissa fall uppstå en situation där båda föräldrarna
              saknar grund för uppehållstillstånd och har olika medborgarskap.
              De kan därför i sista hand komma att avvisas till olika länder
              trots att grundprincipen inom utlänningsrätten är att kärnfamiljen
              ska hållas samman. Den som har vårdnaden om barnet får då ta med
              sig barnet, och den andra föräldern får söka familjeåterförening
              till det land som vårdnadshavaren och barnet åkte till. Skyldigheten
              att respektera rätten till familjeliv åvilar i första hand föräldrarnas
              hemländer.
            </seg>
            <seg xml:id="i-3af1c4c5d52e32a4-0">
              Denna praxis uppfyller kraven i utlänningslagen, Europakonventionen
              och barnkonventionen. Jag avser inte att vidta några ytterligare
              åtgärder.
            </seg>
          </u>
          <note type="speaker" xml:id="i-af1ef31a035ac58c-0">
            Anf. 103 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-3">
            <seg xml:id="i-2f706c24c6dab412-0">
              Herr talman! Jag ber att få tacka migrationsministern för svaret.
              Det vi talar om här är ju personer som av olika skäl sökt sig
              till Sverige. De söker uppehållstillstånd. De söker asyl. De träffar
              personer av motsatt kön som befinner sig i samma situation. Man
              blir kär. Man inleder ett förhållande. Förhållandet resulterar
              i ett barn.
            </seg>
            <seg xml:id="i-c1dc4960d594ff29-0">
              I ett antal av de här fallen, det kan jag erkänna, uppfyller
              varken den ena eller den andra föräldern formellt sett skälen
              för att få stanna i Sverige. Så långt är ministern och jag överens.
              Om de här skälen inte skulle föreligga och man väljer att verkställa
              en utvisning är vi också överens om att skyldigheten att se till
              att värna och hålla ihop familjen ytterst åvilar det mottagande
              landet eller det land familjen utvisas till.
            </seg>
            <seg xml:id="i-71419286a243ded6-0">
              Men det här handlar om det ansvar som svenska myndigheter har
              när länder som man funderar på att utvisa till inte är beredda
              att ta detta ansvar. Vi kan i den här situationen inte göra likt
              Pontius Pilatus, två våra händer. När det gäller barn som är födda
              i Sverige och där svenska myndigheter fattar beslut om att man
              ska skilja ett barn från den ena föräldern och det här rör sig
              i många fall om mycket små barn måste man ju när man fattar beslutet
              att utvisa till olika länder vara mycket säker på att familjen
              återförenas. Det kan man inte vara i alla fall. Det är det jag
              vill fokusera på, alltså det ansvar som svenska myndigheter har
              för att familjerna ska kunna återförenas och att man ser till
              att svenska myndigheter lever upp till detta ansvar.
            </seg>
          </u>
          <note type="speaker" xml:id="i-fdd54658dd41a19c-0">
            Anf. 104 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d9d0b45cb37631f1-3">
            <seg xml:id="i-a87a348626e1f105-0">
              Herr talman! Låt oss alla som vid den här sena timmen är i riksdagens
              kammare tänka oss ett antal barn, fem sex syskon. Vi tänker oss
              att det här inte är några glada, lekande barn, som man så gärna
              vill tänka på, utan ledsna och svårt traumatiserade barn de äldsta
              tvingas under vissa tider ligga på psykiatriska avdelningar på
              sjukhus där man tvingas behandla de trauman de har på grund av
              tidiga erfarenheter i livet såväl som sådant som har hänt dit
              man senare har kommit.
            </seg>
            <seg xml:id="i-00d1f6d664c860df-0">
              Tänk er nu att de här barnen måste ta hand om varandra därför
              att deras föräldrar av olika skäl känt sig tvingade att gömma
              sig. Tänk er nu att det ligger ett hot över de här barnen att
              utvisas till ett land, Tyskland, där de inte har några anhöriga,
              där de inte har någon alls att komma till. Tänk er att de är på
              väg att utvisas utan de föräldrar som gömmer sig i Sverige.
            </seg>
            <seg xml:id="i-09dfa241692b5666-0">
              Tänk er nu att det här är just Sverige och att det här är just
              2004 och inte någon skräckhistoria från förr. Det här är ingen
              uppdiktad historia. Det här är ett fall som har funnits med i
              debatten den senaste veckan. Det är ett fall där nu inhibition
              råder, men det är ett fall som visar på grava brister i asylsystemet
              och hur barn behandlas.
            </seg>
            <seg xml:id="i-39a573a0986fc1b3-0">
              Det här är Gunnar Nordmarks viktiga interpellation, och jag vill
              inte tynga ministerns svar med några längre frågor utan nöjer
              mig med att ställa en fråga som hon kan välja att besvara med
              ett ja eller ett nej.
            </seg>
            <seg xml:id="i-7696362ddb14f7fe-0">
              När man ser ett sådant här fall, där föräldrar och barn ska skiljas
              åt och där Migrationsverket öppet talar om att man vill utnyttja
              barnen för att på det sättet locka fram föräldrarna barnen ska
              vara någon sorts lockgodis för att få fram föräldrarna som känt
              sig tvingade att gömma sig tycker ministern då att barnkonventionen
              har en tillräckligt stark ställning i svensk asylpraxis och i
              svensk utlänningslagstiftning?
            </seg>
          </u>
          <note type="speaker" xml:id="i-7a9ce59240055a6e-0">
            Anf. 105 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-8">
            <seg xml:id="i-7995b441ba96a4cc-0">
              Herr talman! Först och främst måste man slå fast att barn hör
              hemma hos sina föräldrar. Det är en grundläggande, vägledande
              princip för svensk familjepolitik. Det är också en vägledande
              princip för svensk asyl- och migrationspolitik. Det är också det
              som både barnkonventionen och Europakonventionen men också svensk
              utlänningslag slår fast.
            </seg>
            <seg xml:id="i-5fa4f4f8ea43b648-0">
              Vi ska göra allt vad vi kan för att inte barn ska skiljas från
              sina föräldrar. Vi måste undvika att familjer splittras. Därför
              har vi också, precis som jag sade inledningsvis, regler som så
              att säga speglar principen att om en person får uppehållstillstånd
              i Sverige så har familjen rätt att komma till Sverige. De speglar
              hela den principen.
            </seg>
            <seg xml:id="i-6a3be42179439e62-0">
              Men det är inte den enda principen i svensk migrationspolitik.
              Vi har också någonting som vi tillsammans har kommit överens om
              i riksdagen, nämligen reglerad invandring. Då kan det uppstå just
              sådana fall som Gunnar Nordmark tar upp, nämligen två asylsökande
              som kommer till Sverige och som kanske träffas här eller har träffats
              tidigare men där ingen av dem egentligen har rätt att få uppehållstillstånd
              i Sverige. Då är frågan: Vilket land har ansvar för att familjesplittring
              inte ska ske? Där är principen naturligtvis att det är det land
              som vederbörande hör hemma i. Det är hemlandet, och man ska kunna
              återförenas där.
            </seg>
            <seg xml:id="i-2d782c4fd86abdbf-0">
              Principen är viktig, men däremot innebär den naturligtvis inte
              att det inte kan vara oerhört svårt i enskilda fall, till exempel
              för enskilda individer som har förberett en bosättning här. Men
              när det gäller sådana fall som Gunnar Nordmark tar upp, nämligen
              att man inte har asylskäl men inte kan återvända av annat skäl,
              måste myndigheterna ta hänsyn till att det inte går att verkställa.
            </seg>
            <seg xml:id="i-e84827de177f59b2-0">
              Det är viktigt att diskutera att principerna ligger fast, men
              sedan måste vi se till att principerna tillämpas på ett humant
              sätt i de enskilda ärendena. Det är ofta oerhört svåra förhållanden
              som många människor kommer från.
            </seg>
          </u>
          <note type="speaker" xml:id="i-b07a21d808a9fe78-0">
            Anf. 106 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-4">
            <seg xml:id="i-8f0e8cb400ad95e8-0">
              Herr talman! Principer är oftast bra tills de kolliderar med
              en obehaglig verklighet. I de fallen är det naturligt att ta sin
              utgångspunkt i vad som är bäst och gagnar de enskilda individerna
              mest.
            </seg>
            <seg xml:id="i-44dc28804a6b1176-0">
              Både migrationsministern och jag har talat om barn som i nästan
              samtliga fall är födda i Sverige. Man har då gjort bedömningen
              att föräldrarna inte har rätt att stanna, men det är uppenbart
              att en utvisning av den ena föräldern och barnet kommer att leda
              till att familjen splittras. Det land de återvänder till kommer
              inte att leva upp till barnkonventionen och Europakonventionen,
              hur gärna vi än vill det vill säga inte tillåta att familjen återförenas.
              Då ligger ett särskilt stort ansvar på Sverige och svenska myndigheter
              att se till att familjen kan fortsätta att fungera som familj.
            </seg>
            <seg xml:id="i-fd9d387d2dc4a678-0">
              Det finns ett antal exempel på att denna hänsyn inte tas. Tyvärr,
              som alltför ofta gäller i svensk migrationspolitik, kommer människor
              i kläm mellan det regelverk och de principer vi har ställt upp.
              Just de fall med mycket små barn, i många fall spädbarn, som skiljs
              från den ena av föräldrarna, och där det inte går att garantera
              att familjen kan återförenas i ett tredjeland, är särskilt ömmande.
            </seg>
          </u>
          <note type="speaker" xml:id="i-ee41ca947871e8d8-0">
            Anf. 107 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d9d0b45cb37631f1-4">
            <seg xml:id="i-fd2c50485f1aa8b3-0">
              Herr talman! Tack till Gunnar Nordmark som har skrivit interpellationen
              som har föranlett debatten i dag.
            </seg>
            <seg xml:id="i-11d3941d4ef57f93-0">
              Jag konfronterade i mitt inlägg migrationsministern med en del
              av verkligheten. Det gäller ett fall som är typiskt för vilken
              attityd som finns inom utlänningsmyndigheterna och bland dem som
              har att uttolka vår lagstiftning när det handlar om barn men som
              också visar på hur utlänningsmyndigheterna tänjer på gränserna
              och går ett steg längre än vad man tidigare gjort vid behandling
              av asylsökande barn. Jag ställde en fråga som ministern hade kunnat
              besvara med ett ja eller nej, men hon valde att inte svara alls.
              Jag ställde frågan om hon utifrån detta ser att barnkonventionen
              i dag har en tillräckligt stark ställning i asylhanteringen och
              utlänningslagstiftningen.
            </seg>
            <seg xml:id="i-437c0496d9d378ed-0">
              Om ministern har tid och möjlighet att svara i sitt nästa inlägg
              får jag ändå ställa följdfrågorna.
            </seg>
            <seg xml:id="i-0fff60d348fb1fcd-0">
              Om ministern svarar ja på frågan, det vill säga om ministern
              menar att barnkonventionen i dag har en tillräckligt stark ställning
              i svensk asylhandläggning och i utlänningslagstiftningen, ska
              det tolkas som att det är rätt och rimligt att utvisa barn utan
              deras föräldrar, att skapa situationer där stora syskon med flera
              år kvar till myndighetsåldern och med psykiska besvär beroende
              på trauman får bli familjeförsörjare och ta hand om sina småsyskon?
            </seg>
            <seg xml:id="i-5390b5c8c5eb80fe-0">
              Om ministern svarar nej på frågan, att det finns en del saker
              som åtminstone indikerar att barnkonventionen i dag inte har en
              tillräckligt stark ställning, vad avser ministern att göra för
              att förändra den situationen?
            </seg>
          </u>
          <note type="speaker" xml:id="i-8f9ec33fe60e7d5d-0">
            Anf. 108 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-9dcb3d3e1eb4d6df-9">
            <seg xml:id="i-7806987ab8279999-0">
              Herr talman! Eftersom jag inte hann svara på den frågan i förra
              omgången börjar jag där.
            </seg>
            <seg xml:id="i-54a4678e03d52a34-0">
              På frågan om barnkonventionen har en tillräckligt stark ställning
              går det att svara både ja och nej.
            </seg>
            <seg xml:id="i-eeb511758b34f177-0">
              Ja, barnkonventionen har en mycket stark ställning i dagens asyl-
              och migrationspolitik. Men det är en ständig process. Vi får aldrig
              någonsin slå oss till ro och säga att allt vi har gjort är tillräckligt.
              Vi har gjort mycket i Sverige. Vi har gjort mycket mer än de allra
              flesta andra länder när det gäller att implementera barnkonventionen,
              både i lagstiftning och i tillämpning. Vi håller fortfarande på
              med att ständigt också förbättra möjligheterna för barn att komma
              till sin rätt i asylprocessen.
            </seg>
            <seg xml:id="i-81b7316aa2e67034-0">
              Jag ska bara nämna några exempel på vad som har gjorts. Sverige
              är ett av de absolut få länderna som har skrivit in barnets bästa
              i utlänningslagen. Det finns inte i andra länder. Det gör att
              vi individualiserar. Vi ser barnen i asylprocessen. I vissa andra
              länder registreras inte ens barn som asylsökande. De är så att
              säga bihang till föräldrarna, till fadern ibland ibland registreras
              inte ens kvinnor som då är den asylsökande. Vi har ett fokus på
              barn. Portalparagrafen innebär att man beaktar barns bästa i alla
              led av asylprocessen, både i mottagandet, i utredningarna och
              i besluten. Men också i fall av avvisning av ett barn eller en
              barnfamilj måste man ta ställning till vad som kan vara bäst för
              barnet i den situationen. Det här betyder naturligtvis inte att
              enbart det faktum att man är barn gör att man får stanna i Sverige.
              Så långt går inte tolkningen av barnkonventionen.
            </seg>
            <seg xml:id="i-ad05273efc387ccd-0">
              Jag sade också att det återstår mycket att göra och att mycket
              är på gång. Bland annat håller Migrationsverket på att arbeta
              med att förbättra asylutredningarna när det gäller barn i asylprocessen.
              Där tror jag att det finns mycket att göra, att verkligen se till
              att utreda barns egna asylskäl. Vi har kommit en bra bit på väg,
              men jag tror också att vi har en bra bit att gå. Vi måste höra
              barn i asylprocessen, och vi måste se barns egna asylskäl. Precis
              som vi nu talar om att kvinnor kan förföljas på ett särskilt sätt
              måste vi också se att förföljelse av barn kan se annorlunda ut
              och föra in och utveckla det i asylprocessen.
            </seg>
            <seg xml:id="i-f2b1ebf2cbd6e85c-0">
              Det var några saker som jag menar är på gång och några som är
              gjorda. Jag menar att vi har gjort mycket när det gäller barn.
              Men vi kommer aldrig riktigt ända fram på det sättet att vi blir
              färdiga med den saken. Det är något som ständigt måste utvecklas.
            </seg>
          </u>
          <note type="speaker" xml:id="i-e0bd8fe3a211910c-0">
            Anf. 109 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-aec3c15735a3b1a3-5">
            <seg xml:id="i-0b966f3f0ed17781-0">
              Herr talman! Jag vill dels tacka Gustav Fridolin som har sekunderat
              mig i debatten, dels tacka migrationsministern, som förvisso har
              ett av de mer otacksamma jobben i landet. Det är svårt att hantera
              asylärenden, och det är svårt med de ideal och värderingar vi
              har att också anpassa dem till verkligheten.
            </seg>
            <seg xml:id="i-116f68e1645690a9-0">
              Jag kan hålla med migrationsministern om att vi är bäst i klassen
              i många fall i flyktingpolitiken när det gäller att tillämpa barnkonventionen.
              Det tråkiga är att vi tyvärr i frågan inte går i en speciellt
              bra klass. Det ställer till lite problem. Jag tycker ändå att
              det är bra att både Gustav Fridolin och migrationsministern är
              överens med mig om att vi inte har gjort nog när det gäller barnkonventionens
              ställning i den svenska migrationspolitiken.
            </seg>
            <seg xml:id="i-14c56a6fc6008c3b-0">
              Jag tycker också att det är viktigt att vi i riksdagen, både
              riksdagsledamöter och också ministrar, tittar på hur de lagar
              som vi stiftar och de propositioner som regeringen lägger fram
              tillämpas i verkligheten. Vi behöver inte vara jurister till professionen
              för att se att de avsikter vi hade ibland inte verkställs. Om
              det är så måste vi tänka ytterligare ett varv. Då måste vi bli
              ännu bättre på att precisera hur vi skapar en politik där barnkonventionen
              väger tyngre och vi i större utsträckning tar hänsyn till barns
              rättigheter än vad som görs i dag.
            </seg>
          </u>
          <note type="speaker" xml:id="i-2a0aff1e6a57aea0-0">
            Anf. 110 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-4f1c936c2e98efb6-1">
            <seg xml:id="i-449f710388629eb5-0">
              Herr talman! Jag tycker att vi går i en väldigt bra klass. Jag
              tycker också att vi är ganska bra när det gäller barn. Det måste
              jag ändå säga i det här sammanhanget.
            </seg>
            <seg xml:id="i-b19afd65a165e047-0">
              Vi kan vara helt överens om att vi inte har nått fram tillräckligt,
              och det måste vi naturligtvis fortsätta att arbeta med. Det är
              också någonting som vi fortsätter att arbeta med. Det är bland
              annat just det som Gunnar Nordmark efterlyser, nämligen en översyn
              av hur lagarna tillämpas. Den parlamentariska kommitté som jag
              nämnde tidigare ska också se över just hur portalparagrafen om
              barnens bästa tillämpats i svensk lagstiftning.
            </seg>
            <seg xml:id="i-65caf9c1cfde351b-0">
              Inom kort kommer vi alltså att få en ganska fullödig genomgång
              av den här saken, och sedan får vi ha en vidare diskussion i kammaren
              om huruvida det kommer att innebära förändringar av reglerna.
            </seg>
          </u>
          <note xml:id="i-9834d59187f70cde-14">
            Överläggningen var härmed avslutad.
          </note>
          <note xml:id="i-9d569b6fea2e3c44-0">
            18 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-7c13a1a2667aa74a-0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="ulf_holm_a45651" prev="cont" xml:id="i-9d8f72713c8ed378-1">
            <seg xml:id="i-16941943745a4c70-0">
              KOM(2004)96
            </seg>
          </u>
          <note xml:id="i-12e64af37d16d9df-0">
            KOM(2003)502
          </note>
          <note xml:id="i-d357fc3e62ce1ff4-0">
            KOM(2003)739
          </note>
          <note xml:id="i-d5395f17da34c8cd-0">
            KOM(2003)550
          </note>
          <note xml:id="i-fff67b3d2343c3cf-0">
            19 § Förnyad bordläggning
          </note>
          <note xml:id="i-a4a7048b2fd2fa47-0">
            Föredrogs och bordlades åter
          </note>
          <note xml:id="i-ae01a4336a54df80-0">
            20 § Bordläggning
          </note>
          <note xml:id="i-948e35040c5fde05-0">
            Anmäldes och bordlades
          </note>
          <note xml:id="i-6120f13748ac5cb3-0">
            21 § Anmälan om interpellationer
          </note>
          <note xml:id="i-f9dcaf3e379f9d58-0">
            Anmäldes att följande interpellationer framställts
          </note>
          <note xml:id="i-b271a48e12fc12dd-0">
            den 16 april
          </note>
          <note xml:id="i-63ba51f11ca7eb98-0">
            Gustav Fridolin
          </note>
          <note xml:id="i-3fb483fb3c966d6f-0">
            Ulf Nilsson
          </note>
          <note xml:id="i-5306b9fb61b2f74e-0">
            den 20 april
          </note>
          <note xml:id="i-68c95c5598369b7a-0">
            Marietta de Pourbaix-Lundin
          </note>
          <note xml:id="i-0f4a366a1661b8b5-0">
            Carl B Hamilton
          </note>
          <note xml:id="i-0f4a366a1661b8b5-1">
            Carl B Hamilton
          </note>
          <note xml:id="i-012ecedcd9868e71-0">
            Axel Darvik
          </note>
          <note xml:id="i-a006fdf9be7cce63-0">
            Interpellationerna redovisas i bilaga som fogats till riksdagens
            snabbprotokoll tisdagen den 27 april.
          </note>
          <note xml:id="i-b5fd30a6c90068ec-0">
            22 § Anmälan om frågor för skriftliga svar
          </note>
          <note xml:id="i-976b5b5001efd2fe-0">
            Anmäldes att följande frågor för skriftliga svar framställts
          </note>
          <note xml:id="i-b271a48e12fc12dd-1">
            den 16 april
          </note>
          <note xml:id="i-bfd45d411fa5899e-0">
            Lena Adelsohn Liljeroth
          </note>
          <note xml:id="i-e5beb07debe62806-0">
            Ulf Sjösten
          </note>
          <note xml:id="i-d9a9fc2f6c41b8b2-0">
            Ingegerd Saarinen
          </note>
          <note xml:id="i-f2270eaa6a84b256-0">
            Tobias Krantz
          </note>
          <note xml:id="i-8fce02d9acf390b6-0">
            Owe Hellberg
          </note>
          <note xml:id="i-63ba51f11ca7eb98-1">
            Gustav Fridolin
          </note>
          <note xml:id="i-a8f71a68775b8479-0">
            Lars Gustafsson
          </note>
          <note xml:id="i-969dc6fc99baca2e-0">
            Carina Hägg
          </note>
          <note xml:id="i-1b8c1a8fdd44a942-0">
            den 19 april
          </note>
          <note xml:id="i-5abb1ae83734159a-0">
            Birgitta Carlsson
          </note>
          <note xml:id="i-5306b9fb61b2f74e-1">
            den 20 april
          </note>
          <note xml:id="i-7a64c788588aa307-0">
            Lars-Ivar Ericson
          </note>
          <note xml:id="i-6be5107b56a931a9-0">
            Birgitta Ohlsson
          </note>
          <note xml:id="i-6be5107b56a931a9-1">
            Birgitta Ohlsson
          </note>
          <note xml:id="i-4b5de4f845e90080-0">
            Nyamko Sabuni
          </note>
          <note xml:id="i-6be5107b56a931a9-2">
            Birgitta Ohlsson
          </note>
          <note xml:id="i-358ad8c2b9b53f63-0">
            Sten Tolgfors
          </note>
          <note xml:id="i-c1a1aecda70f0a17-0">
            Cecilia Wigström
          </note>
          <note xml:id="i-7a64c788588aa307-1">
            Lars-Ivar Ericson
          </note>
          <note xml:id="i-00b37e1b24557788-0">
            Frågorna 2003/04:10771084 redovisas i bilaga som fogats till
            riksdagens snabbprotokoll tisdagen den 20 april.
          </note>
          <note xml:id="i-b7f909601dba2166-0">
            Frågorna 2003/04:10851093 redovisas i bilaga som fogats till
            riksdagens snabbprotokoll tisdagen den 27 april.
          </note>
          <note xml:id="i-76dfc9fb26b53f21-0">
            23 § Anmälan om skriftliga svar på frågor
          </note>
          <note xml:id="i-7cfcb90afe9aace7-0">
            Anmäldes att skriftliga svar på följande frågor inkommit
          </note>
          <note xml:id="i-b271a48e12fc12dd-2">
            den 16 april
          </note>
          <note xml:id="i-d9a9fc2f6c41b8b2-1">
            Ingegerd Saarinen
          </note>
          <note xml:id="i-f54d670ddee11a3e-0">
            Sven Gunnar Persson
          </note>
          <note xml:id="i-9c2a658fc7235cd5-0">
            Runar Patriksson
          </note>
          <note xml:id="i-bc01242cbddace88-0">
            Svaret på fråga 2003/04:1024 redovisas i bilaga som fogats till
            riksdagens snabbprotokoll tisdagen den 20 april.
          </note>
          <note xml:id="i-8210695b30ea4859-0">
            Svaren på frågorna 2003/04:1009 och 1032 redovisas i bilaga som
            fogats till riksdagens snabbprotokoll tisdagen den 27 april.
          </note>
          <note xml:id="i-4e0173c53a98b448-0">
            24 § Kammaren åtskildes kl. 20.41.
          </note>
          <note xml:id="i-a33f36fe8cad2ccb-0">
            Förhandlingarna leddes
          </note>
          <note xml:id="i-f06e3bd264f01892-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
