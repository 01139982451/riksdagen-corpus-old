<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--112</head>
          <docDate when="2009-04-29">2009-04-29</docDate>
        </div>
      </front>
      <body>
        <div>
          <note xml:id="i-e9dd586b08edb06c-0">
            ﻿
          </note>
          <note xml:id="i-ec8399cfadd0cb7b-0">
            Riksdagens protokoll
          </note>
          <note xml:id="i-206474cc850d96c9-0">
            2009/10:112
          </note>
          <note xml:id="i-1fc07b836b40d92a-0" type="date">
            Torsdagen den 29 april
          </note>
          <note xml:id="i-f0562d923ea6e5a8-0">
            Kl. 12:00 - 16:04
          </note>
          <note xml:id="i-4e74b0a5d480141c-0">
            1 § Justering av protokoll
          </note>
          <note xml:id="i-be0c27ba5c11d1f1-0">
            Justerades protokollet för den 23 april.
          </note>
          <note xml:id="i-fd09ee9c0f87b6ac-0">
            2 § Effektreserven i framtiden
          </note>
          <note xml:id="i-e1eb68230e32eaa5-0">
            Föredrogs
          </note>
          <note type="speaker" xml:id="i-2cfeeeb0251fd77d-0">
            Anf. 1 RENÉE JERYD (s):
          </note>
          <u who="renee_jeryd_561a6b" xml:id="i-e6da4720205ae41a-0">
            <seg xml:id="i-b082caf4298b49a8-0">
              Fru talman! Vi kan konstatera att det i kammaren just nu bara
              är företrädare för oppositionen.
            </seg>
            <seg xml:id="i-ca83849cbd52d70f-0">
              Fru talman! Det finns alltid en risk att elförbrukningen blir
              så stor att det inte finns tillräckligt med energi. Det är i sådana
              situationer som effektbrist uppstår, det vill säga brist på el
              vid ett givet tillfälle. Därför har Svenska kraftnät i uppdrag
              att upphandla en effektreserv för att både hushållen och industrin
              i Sverige ska ha en god försörjningstrygghet.
            </seg>
            <seg xml:id="i-0df0613a189594ef-0">
              Marknadslösningar förutsätter att priset på el ska visa på knapphet
              på elmarknaden och på så sätt täcka att det finns tillräcklig
              produktionskapacitet för el.
            </seg>
            <seg xml:id="i-57b52c14480dd125-0">
              Midvinternätterna 20092010 var hårda och kyliga. Produktionsbortfallet
              har varit betydande, och effektreserven har fått användas vid
              ett flertal tillfällen. Elpriserna har rusat i höjden. I dag lever
              många svenskar på grund av lågkonjunktur och finanskris på den
              ekonomiska marginalen. Denna vinter med höga elpriser har gjort
              att de har fått ännu svårare att klara sin ekonomi.
            </seg>
            <seg xml:id="i-20fb5166818f71a7-0">
              I detta läge väljer den borgerliga regeringen att lägga fram
              en proposition om att man helt ska överlåta på marknaden att stå
              som garant för svensk elförsörjning, även vid ansträngda försörjningslägen
              och rusande elpriser.
            </seg>
            <seg xml:id="i-ce3a0c89cd255c3d-0">
              Regeringens analys i fråga om konsekvenserna av en avreglerad
              effektreserv är undermålig, och det saknas totalt konsekvenser
              när det gäller att få en tryggad svensk elförsörjning till konkurrenskraftiga
              priser.
            </seg>
            <seg xml:id="i-fff0fd807aa1c18c-0">
              Konsekvenserna för en tryggad elförsörjning behandlas, som sagt
              var, mycket knapphändigt i propositionen, vilket bland annat Statskontoret
              i skarpa ordalag noterat i sitt remissvar. Det betyder att regeringens
              analys av vilka konsekvenser regeringens politik får för en tryggad
              svensk elförsörjning till konkurrenskraftiga priser är tunn.
            </seg>
            <seg xml:id="i-f4b2fc65bcbd5f1e-0">
              Vi vill ha ytterligare analyser av vilka konsekvenser en utfasning
              av effektreserven kan få för en trygg svensk elförsörjning till
              rimliga och konkurrenskraftiga priser.
            </seg>
            <seg xml:id="i-3cb71017703cb617-0">
              Regeringen driver en kortsiktig energipolitik som lättvindigt
              bortser från de erfarenheter som den gångna vintern gett oss.
            </seg>
            <seg xml:id="i-83b983a52bcd2dd2-0">
              Formerna för att ta bort effektreserven från Svenska kraftnät
              måste redovisas tydligare. Det är jätteviktigt då regeringen tror
              att det räcker med föreskrifter för hur nedtrappningen ska ske.
              Vi måste ha kvar de politiska verktygen, så att vi inte fullständigt
              hamnar i klorna på marknaden och därmed fri prissättning. Vi måste
              ha detta för att säkra elförsörjningen och för att garantera jobben,
              ekonomin och välfärden.
            </seg>
            <seg xml:id="i-3e11ec24c6ad73f4-0">
              Därför anser vi att det krävs mer och inte mindre politiska instrument
              för att ha en trygg och säker elförsörjning. Marknaden är inte
              i detta fall normen, utan vad vi behöver är initiativ för att
              ytterligare kartlägga tillsynsfrågorna, konkurrensfrågorna och
              prissättningsfrågorna när det gäller elmarknaden.
            </seg>
            <seg xml:id="i-c0bdb5c2bbbbc983-0">
              Sverige behöver en långsiktig energipolitik som tryggar den svenska
              energitillgången och ger ett överskott av el. Det krävs investeringar
              i det svenska energisystemet här och nu.
            </seg>
            <seg xml:id="i-c098f0b8a50d8c69-0">
              Det produktionsbortfall vi hade under den gångna vintern var
              rekordstort. Konsumenterna, både hushåll och industri, har drabbats
              av kraftiga höjningar av elpriset. Ryckigheten i elförsörjningen
              kan ha medfört konsekvenser för jobben, ekonomin och välfärden.
            </seg>
            <seg xml:id="i-42f332f85f491889-0">
              Under februari var elpriserna så höga att viss industri drog
              ned på sin produktion, och som jag sade tidigare uppstår höga
              priser om tillgången på energi är knapp och efterfrågan är stor.
              Det är detta vi har fått uppleva denna vinter. Och det är därför
              vi måste analysera konsekvenserna ännu mer, hur det blir om marknaden
              ska sköta effektreserven. Detta måste vi för att klara jobben,
              ekonomin och välfärden. För vad händer med dessa om industrin
              stänger och elpriserna stiger?
            </seg>
            <seg xml:id="i-d878ccbdbd161325-0">
              Vi anser också att staten inte får frånsäga sig sitt ansvar för
              den svenska elförsörjningen, vilket kommer att ske om detta förslag
              om effektreserven antas av riksdagen. Det behövs en konsekvensanalys
              när det gäller hur staten kan påverka marknaden innan beslut om
              en eventuell nedtrappning av effektreserven tas.
            </seg>
            <seg xml:id="i-6a50aee44aa3dee5-0">
              För oss socialdemokrater är det självklart att staten måste ta
              det yttersta ansvaret för svensk elförsörjning. Det är avgörande
              för sysselsättningen och välfärden. Det är därför vi är mycket
              kritiska till regeringens kortsiktiga energipolitik och regeringens
              lättvindiga bortseende från de lärdomar vi kan dra av den gångna
              vintern. Marknaden måste ha en långsiktig politisk styrning.
            </seg>
            <seg xml:id="i-d4665eac4f2aeea0-0">
              En tillförlitlig elförsörjning är oerhört viktig för den svenska
              samhällsutvecklingen. Den upphandlade effektreserven har fungerat
              som en garant för försörjningstryggheten i situationer då effektbrist
              har hotat. Vi måste snarare öka den politiska styrningen för att
              få en fungerande elmarknad, inte bara fortsätta att avreglera
              helt utan styrning och konsekvensanalyser.
            </seg>
            <seg xml:id="i-1558defbd1d6498d-0">
              I en framtid kan kanske även vi tänka oss att effektbristerna
              kan hanteras av marknaden. Men efter denna vinter kan vi konstatera
              att marknaden ännu inte är mogen och inte fungerar på det sätt
              som vi vill för att vi ska kunna låta marknadsmekanismerna ta
              hand om en situation med effektbrist.
            </seg>
          </u>
          <note xml:id="i-c6552b5214943669-0">
            Fru talman! Jag yrkar bifall till reservationen.
          </note>
          <note type="speaker" xml:id="i-ff83b4836c1e85a8-0">
            Anf. 2 KENT PERSSON (v):
          </note>
          <u who="kent_persson_3230c6" xml:id="i-a7ec4a8a375cc5cc-0">
            <seg xml:id="i-33aa3bf6342361c7-0">
              Fru talman! Sverige behöver en långsiktig energipolitik som tryggar
              svensk energiförsörjning och som upprätthåller effekten i energisystemet,
              som dessutom ska ge ett överskott av el. Det är målsättningen
              för Vänsterpartiets energipolitik.
            </seg>
            <seg xml:id="i-ef6901ba8eaafed0-0">
              Det är givetvis också viktigt för näringslivet och för hushållen
              att det finns tillgång till energi när man behöver ha den.
            </seg>
            <seg xml:id="i-bb834491863583f0-0">
              Avbrutna elleveranser är förenade med stora samhällsekonomiska
              kostnader och störda industriella processer, vilket leder till
              produktionsbortfall och påfrestningar i välfärdssystemet. Det
              är inte jag som har hittat på det, utan det är regeringen som
              skriver det i den här propositionen, och de har så rätt. Visst
              är det på det sättet.
            </seg>
            <seg xml:id="i-023c10939112c651-0">
              Sverige är dessutom, genom EU:s rättsliga regelverk, förpliktat
              att säkerställa en god elförsörjning med balans mellan utbud och
              efterfrågan.
            </seg>
            <seg xml:id="i-6a0eb90f6f25b421-0">
              Det finns alltså goda skäl för att staten ska garantera att det
              finns en god försörjningstrygghet när det gäller elleveranser.
              Det är just mot den bakgrunden som Svenska kraftnät har i uppdrag
              att säkerställa att det finns en effektreserv att tillgå när försörjningstryggheten
              är hotad.
            </seg>
            <seg xml:id="i-5945fa5bd8db2597-0">
              Den gångna våren och vintern har på ett påtagligt sätt gjort
              oss påminda om hur sårbart samhället är när vi får olika störningar
              i viktiga samhällsfunktioner. De orsakas många gånger av väderförhållanden
              som vi inte kan styra, och i våras orsakades de av vulkanutbrott
              på Island.
            </seg>
            <seg xml:id="i-9758a76b0cf4c243-0">
              När det gäller vädrets och naturens krafter är vi människor ganska
              små. Vi kan faktiskt inte göra så mycket mer än att planera för
              dem.
            </seg>
            <seg xml:id="i-8dd90045714f901c-0">
              Det är viktigt att det finns en beredskap i samhället i händelse
              av olika störningar som hotar viktiga samhällsfunktioner, till
              exempel när energiförsörjningen är hotad. Den långvariga kylan
              i vintras och bortfallet av produktionskapacitet från kärnkraften
              har visat hur sårbart Sverige är när det finns hot om brist på
              elenergi.
            </seg>
            <seg xml:id="i-838a7aea2b5209fa-0">
              Produktionsbortfallet från kärnkraften berodde givetvis på kärnkraftsindustrins
              planeringsmissar. Den har underskattat svårigheterna och överskattat
              sin förmåga att planera, åtgärda fel och göra det underhåll som
              ska göras. Det kom att kosta de svenska hushållen och den svenska
              industrin väldigt mycket.
            </seg>
            <seg xml:id="i-b301d7357a4586da-0">
              Mot den bakgrunden såg Svenska kraftnät sig nödgat att vid tre
              tillfällen aktivera delar av den upphandlade effektreserven. Det
              visar på ett påtagligt sätt att det fungerar med en centralt upphandlad
              effektreserv. Försörjningstryggheten hotades aldrig genom att
              den möjligheten fanns.
            </seg>
            <seg xml:id="i-80d9eb688f48235c-0">
              Regeringen skriver också i propositionen på s. 8 att systemet
              med en centralt upphandlad effektreserv fungerar bra. Det fungerar
              bra. Då blir man förvånad när man läser propositionen. Syftet
              med den är att man ska gå bort från en centralt upphandlad effektreserv
              till en marknadsbaserad lösning där marknadens aktörer vilka de
              nu är ska se till att utbud och efterfrågan fungerar.
            </seg>
            <seg xml:id="i-2c6e9a36c1d479bd-0">
              Från Vänsterpartiets sida kan vi konstatera när vi har läst och
              funderat över det här att det finns flera brister i den här propositionen.
              Det skulle behövas analyser av hur det här systemet ska träda
              i kraft och hur det ska fungera. Vad är det för mekanismer som
              vi inte har i dag, eftersom vi har en marknad som inte fungerar,
              och som ska till för att vi ska få den perfekta marknaden en gång
              i framtiden?
            </seg>
            <seg xml:id="i-4048b42ab531592e-0">
              Vem har ansvaret för att det finns en effektreserv även i framtiden
              när inte Svenska kraftnät längre ska ha det? Propositionen ger
              inget svar på den typen av frågor.
            </seg>
            <seg xml:id="i-2ba3f22cf6b30772-0">
              För Vänsterpartiet är det viktigt att det finns ett tydligt ansvar
              att utkräva när saker och ting inte fungerar. Den här tilltron
              till att marknaden ska kunna klara och hantera olika frågor som
              dyker upp gör att det behövs ett bättre underlag innan riksdagen
              fattar beslut.
            </seg>
            <seg xml:id="i-91a2c91c4c85c537-0">
              Det här förslaget innebär att under en tioårsperiod ska Svenska
              kraftnät trappa ned den upphandlade effektreserven. Det innebär
              att det kommer att bli dyrare för konsumenterna, vilket också
              regeringen tydligt skriver i propositionen. Det bör riksdagen
              vara medveten om innan vi går till beslut.
            </seg>
            <seg xml:id="i-082269de83767fee-0">
              Det kommer att bli dyrare med det här systemet när man ska introducera
              det för att det i en framtid längre bort om 10 eller 15 år eventuellt
              ska bli billigare. Det är det som är förhoppningen, och det är
              det som är problemet med den här propositionen.
            </seg>
            <seg xml:id="i-aaebca017579885e-0">
              Den är alldeles för dåligt underbyggd för att vi ska veta vad
              det är för något som vi fattar beslut om och vilka effekter det
              kommer att ha i framtiden. Vem tar ansvaret i framtiden? Jag vet
              inte.
            </seg>
          </u>
          <note xml:id="i-6f15f21cd3106cd8-0">
            Jag yrkar bifall till den gemensamma reservationen.
          </note>
          <note type="speaker" xml:id="i-322eac33e78ea104-0">
            Anf. 3 CECILIE TENFJORD-TOFTBY (m):
          </note>
          <u who="cecilie_tenfjord-toftby_30eb9c" xml:id="i-4e101bd744ad2e76-0">
            <seg xml:id="i-79913d81c2012a67-0">
              Fru talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg xml:id="i-05729893903b4263-0">
              En säker och trygg elförsörjning är en förutsättning för välfärd,
              tillväxt och jobb. Det är det ingen som ifrågasätter.
            </seg>
            <seg xml:id="i-842ab378a9577c5a-0">
              Att veta att elektricitet alltid finns tillgänglig måste vara
              en självklarhet, i dag och också i framtiden. Både hushållen och
              industrin förlitar sig på att lampan tänds när vi behöver den.
            </seg>
            <seg xml:id="i-6b44f3ef360ac52d-0">
              Den gångna vintern har visat att vårt beroende av el gör oss
              sårbara. Störningar i energiproduktion i kombination med stor
              elförbrukning kräver att vi har en effekt i reserv.
            </seg>
            <seg xml:id="i-6c90d1fa37c7a65c-0">
              I dag är det Svenska kraftnät som ansvarar för att effektreserven
              finns. Det har emellertid varit uppe till diskussion vid ett flertal
              tillfällen om det är den bästa lösningen.
            </seg>
            <seg xml:id="i-6d8f4ca247ad8330-0">
              Vid den senaste förlängningen av effektreserven hösten 2007 konstaterades
              att det inte var läge att fasa ut Svenska kraftnäts ansvar. Den
              gången reserverade sig Socialdemokraterna mot beslutet, framhöll
              att kraftföretagen borde ta ett större ansvar och att det nya
              systemet skulle träda i kraft redan våren 2009.
            </seg>
            <seg xml:id="i-7c9de900a3f7bd0c-0">
              I dag låter det annorlunda från det hållet. I sin reservation
              framhåller Socialdemokraterna och Vänsterpartiet att det inte
              alls är läge att låta kraftindustrin ta ett större ansvar. Argumentet
              är att elmarknaden inte är mogen ett ansvarstagande.
            </seg>
            <seg xml:id="i-9757c2583cf27230-0">
              Fru talman! Även i utskottets ställningstagande uppmärksammas
              elmarknadens osäkerhet. Det är därför välkommet att regeringen
              föreslår en stegvis övergång till en marknadsbaserad lösning.
              Detta är ett förslag med både hängslen och livrem.
            </seg>
            <seg xml:id="i-079d5bcb522f90e8-0">
              Avvecklingen av Svenska kraftnäts centralt upphandlade effektreserv
              och övergången till ett ökat ansvar för marknaden bygger på en
              bedömning av elmarknadens utveckling under tiden fram till och
              med den 15 mars 2020. Tidsplanen som fastställs måste anses vara
              preliminär. Justeringar måste kunna göras om utvecklingen inte
              stämmer överens med prognoserna.
            </seg>
            <seg xml:id="i-ea1ba9d6fd6ef73c-0">
              Det ska ske en stegvis nedtrappning av den centralt upphandlade
              effektreservens omfattning. Det ska börja 2011 och vara klart
              2020. Under tiden det är viktigt ska Energimarknadsinspektionen
              följa och analysera förändringar som påverkar försörjningstryggheten,
              och Svenska kraftnät ska även i fortsättningen ha i uppdrag att
              årligen följa och redovisa utvecklingen av den samlade effekt-
              och kraftbalansen.
            </seg>
            <seg xml:id="i-8f8f63e632c33fef-0">
              Fru talman! Hur ser effektreservens utformning ut i dag, och
              vad är det vi vill förändra? I dag upphandlar Svenska kraftnät
              en effektreserv. Den består dels av reservproduktion av el, dels
              av avtal med industriföretag som mot en ersättning minskar sin
              elförbrukning.
            </seg>
            <seg xml:id="i-a110dd99496a384c-0">
              Regeringens förslag bygger på att en god försörjningstrygghet
              kan uppnås med marknadslösningar, där aktörernas beslut med hänsyn
              till prisutvecklingen på elmarknaden genererar tillräckligt med
              effekt både generellt och i situationer med hög belastning. Priset
              kan bli en del av effektreserven, men för att elkonsumenterna
              ska kunna anpassa sin förbrukning efter priset måste förutsättningarna
              för flexibilitet förbättras.
            </seg>
            <seg xml:id="i-27f99c4b4f48ed81-0">
              Just flexibilitet är en viktig del av det här förslaget. När
              möjligheterna till flexibilitet ökas kan elkonsumenterna aktivt
              bidra till att avlasta elsystemet vid hög belastning. För att
              förbättra flexibiliteten föreslås bland annat timmätning av elförbrukningen
              och att Sverige länkas samman med andra länder. Vintern 20092010
              visade också vårt behov av att bredda energiproduktionen till
              flera kraftslag.
            </seg>
            <seg xml:id="i-10500e68a144b0c1-0">
              Framtidens effektreserv bör innehålla en ökad andel förbrukningsreduktioner,
              det vill säga att en större del skapas genom avtal om minskad
              elförbrukning. Detta ger incitament till elhandlare och stora
              förbrukare att fokusera på förbrukningsflexibilitet.
            </seg>
            <seg xml:id="i-32e61d48da1c2294-0">
              Energimarknadsinspektionen kommer att följa utvecklingen. Regeringen
              i sin tur kommer att bevaka konsumenternas anpassning till nya
              förhållanden hängslen och livrem.
            </seg>
            <seg xml:id="i-c47ed394aa2ed31e-0">
              Fru talman! Svenska kraftnät ingår i dag avtal med elproducenter
              om att ställa ytterligare produktionskapacitet till förfogande
              och med elanvändare om rätt att begränsa deras förbrukning mot
              en ersättning. Nu ska Svenska kraftnät även ges möjlighet att
              ingå avtal om minskad elanvändning med elleverantörerna.
            </seg>
            <seg xml:id="i-bc0b85763feac0d1-0">
              Elhandelsföretagen kan i sin tur förhandla med sina kunder om
              minskad förbrukning. Elleverantörerna har ett ansvar när det gäller
              att ta fram förslag som ökar förbrukningsflexibiliteten. Förbrukningsreduktionen
              förväntas därför blir den dominerande delen av effektresursen
              framöver.
            </seg>
            <seg xml:id="i-c969581167b1d0ea-0">
              Socialdemokraternas och Vänsterpartiets farhågor om en elmarknad
              som inte är mogen ansvaret har ingen täckning i denna proposition.
              Här finns hängslen och livrem. I utskottets ställningstagande
              framhävs också statens ansvar att garantera en god försörjningstrygghet.
            </seg>
            <seg xml:id="i-73a9879a65f1e36d-0">
              För att ge utrymme för justeringar om utvecklingen inte svarar
              mot prognoserna, och vi vet att framtiden är osäker, måste det
              finnas möjligheter att reglera förändringar i förordningar så
              att vi inte behöver återkomma till riksdagen med lagändringar.
            </seg>
            <seg xml:id="i-b98fbbdcdad8780a-0">
              Fru talman! Försörjningstrygghet av el är en förutsättning för
              tillväxt och det goda livet för människor i Sverige. Jag tror
              att Sveriges invånare visst är mogna att ta ansvar för effektresurserna
              i framtiden, och jag är mycket nöjd med att det i regeringens
              proposition finns förslag på åtgärder som underlättar övergången
              från en centralt upphandlad effektreserv till ett marknadsbaserat
              och ansvarstagande system.
            </seg>
          </u>
          <note xml:id="i-c677012126a8a5ef-0">
            I detta anförande instämde Staffan Anger, Björn Hamilton, Maria
            Plass, Hans Rothenberg och Marie Weibull Kornias (alla m) samt
            Eva Johnsson (kd).
          </note>
          <note type="speaker" xml:id="i-fc58ecbd4a290f3e-0">
            Anf. 4 KENT PERSSON (v) replik:
          </note>
          <u who="kent_persson_3230c6" xml:id="i-a7ec4a8a375cc5cc-1">
            <seg xml:id="i-930dda5ad3a7340e-0">
              Fru talman! Ditt anförande var intressant och faktiskt lite tydligare
              än propositionens skrivningar. Det är jag tacksam för, för den
              här propositionen har jag verkligen läst.
            </seg>
            <seg xml:id="i-d368a84360979dc3-0">
              Bland annat står det på s. 8 i propositionen att systemet med
              centralt upphandlad effektreserv fungerar bra. Jag hoppas att
              du håller med mig om det. Däremot skriver ni följande i utskottets
              ställningstagande: Den övergångslösning med en upphandlad effektreserv
              som används för närvarande har vissa sådana brister och det är,
              enligt utskottets uppfattning, därför välkommet att regeringen
              nu föreslår en stegvis övergång till en effektiv, marknadsbaserad
              lösning.
            </seg>
            <seg xml:id="i-ea6a705464095caf-0">
              Vad är det för brister med den här upphandlingen som regeringen
              tydligen inte uppfattar men som utskottets majoritet skriver om?
            </seg>
          </u>
          <note type="speaker" xml:id="i-b95390313cf6228b-0">
            Anf. 5 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-4e101bd744ad2e76-1">
            <seg xml:id="i-b2aa85de75820120-0">
              Fru talman! Jag måste säga, Kent Persson, att den vinter som
              var såg vi att det fanns problem, och det blev högre elpriser.
              Det här är ju en lösning som på sikt kommer att vara dyr. Den
              centralt upphandlade effektreserven är en dyrare lösning på sikt.
            </seg>
            <seg xml:id="i-63d8074246967f35-0">
              Kent Persson sade i sitt anförande att det kan bli en höjd kostnad
              för elkonsumenterna på kort sikt, samtidigt som han efterfrågar
              en långsiktig energipolitik. Jag är övertygad om att det är en
              bra lösning att ge marknaden ett större ansvar, för på sikt och
              vi måste vara långsiktiga och tänka längre än till nästa år eller
              om två år är det en bra lösning att låta marknaden ta ansvaret.
            </seg>
            <seg xml:id="i-fbfe59901a7cd0cb-0">
              Ur ett klimatperspektiv är det väldigt bra, vilket uppmärksammas
              i propositionen, att en minskad förbrukning av elektricitet ska
              bli den dominerande delen av effektresurserna i framtiden. Jag
              tycker att det är mycket positivt.
            </seg>
          </u>
          <note type="speaker" xml:id="i-b4081d4fbc391541-0">
            Anf. 6 KENT PERSSON (v) replik:
          </note>
          <u who="kent_persson_3230c6" xml:id="i-a7ec4a8a375cc5cc-2">
            <seg xml:id="i-e31dc7f7b8659034-0">
              Fru talman! Jag fick inget svar på frågan. Regeringen påstår
              ju faktiskt att det här systemet fungerar bra, medan utskottets
              majoritet har en annan uppfattning att det inte fungerar bra och
              att det har visat brister.
            </seg>
            <seg xml:id="i-a837b0ac18f775e9-0">
              När det gäller prissättningen är det marknaden som sätter priserna.
              Där är tillgång och efterfrågan som är helt avgörande. Det kan
              inte vara det som har varit motivet. Att vi hade de här prischockerna
              i vintras beror ju helt enkelt på att det är den sista producerade
              kilowattimmen som sätter priset, och det var då man satte in de
              här effektreserverna. Att det blir dyrare beror helt enkelt på
              att det är billigare för staten om man har en mindre effekt, men
              det kostar mer om man ska kompensera brukarna för bortfallet av
              produktionskapacitet, som förslaget faktiskt innebär.
            </seg>
            <seg xml:id="i-c6f0b75cf6a3cf60-0">
              Var ligger skillnaden? Det var min fråga. Ni säger att det inte
              fungerar. Regeringen säger att det fungerar. Vad är det för skillnad?
            </seg>
          </u>
          <note type="speaker" xml:id="i-dc380b43edb78345-0">
            Anf. 7 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-4e101bd744ad2e76-2">
            <seg xml:id="i-393c38f46d550bf1-0">
              Fru talman! Nu är det så, Kent Persson, att det som står i regeringspropositionen
              är att det här har visat sig fungera väl, men i utskottets betänkande
              står det att det har vissa brister. Det står inte att det inte
              har fungerat, men det står att det finns vissa brister.
            </seg>
            <seg xml:id="i-f26bf1fa07d4d3bd-0">
              Bristerna är att vi måste ha en långsiktig energipolitik. På
              kort sikt har Svenska kraftnäts upphandling av effektreserver
              fungerat, men på lång sikt kan marknaden göra det här på ett bättre
              och mer ekonomiskt gynnsamt sätt för elkonsumenterna än i dag.
            </seg>
            <seg xml:id="i-9831aedf08856674-0">
              Jag tycker att det är jättebra att Kent Persson månar så mycket
              om elkonsumenternas prissättning, och därför måste jag få kommentera
              det rödgröna förslaget om höjd skatt på kärnkraft och vattenkraft.
            </seg>
            <seg xml:id="i-7bd9ef69def40ed6-0">
              (TREDJE VICE TALMANNEN: Det ligger utanför ämnet.)
            </seg>
            <seg xml:id="i-6a2dc0dec3ed9c40-0">
              Om Kent Persson frågar efter bristerna är de att vi måste ha
              mer av en långsiktig energipolitik. Det regeringen påpekar är
              att det har fungerat under den tid som varit, men vi måste vara
              långsiktiga och hitta nya lösningar.
            </seg>
            <seg xml:id="i-0cb7675888a36f37-0">
              Det här är, återigen, ett förslag med både hängslen och livrem.
              Skulle det visa sig att vi har fel, och framtiden kan faktiskt
              förändra sig utanför de prognoser vi sett, kan vi gå in, justera,
              rätta till och göra det bra.
            </seg>
          </u>
          <note type="speaker" xml:id="i-f6e159242619806d-0">
            Anf. 8 RENÉE JERYD (s) replik:
          </note>
          <u who="renee_jeryd_561a6b" xml:id="i-e6da4720205ae41a-1">
            <seg xml:id="i-94d4fdf06c9420e4-0">
              Fru talman! Detta väcker för mig tre frågor. Den första är: Tycker
              verkligen Moderaterna att marknaden har fungerat bra under den
              gångna vintern?
            </seg>
            <seg xml:id="i-e9d8921129e966ac-0">
              För det andra har vi märkt här i kammaren att Dagens Industri
              är en väldigt läsvärd tidning. Där vittnar flera företagare om
              att den svenska elmarknaden under den gångna vintern varit helt
              sjuk och att elpriserna bara har skjutit i höjden. Är inte det
              sant?
            </seg>
            <seg xml:id="i-60242c91fee99c04-0">
              Min tredje fråga är: Vad menar egentligen Alliansen med en långsiktig
              energipolitik?
            </seg>
          </u>
          <note type="speaker" xml:id="i-cc446290ff6c09ed-0">
            Anf. 9 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-4e101bd744ad2e76-3">
            <seg xml:id="i-833323da79b5af2e-0">
              Fru talman! Att elpriserna har varit högre än vad någon skulle
              önska under den gångna vintern är det ingen som ifrågasätter.
              Alla har vi känt att vi har fått betala mer än vad vi gjort tidigare.
            </seg>
            <seg xml:id="i-b83a024080dd9585-0">
              När det gäller just det här förslaget upprepar jag att det finns
              hängslen och livrem. Det är ett långsiktigt förslag som ska se
              till att vi har en effektreserv som gynnar både brukare och producenter
              framöver.
            </seg>
            <seg xml:id="i-c9c059530a4cc8b6-0">
              När det gäller Socialdemokraternas ifrågasättande av hållbarheten
              i förslaget vill jag informera Renée Jeryd ännu en gång: Energimarknadsinspektionen
              har i uppdrag att verka för att elkunderna har en säker tillgång
              till el. Svenska kraftnät ska följa upp och redovisa utvecklingen
              av den samlade effekt- och kraftbalansen i landet. Energimarknadsinspektionen
              har i uppdrag att följa elmarknadens utveckling när det gäller
              förbrukningsflexibilitet. Regeringen kommer att bevaka konsumenternas
              anpassning till nya förhållanden.
            </seg>
            <seg xml:id="i-124727de14cc5272-0">
              Återigen: Om prognosen inte håller och det skulle visa sig att
              justeringar behövs, då kommer det att upptäckas och åtgärdas.
            </seg>
          </u>
          <note type="speaker" xml:id="i-bda79bbb40cc2391-0">
            Anf. 10 RENÉE JERYD (s) replik:
          </note>
          <u who="renee_jeryd_561a6b" xml:id="i-e6da4720205ae41a-2">
            <seg xml:id="i-0539a31d7c7397f9-0">
              Fru talman! Jag kan konstatera att jag inte fick svar på någon
              av mina frågor. Jag ställer två av dem igen.
            </seg>
            <seg xml:id="i-ec15692469e0c5bc-0">
              Tycker verkligen Moderaterna att marknaden har fungerat bra under
              den gångna vintern?
            </seg>
            <seg xml:id="i-2c85f8433efffd73-0">
              Vad menar Alliansen med en långsiktig energipolitik?
            </seg>
          </u>
          <note type="speaker" xml:id="i-64feca3c7bccccb4-0">
            Anf. 11 CECILIE TENFJORD-TOFTBY (m) replik:
          </note>
          <u who="cecilie_tenfjord-toftby_30eb9c" xml:id="i-4e101bd744ad2e76-4">
            <seg xml:id="i-0b21394aa596884a-0">
              Fru talman! Renée Jeryd kanske inte lyssnade på vad jag sade.
            </seg>
            <seg xml:id="i-8d073b3dcedf0468-0">
              Renée Jeryd frågar om elmarknaden har fungerat. Om vi hade sagt
              att elmarknaden har fungerat perfekt, då hade vi inte behövt lägga
              fram ett förslag i dag med både hängslen och livrem. Energimarknadsinspektionen,
              Svenska kraftnät och regeringen kommer att bevaka utvecklingen.
            </seg>
            <seg xml:id="i-9ae769157f7301a8-0">
              En långsiktig energipolitik är för oss att lägga upp en plan
              som går längre än till i morgon, där man inte tittar på elpriset
              i dag och i morgon men som tittar på elpriset och utvecklingen
              och energimarknaden framöver. Det är därför som vi här pratar
              om en varsam och stegvis utfasning av Svenska kraftnäts ansvar,
              det är därför vi lägger till de olika myndigheternas ansvar och
              det är därför vi är ödmjuka nog, fast ni inte kanske tycker det,
              att säga vi inte kan sia om framtiden. Vi vet inte vad som kommer
              att hända. Därför är vi öppna för justeringar, och vi kommer att
              bevaka utvecklingen framöver.
            </seg>
            <seg xml:id="i-0eea6bee2b00e232-0">
              Jag vill också påpeka ytterligare en gång att det här även är
              ett bra förslag för klimatet i och med att förbrukningsreduktioner
              av elektricitet kommer att bli den dominerande delen av vår effektreserv
              i framtiden. Det här är ett mycket bra förslag.
            </seg>
          </u>
          <note type="speaker" xml:id="i-0f8d000d150cc50c-0">
            Anf. 12 EVA JOHNSSON (kd):
          </note>
          <u who="eva_johnsson_c6ce6f" xml:id="i-2a3405dea4898898-0">
            <seg xml:id="i-414be55432885ffc-0">
              Fru talman! Jag vill börja med att yrka bifall till förslaget
              i betänkandet och avslag på reservationen.
            </seg>
            <seg xml:id="i-30021ac91b9f17d0-0">
              Vi har i dag att ta ställning till ett betänkande som med sitt
              namn kan uppfattas som ganska teoretiskt, Effektreserven i framtiden
              . Men bakom den rubriken döljer sig ett ganska viktigt förslag
              som handlar om att säkerställa tillförseln av el, även när belastningen
              är hög eller produktionen låg. Att upprätthålla en balans mellan
              tillförsel och uttag är en viktig förutsättning både för att säkerställa
              produktionen inom industrin och naturligtvis för att hela samhället
              ska fungera. Tidigare talare har också varit rörande överens om
              just detta, och jag tror att vi alla kan skriva under på det.
            </seg>
            <seg xml:id="i-d49bef96e55c6079-0">
              Som inrotad landsbygdsbo har jag tillsammans med mina grannar
              fått uppleva oräkneliga strömavbrott. Jag vågar påstå att jag
              har en ganska gedigen personlig erfarenhet av vilka problematiska
              situationer det försätter oss i. Då vill jag ändå påstå att många
              av oss som bor på landet är något bättre förberedda. Vi kan ofta
              värma oss vid både kakelugnar och eldstäder och laga mat på vedspisar.
              Befolkningen i storstäderna är oftast betydligt mer utlämnade.
              Men avbrott inom elförsörjningen är alltid en lika dramatisk påminnelse
              om hur beroende vi är av en säker elförsörjning, hur beroende
              vi är av att den fungerar på ett tillfredsställande sätt. Det
              handlar naturligtvis inte bara om privatpersoner utan om hela
              produktionskapaciteten i samhället.
            </seg>
            <seg xml:id="i-e97ed35b7c3942a5-0">
              Kristdemokraterna och Alliansen har under den här mandatperioden
              varit tydliga med att understryka vikten av en långsiktigt hållbar
              och helgjuten energipolitik. Vi är angelägna om att elförsörjningen
              ska vara hållbar, att industrin ska känna sig trygg med att prisnivåerna
              ska vara realistiska och försörjningen hållbar på ett långsiktigt
              sätt.
            </seg>
            <seg xml:id="i-e428f0fa46e3da2c-0">
              Arbetet med att vidareutveckla den klimatsmarta elen måste också
              fortgå. Det här är viktiga signaler, inte minst till den energikrävande
              basindustrin, som är så otroligt beroende av att nivåerna hålls
              på en rimlig nivå, men också till landets alla småföretagare som
              är beroende av en långsiktig och hållbar energiförsörjning för
              att ha en reell chans i en hård internationell konkurrens.
            </seg>
            <seg xml:id="i-c8076d4bb2722603-0">
              Anledningen till propositionen är som vi alla vet att effektreservlagen
              skulle ha upphört att gälla den 1 mars 2008. Giltighetstiden förlängdes
              till och med den 15 mars 2011. Motivet till förlängningen har
              vi redan hört vara just att elmarknaden inte har utvecklats på
              ett sådant sätt att det har funnits förutsättningar för att kunna
              hantera en eventuell effektbrist på marknadsmässiga grunder ännu.
            </seg>
            <seg xml:id="i-52394a2fb6bc105f-0">
              Fru talman! Det är klokt att använda sig av försiktighetsprincipen
              när det gäller den här typen av samhällsviktiga funktioner. Förslaget
              innebär därför att frågan om att upprätthålla effektbalansen i
              det svenska nationella elsystemet ska hanteras i ett längre perspektiv.
              Det innebär i sin tur att övergången till en marknadslösning bör
              ske genom en stegvis nedtrappning av den centralt upphandlade
              effektreservens omfattning med början 2011 och fram till 2020.
            </seg>
            <seg xml:id="i-8253366bd9593f4f-0">
              Jag noterar att oppositionen inte är överens i den här frågan
              heller. Miljöpartiet tycks inte ha några synpunkter på betänkandet,
              eftersom inte någon reservation är inlämnad. Jag tyder det som
              att man är ganska nöjd med regeringens tidsplan beträffande avregleringen
              inom det här området, men tillåter mig att göra en något vidare
              och personlig tolkning av Miljöpartiets frånvaro i Socialdemokraternas
              och Vänsterpartiets reservation. Jag kan tänka mig att Miljöpartiet
              välkomnar en utveckling där svenskproducerad klimatsmart el kan
              exporteras till länder där exempelvis kol och olja dominerar produktionen.
              I så fall är det ett framtidsscenario som vi tillsammans kan välkomna.
            </seg>
            <seg xml:id="i-be78bcabc759cdfe-0">
              Socialdemokraterna och Vänsterpartiet har däremot en reservation
              där man uttrycker farhågor kring avregleringen, vilket vi också
              har hört tidigare i debatten.
            </seg>
            <seg xml:id="i-6120195be65e2908-0">
              Fru talman! Jag kan bara konstatera att även när det gäller ett
              sådant här förhållandevis litet betänkande det är inte många motioner,
              och det verkar inte vara så att vi har totalt olika avstamp eller
              infallsvinklar i denna fråga har oppositionen delade meningar
              om hur man ska handskas med framtiden.
            </seg>
            <seg xml:id="i-beb6bae2be63168f-0">
              Alliansen har visat att vi även när det gäller det här har en
              bred överenskommelse om energipolitiken. Det är en viktig signal,
              inte minst till den energikrävande basindustrin.
            </seg>
            <seg xml:id="i-74951d94137c6135-0">
              Alliansen har under den här mandatperioden visat att man tar
              energifrågorna på allvar. Hållbarhet och långsiktighet har varit
              kännetecken. Det gäller den fråga som berör dagens betänkande,
              det vill säga hur vi handskas med effektreserverna, men det handlar
              också om energipolitiken i dess helhet. Med stor respekt både
              för industrin och för privata konsumenter kommer vi därför att
              arbeta vidare med den här frågan.
            </seg>
          </u>
          <note type="speaker" xml:id="i-437315067ec1654e-0">
            Anf. 13 RENÉE JERYD (s) replik:
          </note>
          <u who="renee_jeryd_561a6b" xml:id="i-e6da4720205ae41a-3">
            <seg xml:id="i-9db765062a06d280-0">
              Fru talman! Jag blev lite uppretad när vi blev apostroferade
              med orden att vi inte skulle ha en energipolitik i det rödgröna
              samarbetet. Det föranleder mig att fråga: Hur ser Alliansens energi-
              och klimatpolitik ut efter valet 2010?
            </seg>
          </u>
          <note type="speaker" xml:id="i-a9daf581c379f7db-0">
            Anf. 14 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-2a3405dea4898898-1">
            <seg xml:id="i-97ebc3580b576eb6-0">
              Fru talman! Utan att vara det minsta uppretad utan väldigt lugn
              kan jag konstatera att vi i Alliansen har presenterat en tydlig
              energiöverenskommelse där vi för en tid sedan talade om vad som
              är det totala innehållet och inriktningen i vår politik. Det är
              en bred överenskommelse som har presenterats. Jag tror inte att
              ens Renée Jeryd har missat den.
            </seg>
            <seg xml:id="i-d8cdc237e4171964-0">
              Tiden medger inte riktigt att jag redogör för den. Det finns
              säkert möjlighet att återkomma till detaljerna i den överenskommelsen,
              men att den är presenterad kan knappast vara okänt. Där tar vi
              också ett helhetsgrepp kring hela energipolitiken.
            </seg>
            <seg xml:id="i-0ebe19ac564fb4bd-0">
              Min synpunkt kommer sig naturligtvis av att ni i oppositionen
              inte delar reservationen. Jag ser inte att det är en gemensam
              reservation som är underskriven av de tre oppositionspartierna.
              Det föranleder mig naturligtvis att undra om ni har olika syn
              på det här betänkandet och möjligen också på energipolitiken som
              helhet.
            </seg>
          </u>
          <note type="speaker" xml:id="i-b751be957ae73e02-0">
            Anf. 15 RENÉE JERYD (s) replik:
          </note>
          <u who="renee_jeryd_561a6b" xml:id="i-e6da4720205ae41a-4">
            <seg xml:id="i-c78102bc0ebfc28f-0">
              Fru talman! Jag kan återigen se att allianspartierna flyter omkring
              när det gäller frågan om man har en energi- och klimatpolitik.
              Vi kan ju se i de propositioner som har lämnats till näringsutskottet
              att man i vissa frågor inte är överens, utan man lägger fram enskilda
              motioner. Om vi är överens i De rödgröna borde inte heller vara
              förvånande för Eva Johnsson.
            </seg>
          </u>
          <note type="speaker" xml:id="i-d0b11f5d3f5efcf4-0">
            Anf. 16 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-2a3405dea4898898-2">
            <seg xml:id="i-0328595d5c2356d0-0">
              Fru talman! Naturligtvis känner vi båda två till hur arbetsgången
              fungerar inom riksdagen där möjligheten att väcka enskilda motioner
              är ett redskap som vi riksdagsledamöter har. Men det är ändå de
              samlade slutdokumenten i form av betänkanden och propositioner
              som utgör de förslag vi har att ta ställning till. Där tror jag
              inte ens att Renée kan upptäcka att vi har några särskilda säryttranden
              eller olika åsikter inom regeringen eller i utskottets majoritet.
            </seg>
            <seg xml:id="i-ec7c1e4cc7ca8c11-0">
              Vi är överens om långsiktighet, hållbarhet och att ta ansvar
              för den framtida energiförsörjningen i Sverige för småföretagarna
              och för svenska folket.
            </seg>
          </u>
          <note type="speaker" xml:id="i-7d85e0111e0c1bd5-0">
            Anf. 17 PER BOLUND (mp):
          </note>
          <u who="per_bolund_0a9708" xml:id="i-cc6203955dd3ab96-0">
            <seg xml:id="i-056d8c6a3e452a31-0">
              Fru talman! All elproduktion orsakar miljöpåverkan och medför
              också kostnader för samhället. Men det finns en elproduktion inom
              det svenska systemet som sticker ut i båda dessa aspekter, nämligen
              reservproduktionen. Det gäller den el som produceras i kraftverk
              som står still under en stor del av året och som bara tas i bruk
              just när efterfrågan stiger utöver vad som produceras, det vill
              säga för att täcka effektreserven. Miljökostnaden är enormt stor
              för den produktionen, och dessutom är kostnaden för samhället
              och för elkunderna stor. Det finns därför all anledning att se
              över dagens system med en statligt upphandlad effektreserv.
            </seg>
            <seg xml:id="i-349e14fafd75f573-0">
              Det är väl uppenbart för de flesta att Miljöpartiet inte delar
              regeringens syn i stort i energifrågan. Vi har en annan syn än
              regeringen när det gäller till exempel kärnkraften. Regeringen
              öppnar för ny kärnkraft. Vi är kritiska mot regeringens låga mål
              när det gäller förnybar energi i systemet och de låga målen för
              effektivisering av energianvändningen i Sverige. Här har vi i
              de rödgröna partierna en överenskommelse om energipolitiken som
              vi är glada och stolta över och som leder till att vi får en utfasning
              av kärnkraften över tid och en övergång till ett helt förnybart
              energisystem. Det är bra politik för Sverige.
            </seg>
            <seg xml:id="i-6efb767e11c55d14-0">
              Trots detta måste man ibland kunna göra en analys och skriva
              ihop sig om detaljer inom energisystemet där man är överens över
              blockgränserna. Det här är ett sådant fall för Miljöpartiet. Vi
              ställer oss bakom regeringens proposition just när det gäller
              synen på hur vi ska hantera effektreserven i Sverige. Anledningen
              till att vi gör det är att vi anser att det absolut effektivaste
              sättet att få tillgång och efterfrågan på elmarknaden att gå ihop
              är att försöka styra efterfrågan. Genom att göra det lönsamt för
              kunderna att dra ned sin konsumtion under just de tider när det
              är stor efterfrågan kan man minska miljöbelastningen kraftigt
              genom att inte ha fossileldade kraftverk i gång. Samtidigt kan
              man också minska kostnaderna för både samhället och den enskilda
              elkunden. Det är ett system som alla vinner på.
            </seg>
            <seg xml:id="i-ded22292b84b53dc-0">
              Vi tror att övergång till timvis mätning, som är på gång i det
              svenska elsystemet och som vi gärna ser skyndas på, kan göra det
              här möjligt i stor skala och leda till ett effektivare energisystem.
              Där kan till exempel personer som har en elpatron i sin villapanna
              låta bli att använda den under just timmar med hög konsumtion
              och när produktionen på elmarknaden inte klarar av att följa med.
              Det kan handla om sådana enkla åtgärder för elkonsumenterna som
              att man sätter på tvättmaskinen eller diskmaskinen en timma senare
              än vad man skulle ha gjort i vanliga fall. När ett hushåll gör
              det blir skillnaden liten, men när tusentals eller tiotusentals
              hushåll gör det samtidigt för att de får information från marknaden
              om att kostnaden för att producera el är hög vid det tillfället
              kan det få dramatiska effekter för hela elsystemet. Det är det
              som kan göra att vi inte behöver sätta i gång oljekraft i det
              svenska elsystemet till stora kostnader eller importera kolel
              från kontinenten när det är brister i det svenska systemet.
            </seg>
            <seg xml:id="i-95aaeaad5da5313d-0">
              Det är ett sådant system som föreslås i propositionen, och det
              är vad vi anser krävs för att marknaden ska bli mer effektiv och
              fungera bättre i framtiden. Vi anser att elbolagen måste ta ansvar
              för effektreserven. Det är de som tjänar pengar på att leverera
              el till kunderna, och det är de som borde se till att de har möjlighet
              att leverera el vid alla tillfällen.
            </seg>
            <seg xml:id="i-b14836ee162c1d88-0">
              Vi ser problem med att så länge staten tar huvudansvaret för
              effektreserven kommer elbolagen att smita undan ansvaret och slippa
              ta ansvar för att skapa en så effektiv elmarknad som bara är möjligt.
              Det tror vi inte är bra för någon, för vare sig elkunderna, elbolagen
              eller samhället i stort. De underlag som myndigheterna har tagit
              fram inför propositionen styrker hållningen. Energimarknadsinspektionen
              skriver att konsekvenserna av en upphandlad effektreserv blir
              att konsumenternas incitament att minska sin förbrukning vid knapphet
              inte slår igenom på marknaden. De får inte signalerna om att det
              nu är dyrt att producera el och att det nu finns anledning att
              dra ned på elförbrukningen. Det är ett system som inte skapar
              en effektiv elanvändning.
            </seg>
            <seg xml:id="i-4896f097411052aa-0">
              Energimarknadsinspektionen skriver också att det på längre sikt
              finns risk för att en centralt upphandlad effektreserv till och
              med ökar sannolikheten för att utbud och efterfrågan inte kommer
              att mötas på marknaden, just för att elproducenterna inte har
              trycket på sig att se till att det finns en balans i systemet.
              Man kan knuffa över ansvaret på staten. Det här tror vi inte är
              något som gagnar svenska elkonsumenter, elproducenter eller samhället
              i stort.
            </seg>
            <seg xml:id="i-fcb2a9c2ae305021-0">
              Vi kan från Miljöpartiets sida inte se någon anledning att vänta
              med övergången till ett effektivt system på marknadens villkor.
              Propositionen föreslår en stegvis övergång från ett upphandlat
              till ett marknadsbaserat system. Övergången ska ske över en dryg
              tioårsperiod. Vi kan se att det finns möjlighet att ha stor kontroll
              under övergången. Som framgår i betänkandet är det möjligt, om
              problem uppstår under processens gång, att sakta ned takten eller
              till och med backa. Jag tror att det är den rätta vägen att gå
              och att det egentligen i grunden finns en stor enighet om detta
              i Sveriges riksdag. På sikt är det bättre att ha ett marknadsbaserat
              system.
            </seg>
          </u>
          <note xml:id="i-96ca3e2ba61aa625-0">
            Jag yrkar därför bifall till propositionen och avslag på motionen.
          </note>
          <note xml:id="i-195833d9b57eb073-0">
            Överläggningen var härmed avslutad.
          </note>
          <note xml:id="i-34a88019c0b3e81c-0">
            3 § Ändrade regler om ersättning vid sjukdom och ökad flexibilitet
            för anställning av sjömän
          </note>
          <note xml:id="i-e1eb68230e32eaa5-1">
            Föredrogs
          </note>
          <note type="speaker" xml:id="i-36adbf3007fa738d-0">
            Anf. 18 ANNELIE ENOCHSON (kd):
          </note>
          <u who="annelie_enochson_e80816" next="cont" xml:id="i-87cfe0c7d4caf688-0"/>
          <note xml:id="i-a4444a2617069a24-0">
            Fru talman! Trafikutskottets betänkande nr 17 behandlar en proposition
            från regeringen med den krångliga titeln Ändrade regler om ersättning
            vid sjukdom och ökad flexibilitet för anställning av sjömän .
            En följdmotion har väckts med anledning av propositionen.
          </note>
          <u who="annelie_enochson_e80816" prev="cont" xml:id="i-2d388f2ca6872f9f-0">
            <seg xml:id="i-67ed0b917d8802fe-0">
              Betänkandet handlar om ersättning vid sjukdom för sjömän, speciellt
              för sjömän som arbetar på fartyg i inre fart det vill säga sjötrafik
              inom Sverige och utanför våra kuster, dock högst 1 nautisk mil
              från en hamn. Dessa sjömän ska inte längre omfattas av sjömanslagen
              när det är sjuka eller skadade, utan i stället ska rätten till
              ersättning gälla enligt samma regler som för landanställda. För
              sjömän på fartyg som huvudsakligen går i när- och fjärrfart föreslås
              i betänkandet att rätten till lön och ersättning är lika som nu
              och behålls så länge man är ombord. För annan tid införs i stället
              rätt till ersättning enligt lagen om sjuklön och socialförsäkringsbalken.
              För dessa sjömän som går på närfart och inrikes sjöfart införs
              inte någon karensdag.
            </seg>
            <seg xml:id="i-150dc88988541dbe-0">
              Betänkandet föreslår vidare ett bemyndigande för regeringen eller
              den myndighet som regeringen bestämmer att meddela föreskrifter
              om att personal som ingår i säkerhetsbesättningen och tillhör
              däcks- eller maskinpersonal ska kunna vara anställda av någon
              annan än redaren eller ägaren till fartyget. Detta innebär att
              man kan använda bemanningsföretag för bemanning av all fartygspersonal
              även de som arbetar i säkerhetsbesättningen och arbetar på däck
              eller i maskin. Avsikten är att i första hand utnyttja bemyndigandet
              för personal som arbetar på fartyg i inre fart.
            </seg>
            <seg xml:id="i-5d5891176a055904-0">
              Med dessa inledande ord, fru talman, överlämnar jag betänkandet
              till kammaren för vidare debatt av mina kolleger i trafikutskottet.
            </seg>
          </u>
          <note xml:id="i-919f3ed500ac952e-0">
            Förslaget om ändrade ersättningsregler vid sjukdom föreslås träda
            i kraft den 1 februari 2011. Förslaget om ändrade anställningsregler
            föreslås träda i kraft redan den 1 juli 2010.
          </note>
          <note type="speaker" xml:id="i-59dfcbbb0ff93780-0">
            Anf. 19 CLAES-GÖRAN BRANDIN (s):
          </note>
          <u who="claes-goran_brandin_23d41f" next="cont" xml:id="i-987d07e353f70909-0"/>
          <note xml:id="i-d08734646257f243-0">
            Fru talman! Propositionen Ändrade regler om ersättning vid sjukdom
            och ökad flexibilitet för anställning av sjömän ligger nu på riksdagens
            bord för behandling.
          </note>
          <u who="claes-goran_brandin_23d41f" prev="cont" xml:id="i-3f86f8f620356eb0-0">
            <seg xml:id="i-223030c70761e559-0">
              Bland annat föreslås i denna proposition att sjömanslagens bestämmelser
              om sjuklön ska försämras. De sjöfackliga organisationerna har
              räknat ut att en sjöman som tjänar 25 000 kronor i månaden kommer
              att förlora upp till 8 000 kronor netto i jämförelse med dagens
              system. Detta förslag ligger väl i linje med alliansregeringens
              övriga politik att slå mot löntagare och sjuka. Både de sjöfackliga
              organisationerna och arbetsgivarna i form av SARF, Sjöfartens
              Arbetsgivareförbund, avstyrkte förslaget i remissrundan som föregick
              propositionen.
            </seg>
            <seg xml:id="i-5daaf39d4a682f65-0">
              De fackliga organisationernas avståndstagande är lättförståeligt
              de vill skydda sina sjuka medlemmar mot försämringar. Vad arbetsgivarsidan
              var rädda för var dock att förslaget också skulle inskränka den
              så kallade regressrätten, det vill säga de pengar redarna får
              tillbaka från Försäkringskassan när de betalar ut sjuklön för
              en sjuk sjöman, och att rätten till sjuklön är reglerad inte bara
              i lag utan också i kollektivavtal. Om regeringen ändrar i lagen
              finns bestämmelserna med andra ord fortfarande kvar i avtalen.
            </seg>
            <seg xml:id="i-ce4cd30b5b588094-0">
              Redarna kommer fortsättningsvis att tvingas betala ut sjuklön
              men får minskad ersättning. SARF skriver i sitt remissvar att
              detta kommer att bli synnerligen kostsamt för de svenska rederierna,
              och regeringen skriver själv i propositionen att ersättningen
              till redarna minskar med 50 procent mot nuvarande ordning.
            </seg>
            <seg xml:id="i-0b200d733c26518c-0">
              Detta är den sjöfartspolitiska aktivitet som sysselsätter regeringen
              i en historisk kris för svensk sjöfart, då utflaggningen når rekordhöjder.
              Detta är vad regeringen kan leverera förutom att utreda frågan
              om införande av ett svenskt fiffelregister, förstås. Till detta
              kommer fumlandet med tonnageskatten, som man lovade införa när
              man satt i opposition. Svensk sjöfart behöver sannerligen en annan
              regering för att få tillbaka sin framtidstro igen.
            </seg>
            <seg xml:id="i-ef66ec376308f763-0">
              Det är inte nog med detta, utan alliansregeringen har dessutom
              levererat sprängstoff till den kommande avtalsrörelsen på sjöområdet.
              När arbetsgivarna får minskad ersättning vill de naturligtvis
              mönstra ut bestämmelserna eller kraftigt försämra reglerna om
              sjuklön ur avtalen, och de fackliga organisationerna kan väl knappast
              stillatigande acceptera att deras sjuka medlemmar drabbas av ett
              så stort ekonomiskt avbräck.
            </seg>
            <seg xml:id="i-cd073b9fcf7f9aa2-0">
              Regeringen är så storsint i sin proposition att man föreslår
              att de nya reglerna ska träda i kraft den 1 februari 2011, dagen
              efter de sista nu gällande sjöavtalen löper ut. Detta är för att
              ge parterna möjlighet att anpassa avtalen till de nya förutsättningarna
              hur nu det ska gå till. Tala om statligt ingripande i en avtalsrörelse!
              Regeringen lämpar över effekterna av sitt illa genomtänkta förslag
              i knäet på parterna på sjöarbetsmarknaden och bäddar därmed för
              en konflikt på området som svensk sjöfart och svensk industri
              sannerligen inte behöver i det rådande läget.
            </seg>
            <seg xml:id="i-0946294f5419bef0-0">
              Som lök på laxen har dessutom en annan statlig utredning, den
              så kallade MLC-utredningen, nyligen lagt fram sitt betänkande.
              ILO, Internationella arbetsorganisationen i Genève, har nämligen
              samlat och moderniserat de internationella konventioner som gäller
              på sjöfartens område i ett dokument, sjöarbetskonventionen, som
              ministerrådet har uppmanat alla EU:s medlemsstater att ansluta
              sig till och som den svenska ILO-kommittén har rekommenderat.
            </seg>
            <seg xml:id="i-5005a19d78a9f907-0">
              Utredaren Johan Fransson, tidigare sjösäkerhetsdirektör, slår
              i utredningen fast att en av de lagförändringar som är nödvändiga
              för Sveriges anslutning till konventionen är just bestämmelserna
              om sjuklön i sjömanslagen, men inte alls på det sätt som regeringen
              föreslår. Tvärtom anser han det nödvändigt att utöka sjömanslagens
              regler och göra ett tillägg om att lön ska utgå under minst 112
              dagar för sjömän som inte längre är ombord. Det innebär att riksdagen
              om vi nu fattar beslut om att anta regeringens proposition ändå
              får ändra lagen igen. Eller tänker sig månne regeringen att Sverige
              skulle skämma ut sig genom att inte ansluta sig till sjöarbetskonventionen?
            </seg>
            <seg xml:id="i-7ebabd8010852f47-0">
              En kommande rödgrön regering måste se som en av sina uppgifter
              att reda upp i den röra som den borgerliga regeringen har åstadkommit
              på detta område. Alliansregeringens hafsiga hantering av frågan
              måste rättas till och rättas till på ett sätt som inte går ut
              över sjuka sjömän eller svensk sjöfart. Detta kommer att ske om
              vi får en rödgrön regering i september.
            </seg>
            <seg xml:id="i-d003a6708d122219-0">
              Fru talman! Detta är förmodligen min sista ärendedebatt i trafikutskottet.
              Jag vill passa på att tacka trafikutskottets personal för ett
              engagerat och skickligt arbete som har gjort att vi ledamöter
              har fått bra propositioner och bra betänkanden och därmed förhoppningsvis
              har kunnat fatta bra beslut. Det kan vi alltid diskutera. Jag
              har varit 16 fantastiska år i trafikutskottet och riksdagen. Jag
              vill också passa på att tacka alla mina utskottskamrater för ett
              gott kamratskap och många roliga minnen som jag bär med mig i
              livet. Jag kommer säkert att sakna Rådhströms och Mejerns helt
              obegripliga dialekt. Tack ska ni ha, mina vänner!
            </seg>
          </u>
          <note xml:id="i-e150b377df07b8f1-0">
            I detta anförande instämde Lars Mejern Larsson, Désirée Liljevall,
            Hans Stenberg och Krister Örnfjäder (alla s).
          </note>
          <note type="speaker" xml:id="i-eb28073a2634ab5e-0">
            Anf. 20 LISBETH GRÖNFELDT BERGMAN (m):
          </note>
          <u who="lisbeth_gronfeldt_bergman_9174b1" xml:id="i-68315cefda3e1c61-0">
            <seg xml:id="i-8558f08b10d2a9e4-0">
              Fru talman! Propositionen Ändrade regler om ersättning vid sjukdom
              och ökad flexibilitet för anställning av sjömän består av två
              delar. För det första handlar den om möjligheten för rederier
              och fartygsägare att lättare kunna använda sig av bemanningsföretag
              för bemanning av fartyg. För det andra handlar den om ändrade
              regler om ersättning vid sjukdom för sjömän en viss likställighet
              avseende sjukersättningsnivån på den svenska arbetsmarknaden.
            </seg>
            <seg xml:id="i-9c2a1139ea09712b-0">
              När det gäller del 1, ökad flexibilitet vid anställning, är det
              i dag så att personalen i den så kallade säkerhetsbesättningen
              det vill säga den minimibesättning som har beslutats av Transportstyrelsen
              för att fartyget ska kunna framföras säkert måste anställas av
              redare eller ägare till fartyget. Dispens kan dock ges i enskilda
              fall.
            </seg>
            <seg xml:id="i-7c58d3032bf9bf72-0">
              I propositionen föreslås ett bemyndigande att meddela föreskrifter
              om att personal som ingår i säkerhetsbesättningen och tillhör
              däcks- eller maskinpersonalen ska kunna vara anställda även av
              någon annan än redaren eller ägaren, vilket kommer att innebära
              att dispens inte behöver sökas. Lagändringen underlättar bland
              annat användningen av bemanningsföretag för bemanning av fartyg
              och är mycket efterfrågad av framför allt mindre redare.
            </seg>
            <seg xml:id="i-c0cd5ed35b497ec6-0">
              I oppositionens reservation framförs att det inte finns några
              argument för att ändra dagens bestämmelser med hänvisning till
              värnandet av sjösäkerheten, och man kräver därför att dagens bestämmelser
              ska vara kvar. Avsikten med detta förslag är dock att regeringen
              i förordningen ska besluta att bemanningsföretag ska kunna användas
              för fartyg i inre fart. För fartyg i annan fart ska dagens bestämmelser,
              inklusive dispensmöjligheterna för fartyg i särskilda fall, finnas
              kvar.
            </seg>
            <seg xml:id="i-def788d76b69f679-0">
              Ett ytterligare påpekande i denna del tycker jag dessutom är
              på sin plats. Värnandet av sjösäkerheten, som oppositionen hänvisar
              till sjösäkerhetsfrågorna tas om hand genom ISM-koden. Denna antogs
              av IMO 1993 och infördes i svensk rätt redan 1995. Den var och
              är av avgörande betydelse för sjösäkerheten. Det är också något
              Transportstyrelsen påpekar i sitt yttrande.
            </seg>
            <seg xml:id="i-33ca950ba7c5eebb-0">
              I och med denna kods införande i svensk rätt finns ingen friskrivning
              för ägare eller redare när det gäller att tillse att alla sjösäkerhetskrav
              är uppfyllda.
            </seg>
            <seg xml:id="i-491eed81cf208e10-0">
              Det är alltså inte så att sjösäkerheten hotas av detta förslag.
              Det är helt ogrundat. Därmed menar jag att reservationens invändningar
              i detta avseende i sin helhet är bemötta.
            </seg>
            <seg xml:id="i-e45102cab4dbc394-0">
              När det gäller del 2, förändring av sjuklöneregler för sjömän,
              och då framför allt sjömän i inre fart, är det i dag så här: Sjömän
              i inre fart, bland annat i skärgårdstrafik, har lagreglerad rätt
              till full lön vid sjukdom ombord samt under minst 30 dagar i land.
              Sjömän i närfart och fjärrfart har lagreglerad rätt till 100 procents
              lön under ombordtid samt under minst 60 dagar i land.
            </seg>
            <seg xml:id="i-1082d886a9cbfc44-0">
              I propositionen, som trafikutskottet föreslår riksdagen att anta,
              föreslås att sjömän i inre fart ska ingå i det allmänna ersättningssystemet,
              det vill säga att arbetsgivaren ska betala sjuklön dag 114 enligt
              lagen om sjuklön, det ska vara en karensdag, 80 procents ersättning
              och så vidare, och sjukpenning utgår från dag 15.
            </seg>
            <seg xml:id="i-001015557be51937-0">
              Sjömän i närfart och fjärrfart ska behålla rätten till full lön
              under den tid de är ombord på fartyget. Under tid i land ska även
              dessa sjömän föras över till det allmänna systemet för sjuklön
              och sjukpenning, men det ska inte vara någon karensdag.
            </seg>
            <seg xml:id="i-218fa3daba8c44f9-0">
              Skälen till förändringsförslagen är bland annat att det är en
              principiellt viktig fråga att sjömän inte har en lagreglerad särställning
              i förhållande till den övriga arbetsmarknaden när det gäller rätt
              till ersättning vid sjukdom. Sjömansyrket är förvisso möjligen
              fortfarande speciellt, men det avviker inte så mycket från de
              landanställdas att sjömännen ska ha 100 procents ersättning vid
              sjukdom. Ersättning vid sjukdom är egentligen också en fråga som
              parterna bör reglera själva.
            </seg>
            <seg xml:id="i-cc99a5188b0de60f-0">
              Som mycket tydligt framgår av regeringens proposition har den
              utveckling som skett under de senaste decennierna för att minska
              sjukfrånvaron, bland annat för att förebygga missbruk av sjukförsäkringen
              och främja återgång i arbete gått sjömännen förbi. Försäkringskassan
              uppmärksammade Socialdepartementet på detta redan 2003 och menade
              då att Försäkringskassan behövde få större insyn i sjömännens
              sjukdomshantering. I dag saknar kassan insyn så länge sjömännen
              får sin sjuklön från redaren och kan inte tillämpa sina regler
              på sjömännen. Om sjömännen förs in i det allmänna systemet kan
              kassan applicera sina regler även på dem. Som jag ser det är detta
              särskilt angeläget nu mot bakgrund av de förändringar som under
              nuvarande mandatperiod har genomförts i den allmänna sjukförsäkringen
              genom den så kallade rehabiliteringskedjan. Här finns möjligheter
              för sjömännen som annars inte kan ställas till dessas förfogande.
            </seg>
            <seg xml:id="i-4464f0cc6fddd9e2-0">
              Oppositionen hävdar i sin reservation att nuvarande bestämmelser
              ska kvarstå och yrkar avslag på hela propositionen med hänvisning
              till att den hotar rederiers möjlighet att rekrytera personal.
            </seg>
            <seg xml:id="i-5fdda42a957483ea-0">
              Fråga 1 till oppositionen blir: Hur kan det vara rimligt att
              anse att en sjöman ska få 100 procent av sin lön vid sjukdom utan
              karensdag när andra svenska arbetstagare har karensdag och 80
              procents sjukersättning?
            </seg>
            <seg xml:id="i-a7483f5baf1fe8dc-0">
              Fråga 2 blir: Hur kan en sänkning av ersättningsnivån under det
              förhoppningsvis lilla antal dagar som de är sjuka vara så utslagsgivande
              att de byter till utländsk arbetsgivare? Om det verkligen är så
              som utredningen från 2003 ger vid handen, nämligen att sjömän
              på grund av dagens bestämmelser är mer sjukskrivna när de är i
              land än vad landanställda är, kan inte en regeländring då rent
              av vara ett gott skäl att se till att arbetsgivaren får tillgång
              till sin personal i större utsträckning?
            </seg>
            <seg xml:id="i-f25585e313a03afd-0">
              De nya reglerna ska som sagt träda i kraft den 1 februari 2011,
              det vill säga efter att de nu gällande kollektivavtalen har löpt
              ut, vilket gör att parterna kan ta hänsyn till de nya förutsättningarna
              i sina nya avtal. Remissinstanserna har varit generellt positiva,
              förutom facket, naturligtvis.
            </seg>
            <seg xml:id="i-0ac6a49faa0f67ad-0">
              Redarna är positiva under förutsättning att regeringen inte gör
              några förändringar i rätten att få ersättning för viss del av
              sjuklönen. När det gäller konsekvenserna för redarna, som oppositionen
              var orolig för, är det så att om parterna kan anpassa sina avtal
              till de nya förutsättningarna kommer det för rederier med fartyg
              i inre fart att leda till en kostnadsminskning totalt sett. För
              rederier med fartyg i när- och fjärrfart blir totaleffekten i
              princip oförändrad.
            </seg>
            <seg xml:id="i-e3057c0e1002e3e4-0">
              Därmed menar jag att jag har bemött oppositionens invändningar
              i alla avseenden. Kvarstår något är jag övertygad om att mina
              allianskolleger tar upp detta på ett utomordentligt sätt. Därmed
              ber jag att få yrka bifall till utskottets förslag och avslag
              på reservationen.
            </seg>
            <seg xml:id="i-783040c75e6f67ae-0">
              Jag vill också passa på att tacka Claes-Göran Brandin för den
              här tiden. Vi har kämpat tillsammans tidigare år i Göteborgs kommun
              också. Det här kanske också är min sista debatt. Man vet aldrig.
              Jag vill tacka för mig och önska er andra lycka till med det fortsatta
              arbetet.
            </seg>
          </u>
          <note type="speaker" xml:id="i-ba73f94967b2d5f4-0">
            Anf. 21 CLAES-GÖRAN BRANDIN (s) replik:
          </note>
          <u who="claes-goran_brandin_23d41f" xml:id="i-432c606ca7d86eb6-0">
            <seg xml:id="i-fb69c30acc2e93d7-0">
              Fru talman! Jag vill börja med att yrka bifall till Vänsterns,
              Miljöpartiets och Socialdemokraternas reservation. Jag glömde
              det, men nu är det gjort.
            </seg>
            <seg xml:id="i-b89c1310272b88d5-0">
              Ja, Lisbeth, jag ser fram emot en avtalsrörelse för sjöfolket
              som kommer att sluta på någonstans kring 25 procents löneökning
              tack vare detta förslag. Det är inte svensk sjöfart benägen att
              ta emot. Man orkar inte heller med det.
            </seg>
            <seg xml:id="i-ed543521c6835dc5-0">
              Varför säger jag då detta? Jo, detta har ju legat till grund
              för den lönesättning som sjömän har. De har lägre skatt. De har
              dessa sjukförmåner. Det har man tagit med sig in i avtalsrörelsen.
              Men om vi nu stympar den biten kommer de, fullt naturligt, att
              kräva löneökningar i motsvarande mån, för sjömän tjänar mindre
              än vad de landanställda gör. Det är bara att konstatera.
            </seg>
            <seg xml:id="i-544caf5471975dae-0">
              Känner inte Lisbeth Grönfeldt Bergman någon oro för att Sveriges
              riksdag nu ger sig in i avtalsförhandlingarna? Det är ju det man
              gör med ett sådant här förslag. Har man tänkt sig att göra det
              på fler områden framöver, om nu olyckan skulle vara framme i september
              och vi skulle få fortsatt borgerlig majoritet?
            </seg>
          </u>
          <note type="speaker" xml:id="i-74f05b9b223d7674-0">
            Anf. 22 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9174b1" xml:id="i-68315cefda3e1c61-1">
            <seg xml:id="i-a8a9ad30bd4a42c6-0">
              Fru talman! Jag tänker inte ge mig in i någon diskussion om vilka
              krav det kan bli i en framtida avtalsrörelse. Det får parterna
              faktiskt sköta själva. Jag har redogjort för vad det handlar om.
              Det handlar om en likställighetsprincip. Det handlar om rimlighet
              när det gäller ersättning till individer på den svenska arbetsmarknaden.
              Jag och regeringen anser inte att det är rimligt att en del har
              100 procents sjukersättning medan andra har karensdag och 80 procents
              ersättning. Det är den springande punkten. Det är därför det här
              förslaget läggs fram.
            </seg>
            <seg xml:id="i-aa73f827257b4843-0">
              Sedan tycker jag att också Claes-Göran Brandin ska gå in och
              titta på vad effekterna av detta blir. Det finns ju olika regler
              för vilka dagar man betalar ut ersättning och så vidare, så fackets
              uppgifter om hur mycket minskad ersättning sjömännen skulle få
              kanske inte stämmer riktigt.
            </seg>
          </u>
          <note type="speaker" xml:id="i-3ddf1f00242a0085-0">
            Anf. 23 CLAES-GÖRAN BRANDIN (s) replik:
          </note>
          <u who="claes-goran_brandin_23d41f" xml:id="i-432c606ca7d86eb6-1">
            <seg xml:id="i-8ac3ced6660645cc-0">
              Fru talman! Vi ska inte ge oss in i avtalsrörelsen. Det säger
              jag inte heller. Men till saken hör att sjömännens lönenivå är
              anpassad dels till den speciella skatten, dels till en speciell
              ordning för sjukförmåner. De fackliga organisationerna på sjöområdet,
              både arbetare och tjänstemän, uppskattar i sitt remissvar att
              lönenivån måste höjas med uppemot 20 procent. Det är ju detta
              som gör att sjömännen har lägre löner än de som jobbar i land.
              Det är detta man har tagit hänsyn till, och fullt naturligt. Oavsett
              om vi vill eller icke vill ge oss in i en valrörelse är det bara
              att konstatera att sjömännens fackliga organisationer kommer att
              driva dessa krav. Eller är det så att detta nu är spiken som vi
              spikar i båten så att den sjunker totalt? Hela svenska sjöfarten
              sjunker. Vi kommer i framtiden inte att ha några svenska sjömän
              ombord på båtarna, utan det kommer att vara utländsk arbetskraft.
            </seg>
            <seg xml:id="i-ba3521ee6ed754e3-0">
              Hur ska vi göra med tapparna, de som man i avtal har hanterat?
              De kommer ju att ha kvar sitt avtal med sjuklöner som inte svenskarna
              har. Är det riktigt?
            </seg>
            <seg xml:id="i-fcb66384fa303ff8-0">
              Det finns så mycket som är komplicerat i detta, så jag tycker
              inte att vi ska hafsa i väg och fatta ett sådant här beslut som
              går ut över svenska sjömän, för det är precis vad detta förslag
              gör. Sedan kan man raljera över att det bara är facken som är
              oroliga. Det är det inte, utan också arbetsgivarparten är orolig
              för detta, för där ser man problemen framför sig med konkurrenskraften
              för svensk sjöfart. Det är alltså inte bara facken som är oroliga.
              Man behöver inte raljera i den frågan, för jag har pratat med
              redare, och de är lika oroliga för det här.
            </seg>
          </u>
          <note type="speaker" xml:id="i-6086447e8839256e-0">
            Anf. 24 LISBETH GRÖNFELDT BERGMAN (m) replik:
          </note>
          <u who="lisbeth_gronfeldt_bergman_9174b1" xml:id="i-68315cefda3e1c61-2">
            <seg xml:id="i-d293438923e25af9-0">
              Fru talman! Frågan huruvida jag raljerar eller inte kanske vi
              ska lämna därhän. Jag påpekade tidigare att det är positiva remissvar
              från redarsidan och från nästan samtliga utom facken.
            </seg>
            <seg xml:id="i-5ecb7fa20b3abb34-0">
              Detta med TAP-avtalen tycker jag är ganska intressant. I den
              delen av förslaget i propositionen som handlar om sjömän i inre
              fart finns inga tappare. Det är liksom inte en fråga när det gäller
              inre fart. När det gäller TAP-avtal över huvud taget tycker jag
              att det är rätt rörande att Socialdemokraterna och oppositionen
              nu är väldigt intresserade av att bevara dem och tror att de på
              något sätt skulle vara hotade. TAP-avtalen var väl inte någonting
              som facken från början tyckte särskilt mycket om, utan de var
              väl i stället något som hotade hela näringen. Det var någonting
              som redarna ansåg skulle minska deras kostnader och rädda näringen.
              Att man nu tar detta till intäkt för sin uppfattning tycker jag
              är mycket märkligt.
            </seg>
          </u>
          <note type="speaker" xml:id="i-e6cd7892ba306197-0">
            Anf. 25 SVEN BERGSTRÖM (c):
          </note>
          <u who="sven_bergstrom_93e816" xml:id="i-fea0f6408cf65fef-0">
            <seg xml:id="i-24ed2d2ceca713b7-0">
              Fru talman! Det här ärendet handlar om sjömäns villkor, men låt
              mig först konstatera att sjöfarten är viktig för Sverige. Sveriges
              geografiska läge och vårt stora beroende av utrikeshandel ger
              sjöfarten en viktig roll i det svenska transportsystemet.
            </seg>
            <seg xml:id="i-e4bda526653e4f45-0">
              Sverige är ett av Europas allra mest sjöfartsberoende länder.
              Enligt Sjöfartsverkets beräkningar går mer än 90 procent av Sveriges
              utrikeshandel, mätt i volym, sjövägen. Dessutom reser uppemot
              30 miljoner människor till och från Sverige med färja varje år,
              vilket är nästan dubbelt så många som antalet flygresenärer.
            </seg>
            <seg xml:id="i-b4d1cc524a424edf-0">
              Inom den internationella sjöfarten har uppemot 45 000 fartyg
              till uppgift att frakta gods och/eller passagerare. Omkring 90
              procent av de gränsöverskridande internationella godstransporterna
              sker med fartyg. Likaså är Europas import och export starkt beroende
              av sjöfarten.
            </seg>
            <seg xml:id="i-0635cfb0a6c92da0-0">
              Men det här ärendet handlar som sagt om sjömännen och sjömännens
              villkor. Och, fru talman, när man lyssnar på Claes-Göran Brandins
              beskrivning av det här ärendet får man känslan av att det här
              är någonting som är nästan värre än ett vulkanutbrott. Det isländska
              askmolnet som drabbade oss förra veckan framstår som en ganska
              måttlig västanfläkt jämfört med det elände av värsta format som
              nu skulle drabba det svenska samhället i stort och sjömännen i
              synnerhet.
            </seg>
            <seg xml:id="i-378b23759fef8f20-0">
              Riktigt så illa är det inte, fru talman, utan det här är i princip,
              som Lisbeth Grönfeldt Bergman har redovisat, en anpassning för
              att likställa olika yrkesgrupper. Det är också i all huvudsak
              sjömän i inre sjöfart som berörs av förslaget, inte de som är
              ute på internationell sjöfart och närsjöfart.
            </seg>
            <seg xml:id="i-460a4eb04bae1d03-0">
              När Brandin kritiserar regeringen och allianspartierna för att
              vidta åtgärder som skulle vara skadliga för sjöfartsnäringen finns
              det anledning att erinra om det som har hänt på sjöfartsområdet
              under den här mandatperioden. Sedan regeringen tillträdde har
              vi arbetat konsekvent och långsiktigt för att förbättra näringsklimatet
              i stort. Vi har gjort det mer lönsamt att arbeta och förenklat
              regelverk. Det har givetvis även stor betydelse för att hjälpa
              sjöfartsnäringen på fötter. Då måste man också våga fatta till
              synes, åtminstone kortsiktigt, obekväma beslut där en yrkesgrupp,
              sjömännen i detta fall, jämställs med andra yrkesgrupper i vårt
              svenska samhälle. Jag noterar som sagt att det här i princip är
              sjömän i närsjöfart, inre sjöfart, som berörs. De tillbringar
              ofta sin nattvila i hemmet eller i alla fall inte längre bort
              än vad yrkesgrupper som byggnadsarbetare och andra gör.
            </seg>
            <seg xml:id="i-40b2a0a2707f8a1d-0">
              När det gäller den svenska sjöfartsnäringen kan vi konstatera
              att regeringen har tagit flera initiativ. Åsa Torstensson presenterade
              i Brandins egen hemtidning Göteborgs-Posten ett stort åtgärdspaket
              som ska resultera i förslag till olika slags insatser för fortsatt
              utveckling. Det handlar om effektiviserad besiktning av fartyg,
              analys av det maritima klustret, regelförenkling för minskade
              administrativa kostnader samt bättre förutsättningar för rekrytering
              av kompetent personal till sjöfartssektorn.
            </seg>
            <seg xml:id="i-25edd5b1dee97adb-0">
              Regeringen har också gett Väg- och transportforskningsinstitutets
              chef, Jonas Bjelfvenstam, i uppdrag att ta sig an frågan om hur
              konkurrenskraften för den svenska sjöfartsnäringen kan stärkas.
              I detta arbete ingår framför allt att se över om vi, i likhet
              med flera av våra grannländer, kan införa ett svenskt internationellt
              register, vilket skulle kunna stärka konkurrenskraften och bidra
              till att vi åter får in flera svenska fartyg under svensk flagg.
            </seg>
            <seg xml:id="i-a38ea2305ab61598-0">
              Fru talman! Lisbeth Grönfeldt Bergman har redogjort för ärendet
              i detalj, och jag tänker inte gå in på fler detaljer där. Men
              låt mig avsluta med att ta upp det som Claes-Göran Brandin tog
              upp sist. Detta är hans sista debatt liksom även Lisbeth Grönfeldt
              Bergmans.
            </seg>
            <seg xml:id="i-2d24786fe9021db9-0">
              Jag har suttit i trafikutskottet i 14 år och lärt känna Claes-Göran
              Brandin som en färgstark, folklig och frän meddebattör, men också
              som en god kamrat i det sociala livet i utskottet i stort. Jag
              kommer, liksom Claes-Göran Brandin, att lämna riksdagen i höst.
              Men jag tror inte att det här är min sista debatt, så jag behöver
              inget tack just i dag.
            </seg>
            <seg xml:id="i-fd0a0305941273c4-0">
              Jag vill tacka Claes-Göran Brandin för ett gott arbete under
              de här åren liksom Lisbeth Grönfeldt Bergman, som jag dock bara
              haft att göra med i fyra år. Tack så mycket!
            </seg>
          </u>
          <note type="speaker" xml:id="i-9f4e7999e7def1d9-0">
            Anf. 26 CLAES-GÖRAN BRANDIN (s) replik:
          </note>
          <u who="claes-goran_brandin_23d41f" xml:id="i-432c606ca7d86eb6-2">
            <seg xml:id="i-9b4469670e840442-0">
              Fru talman! Jag får väl tacka för orden, Sven, om att jag är
              färgstark. Jag är nämligen röd.
            </seg>
            <seg xml:id="i-147c5d545e741538-0">
              Ja, jag vet att Åsa Torstensson har varit och presenterat förslag
              i Göteborg, och det är väl ömsom vin, ömsom vatten lite grann
              om vad göteborgare ska göra i Borås och lite annat.
            </seg>
            <seg xml:id="i-ccdfd12326cfdff4-0">
              När det gäller sjöfarten tycker jag att det är jättebra att man
              ska göra det lättare att rekrytera sjöfolk. Men är det så att
              man slår undan fötterna på dem med avtalen är det klart att vi
              inte får några sjömän. Vi ska veta att sjömännen, den tekniska
              personalen på fartygen, är en väldigt attraktiv arbetskraft för
              de företag som finns i land. Det är dem sjöfarten hela tiden har
              att konkurrera med. Ska vi nu ge sjömännen sämre villkor än vad
              de har i dag, är det klart att man är orolig för det här förslaget.
            </seg>
            <seg xml:id="i-99d160a2f7cdd179-0">
              Sven Bergström säger att det här bara gäller inre sjöfart. Det
              gör det inte. Det gäller också den yttre sjöfarten. Det här gör
              att sjömännen får gå i land och använda sig av den svenska sjukkassan.
              Jag tycker naturligtvis att hela det svenska arbetslivet ska ha
              samma villkor. Det är min grundtanke. Men vi vet ju att det har
              varit så här sedan lång tid tillbaka och att det är en av konkurrensfaktorerna
              för att möta fartyg under annan flagg i utlandet. Det är det som
              jag tycker är så viktigt.
            </seg>
            <seg xml:id="i-3f9430af44385f3c-0">
              Jag och Sven kommer inte att få debattera ett register här i
              kammaren, men jag hoppas att mina kamrater som finns kvar kommer
              att använda min sluggermetod lika hårt för att lägga det i skrivbordslådan.
              Jag tror dock inte att det kommer att behövas, för vi ska se till
              att göra en bra valrörelse.
            </seg>
          </u>
          <note type="speaker" xml:id="i-be7c7a4c25d75e4a-0">
            Anf. 27 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-fea0f6408cf65fef-1">
            <seg xml:id="i-0702d84076fa43b5-0">
              Fru talman! Claes-Göran Brandin återkommer till svepande formuleringar
              om att man slår undan fötterna på sjömännen. Men detta handlar
              om sjömän i inre fart, och på detta fartområde finns det inte
              någon större internationell konkurrens om arbetskraften. Jag återkommer
              till detta.
            </seg>
            <seg xml:id="i-20e3f18361c58dd4-0">
              Sjömän i fjärrsjöfart har ett bättre läge än många på den svenska
              arbetsmarknaden. De drabbas nämligen av någon karensdag. När det
              gäller den inre sjöfarten blir det en karensdag precis som för
              alla oss andra, därefter 80 procent sjuklön i 14 dagar och därefter
              sjukpenning.
            </seg>
            <seg xml:id="i-b2a0450be760b578-0">
              Hur försvarar Claes-Göran Brandin att en yrkesgrupp som kanske
              inte har mer annorlunda arbetsförhållanden än lokförare eller
              byggnadsarbetare som bor i Dalarna och jobbar i Helsingfors och
              ligger borta i veckorna ska ha bättre villkor? Varför ska sjömän
              ha bättre villkor än andra yrkesgrupper?
            </seg>
            <seg xml:id="i-54639360b69da101-0">
              Du har ju en facklig bakgrund, Claes-Göran Brandin. Är det rimligt
              att vi ska ha den olika behandling på den svenska arbetsmarknaden
              som detta faktiskt innebär?
            </seg>
          </u>
          <note type="speaker" xml:id="i-b9f614a6826e8335-0">
            Anf. 28 CLAES-GÖRAN BRANDIN (s) replik:
          </note>
          <u who="claes-goran_brandin_23d41f" xml:id="i-432c606ca7d86eb6-3">
            <seg xml:id="i-6e7e3b69cf0b0b12-0">
              Fru talman! Låt oss slå fast en gång för alla att sjömän inte
              har bättre villkor än vad mina kompisar i byggsvängen eller metallarna
              på Volvo har. De har inte bättre villkor, för de har sålt bort
              det i sina avtalsförhandlingar. Därutöver har de lägre lön. Därför
              kan man inte påstå att de har bättre villkor, för då skulle de
              också ha samma löner som vi som jobbar i land har. Det är bara
              nonsens.
            </seg>
            <seg xml:id="i-33d044c227ab6442-0">
              Jag kan inte acceptera regeringens förslag, för det är att ge
              sig in i avtalsrörelsen. Man får tycka vad man vill om det, men
              ni gör något som inte har varit brukligt i kammaren.
            </seg>
            <seg xml:id="i-1d9a101d2d2c355d-0">
              Förslaget går förmodligen igenom i dag, men det ska inte träda
              i kraft förrän 2011. Då får vi hoppas att en annan regering river
              upp det.
            </seg>
            <seg xml:id="i-802b225c85898d21-0">
              Redarna har varit negativa till detta, för de får högre kostnader
              för den bit som de ligger ute med. Ponera att detta inte accepteras
              i kollektivavtalsförhandlingarna, utan facken säger: Vi ska kvar
              detta. Då kan det bli hårt. Om man har kvar detta får arbetsgivarna
              en högre kostnad än vad de har i dag. Då tror jag inte att svensk
              sjöfart står sig så väl konkurrensmässigt gentemot andra. Det
              är poängen i detta, och det är därför vi agerar som vi gör.
            </seg>
            <seg xml:id="i-1649caa6246790b8-0">
              Som jag sade tidigare är det inte bra att vi har särskilda regler
              för sjömän, men nu är det på det viset. Vi måste därför hitta
              andra lösningar på hur vi ska förändra det utan att ta ett sådant
              här beslut.
            </seg>
          </u>
          <note type="speaker" xml:id="i-5923ef6b9b3cc069-0">
            Anf. 29 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-fea0f6408cf65fef-2">
            <seg xml:id="i-69949bf38553d59e-0">
              Fru talman! Jag noterar att även Claes-Göran Brandin i sin slutmening
              konstaterar att det inte är så bra att vi har särskilda villkor
              för olika yrkesgrupper. På den punkten är vi alltså överens, och
              det är bra.
            </seg>
            <seg xml:id="i-d883cc11723200bc-0">
              I propositionen tar regeringen fasta på att sjömännens arbetsförhållanden,
              som har legat till grund för deras särskilt reglerade rätt, numera
              knappast skiljer sig från många på land.
            </seg>
            <seg xml:id="i-3d666bc942ae4437-0">
              Som jag underströk i mitt inledningsanförande gäller detta främst
              sjömän i inre fart. Deras arbetsförhållanden skiljer sig inte
              särskilt mycket från byggnadsarbetares som ligger ute på jobb
              i veckorna eller lokförares som far land och rike runt.
            </seg>
            <seg xml:id="i-2ef5d36c851e4162-0">
              Claes-Göran Brandin blandar in löneförhandlingar och de villkor
              som gäller vid sjukdom, som detta reglerar, på ett sätt som inte
              är så lätt att reda ut här och på kort tid. Självklart måste löneförhandlingar
              alltid beröra hela branschens villkor. Kan facket hävda att arbetsvillkoren
              ger skäl för högre lön ska de givetvis driva det i löneförhandlingarna.
              Sedan får man se om parterna kommer överens eller inte. Så är
              det alltid i löneförhandlingssammanhang.
            </seg>
          </u>
          <note xml:id="i-97c562fd569975d8-0">
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note type="speaker" xml:id="i-065296090d564e48-0">
            Anf. 30 LARS TYSKLIND (fp):
          </note>
          <u who="lars_tysklind_faac13" next="cont" xml:id="i-030dd56641760898-0">
            <seg xml:id="i-eab6a87a1f64b4df-0">
              Fru talman! Mycket har redan klarlagts i debatten. Jag instämmer
              med mina allianskolleger Lisbeth Grönfeldt Bergman och Sven Bergström
              som beskrivit förslaget väl. Claes-Göran Brandin har dessutom
              beskrivit Socialdemokraternas ståndpunkt. Därför finns det kanske
              inte så mycket att tillägga.
            </seg>
            <seg xml:id="i-eabac1f2d9608269-0">
              Jag vill ändå betona helheten. Man måste sätta in förslaget i
              hela den sjöfartspolitik som alliansregeringen bedriver för att
              se proportionerna på förslaget.
            </seg>
            <seg xml:id="i-f8886afdedc215b6-0">
              Sven Bergström tog upp en del exempel. Analysen av det maritima
              klustret har gjorts, och nio förslag har lagts fram på sådant
              man behöver jobba med. Det pågår en utredning om konkurrenskraften
              för den svenska sjöfartsnäringen. Bland annat handlar det om ett
              svenskt internationellt register. Claes-Göran Brandin talade också
              mycket om helheten i politiken, men just detta vill han tydligen
              inte diskutera.
            </seg>
            <seg xml:id="i-6bef7f79ce219df6-0">
              Det pågår också en utredning om genomförandet av EU:s regelverk
              om inre vattenvägar. Från Folkpartiets sida tror vi att det kan
              ha stor betydelse för utvecklingen av den inre sjöfarten och den
              potential som finns i våra inre vattenvägar och längs våra kuster.
            </seg>
            <seg xml:id="i-1c3ce5c762f9a07c-0">
              En sak som kanske inte är så stor men värd att nämnas är den
              proposition som ligger på riksdagens bord som handlar om sänkt
              energiskatt för landström. Det har miljöprofil och stimulerar
              dessutom användning av landström. De som redan använder landström
              tjänar på detta.
            </seg>
            <seg xml:id="i-e6b1e7bec523ffe7-0">
              Fru talman! Betänkandet innehåller två delar. Den ena handlar
              om sjömäns rätt till lön vid sjukdom eller skada och hur den ska
              anpassas till den allmänna sjukförsäkringen. Grundprincipen som
              vi ska utgå från är att samma regler ska gälla om förhållandena
              är tämligen jämförbara.
            </seg>
            <seg xml:id="i-8226a351d9106825-0">
              När man ska gå in och göra regelförändringar händer det något
              i systemet, och det skapar oro och frågor både här och där. Det
              visar dagens diskussion. Jag uppfattade dock att Claes-Göran Brandin
              tycker att vi i grunden ska ha samma regler om samma förhållanden
              gäller. Då gäller det att våga börja förändra. Det kanske är mycket
              det den här frågan handlar om.
            </seg>
            <seg xml:id="i-4f47a842ebade9b0-0">
              Jag behöver inte beskriva förslaget, för vi har hört det beskrivas
              några gånger redan. Det man kan lägga till för att förtydliga
              att det knyts närmare det allmänna försäkringssystemet är det
              som Lisbeth Grönfeldt Bergman var inne på, nämligen att Försäkringskassan
              får en annan och centralare roll. Försäkringskassans arbete med
              rehabiliteringskedjan sätter fokus på att folk ska komma tillbaka
              i arbete. Det blir annars mycket en diskussion med fokus på ersättning
              vid sjukdom, och det ska man givetvis ha. Det är dock viktigt
              att fokus ligger på att man ska komma tillbaka i arbete, för det
              är ändå det som skapar välstånd både för den enskilde och för
              samhället.
            </seg>
            <seg xml:id="i-fbf2c9005c6b341b-0">
              Både i motionen och i reservationen kan man läsa en hel del invändningar,
              men i propositionen redovisas att det inte finns något i konventioner
              eller regelverk som hindrar att detta genomförs. Det klargörs
              bland annat att sjöarbetskonventionen inte gäller inre sjöfart.
              Vidare är ILO-kommitténs bedömning att förslaget inte strider
              mot ILO:s stadga. Därför faller invändningarna. Allt går förstås
              att diskutera, men det finns klart redovisat att det är på detta
              vis.
            </seg>
            <seg xml:id="i-713adabecc8e4497-0">
              Fru talman! Jag ska säga några ord om den andra delen av betänkandet
              som vi inte har diskuterat så mycket och som handlar om att göra
              det lättare att hyra in personal.
            </seg>
            <seg xml:id="i-20957d294c048779-0">
              Att ha inhyrd personal och anlita bemanningsföretag har blivit
              ett vanligt inslag på arbetsmarknaden. Det gäller naturligtvis
              även på sjöfartens område.
            </seg>
            <seg xml:id="i-61fb4c50c7a70e6c-0">
              Man kan undra vad det finns för grund för det argument som framförs
              i reservationen, att sjösäkerheten skulle försämras. De säkerhetshöjande
              reglerna är helt oberoende av vem som är arbetsgivare. Skyldigheten
              att lyda order från befälhavarna har inte att göra med vem som
              är arbetsgivare. Säkerhetsorganisationen styrs ju av godkännande
              från Transportstyrelsen.
            </seg>
            <seg xml:id="i-ab4fbf2e2b3ac1d7-0">
              Det resonemang som den samlade rödgröna oppositionen för i sin
              reservation kan ifrågasättas. Vad har man för belägg för att inhyrd
              personal skulle innebära en benägenhet att inte följa gällande
              regelverk och att man med inhyrd personal skulle tappa fokus på
              det säkerhetshöjande arbetet? Den typen av resonemang känns som
              ett allmänt tyckande.
            </seg>
            <seg xml:id="i-979f4f101b766bef-0">
              Man kan undra vilken redare och arbetsgivare som skulle anställa
              personal från ett bemanningsföretag som har fokus på att inte
              följa regelverket. Det är ju en absurd tanke.
            </seg>
            <seg xml:id="i-4636f9a16de0b54b-0">
              Till skillnad från det andra förslaget som behöver en anpassningstid
              är det viktigt att regeln att kunna hyra in personal införs så
              fort som möjligt. Den införs den 1 juli 2010.
            </seg>
            <seg xml:id="i-83485d2caa603a9d-0">
              Jag vet inte hur man ska tolka detta. Jag är tämligen övertygad
              om att det här kommer att sjunka in och få rätt proportioner.
              Claes-Göran Brandin säger att en rödgrön regering, som vi hoppas
              att vi inte får se, skulle riva upp förslaget. Det tror jag inte
              att man kommer att göra. Man kommer att inse att det är ett bra
              förslag. Även om de rödgröna stannar i opposition, som vi hoppas,
              kommer de inte att driva frågan.
            </seg>
          </u>
          <note xml:id="i-73574989d2a37f5a-0">
            Jag yrkar bifall till förslaget i betänkandet och avslag på reservationen.
          </note>
          <u who="lars_tysklind_faac13" prev="cont" xml:id="i-b8dbeff0b2497ff2-0">
            <seg xml:id="i-02af305b18c01d3e-0">
              Jag passar på att tacka Claes-Göran Brandin. Jag har inte suttit
              så länge i trafikutskottet, men jag har mött Brandin i några debatter
              om sjöfart. Han är väldigt rak och samtidigt en god kamrat. Man
              känner sig aldrig riktigt utsatt av Brandin. Du ska ha tack, Claes-Göran,
              för bra och glada debatter. Tack till Lisbeth också. Dig har jag
              inte debatterat mot, snarare haft som meddebattör.
            </seg>
          </u>
          <note xml:id="i-195833d9b57eb073-1">
            Överläggningen var härmed avslutad.
          </note>
          <note xml:id="i-918246b97901f5d6-0">
            4 § Ökad frihet för vissa stiftelser som finansierar forskning
          </note>
          <note xml:id="i-e1eb68230e32eaa5-2">
            Föredrogs
          </note>
          <note type="speaker" xml:id="i-91a484e460fbfe8d-0">
            Anf. 31 THOMAS STRAND (s):
          </note>
          <u who="thomas_strand_a4f0e0" xml:id="i-949b8bc324db41d6-0">
            <seg xml:id="i-e2fa08c92172a41f-0">
              Fru talman! I den proposition vi nu ska diskutera föreslås att
              regeringen inte längre ska utse och entlediga samtliga styrelseledamöter
              i sju namngivna forskningsstiftelser. Vi socialdemokrater tycker
              inte att detta är ett bra och genomtänkt förslag.
            </seg>
            <seg xml:id="i-61e3700a97e54b37-0">
              Vi socialdemokrater delar inte den borgerliga regeringens syn
              på hur man ökar den akademiska friheten och stärker forskarsamhällets
              inflytande. Vi yrkar därför avslag på propositionen och föreslår
              att regeringen får återkomma med ett förslag som värnar offentlighetens
              insyn genom att regeringen fortsatt utser och entledigar ledamöter
              i vissa styrelser som finansierar forskning, samtidigt som inflytandet
              från såväl forskarsamhället som näringslivet och det omgivande
              samhället stärks genom att valberedningar införs som föreslår
              styrelsekandidater till stiftelserna.
            </seg>
            <seg xml:id="i-ad6e7f7250354acd-0">
              Det finns en grundläggande skillnad mellan oss och den borgerliga
              regeringen i synen på akademisk frihet. Det har tydliggjorts i
              den högskole- och forskningspolitik som regeringen bedrivit under
              mandatperioden. Traditionellt har avvägningen mellan statlig styrning
              och akademisk frihet upprätthållits genom att regeringen utsett
              ledamöter i styrelser för myndigheter och statliga stiftelser,
              men däremot på ett tydligt sätt avhållit sig från att detaljreglera
              hur dessa styrelser ska sköta sitt uppdrag och uppnå sina mål.
            </seg>
            <seg xml:id="i-73eb8b1a7b23d339-0">
              Den borgerliga regeringens arbetsmetod har varit den motsatta.
              Man ger en formell frihet i betydelsen att staten avstår från
              att utse ledamöter, men detaljstyr desto hårdare vilka områden
              styrelserna ska arbeta med och hur de ska uppnå sina mål. För
              oss är det tydligt att den socialdemokratiska modellen i praktiken
              värnat forskarsamhällets och akademins frihet bättre än den borgerliga
              modellen.
            </seg>
            <seg xml:id="i-66d120679a320374-0">
              Det föreligger också en väsentlig skillnad i synen på hur vi
              på ett demokratiskt sätt utser en styrelse. Vi är skolade i en
              folkrörelsetradition och därför avvisar vi att en avgående styrelse
              ska utse sina efterträdare.
            </seg>
            <seg xml:id="i-df4c9ff4a2c231b7-0">
              I propositionen Forskning och samhälle anfördes bland annat att
              samordningen mellan stiftelsernas insatser och statliga insatser
              på forskningens område är ett viktigt skäl för att en regering
              ska utse samtliga ledamöter. Vi anser inte att behovet av samordning
              har minskat. Vi menar också att den offentliga insynen är viktig
              med tanke på stiftelsernas ansvar för betydande förmögenheter.
              Vi noterar att Riksrevisionen bestämt understrukit att den statliga
              utvärderingen och insynen i stiftelserna snarast bör utvecklas
              och förstärkas, inte försvagas. Såväl demokratiska som strategiska
              och praktiska skäl talar därför för att regeringen alltjämt bör
              fatta det formella beslutet om styrelsernas ledamöter.
            </seg>
            <seg xml:id="i-830c6abe0127aa4d-0">
              Fru talman! Vi socialdemokrater vill öppna för ett ökat inflytande
              från forskarsamhället, näringslivet och det omgivande samhället.
              Industrikommittén, med representanter för såväl arbetsgivar- som
              löntagarorganisationer, framhåller i sitt remissvar att det i
              fråga om stiftelser som bildats av staten finns ett starkt offentligt
              intresse av att föreskrifterna om förvaltningen utformas med respekt
              för demokratiska principer och för det allmännas bästa. Vi delar
              denna syn.
            </seg>
            <seg xml:id="i-0b545cc4a8340354-0">
              Vi socialdemokrater anser att stiftelsernas styrelser bör ha
              en sammansättning som svarar mot deras respektive ändamålsparagrafer.
              Eftersom dessa också betonar att forskningsresultaten ska komma
              till praktisk användning inom näringsliv och samhälle är det för
              oss självklart att styrelsernas sammansättning ska bestå av både
              forskare och personer med bred erfarenhet av hur forskningsresultat
              kan komma till praktisk användning. Tyvärr har regeringen en mycket
              snäv syn på vilka intressen som är relevanta att vara företrädda
              i stiftelsernas styrelser inte minst har näringslivet glömts bort.
            </seg>
            <seg xml:id="i-8ffac69686b79058-0">
              Forskarsamhället bör givetvis ha en god representation i styrelserna.
              Regeringens förslag innebär dock att det är näst intill uteslutande
              forskarsamhället som ska såväl utse som utgöra sammansättningen
              av stiftelsernas styrelser.
            </seg>
            <seg xml:id="i-c8d653d1159034da-0">
              Flera remissinstanser föreslår att varje stiftelse bör ha en
              valberedning som föreslår styrelsens sammansättning. Vi delar
              denna uppfattning och ser det som ett bra sätt att öka inflytandet
              från forskarsamhället, samhället och näringslivet. I dessa valberedningar
              bör det ingå representanter för de statliga forskningsfinansiärerna,
              de vetenskapliga akademier som omnämns i propositionen, universitet
              och högskolor samt för näringslivet. En sådan beredning ger regeringen
              bästa möjliga underlag för att fatta ett väl förankrat beslut.
              Det är en beslutsordning som dels följer goda demokratiska principer,
              dels stärker inflytandet från forskarsamhället, näringslivet och
              det omgivande samhället.
            </seg>
          </u>
          <note xml:id="i-4a2df15f43556f9a-0">
            Fru talman! Med detta yrkar jag bifall till reservationerna 1
            och 2.
          </note>
          <note type="speaker" xml:id="i-1db5c7eaec77bf86-0">
            Anf. 32 YVONNE ANDERSSON (kd):
          </note>
          <u who="yvonne_andersson_14c1a7" next="cont" xml:id="i-0e9cc761a2d0e0fa-0"/>
          <note xml:id="i-e3b200cd7b5236c1-0">
            Fru talman! Jag börjar med att yrka bifall till förslaget i betänkandet
            och avslag på reservationerna.
          </note>
          <u who="yvonne_andersson_14c1a7" prev="cont" xml:id="i-a20dc795f5a6a1c7-0">
            <seg xml:id="i-64adf4dd6f088f18-0">
              I Sverige finns det, som sagt, ett antal stiftelser som finansierar
              olika sorters forskning. Regeringen vill öka dessa stiftelsers
              frihet och minska centralstyrningen. Tanken är att regeringen
              inte längre ska utse samtliga styrelseledamöter, bara en eller
              två.
            </seg>
            <seg xml:id="i-6af0f553dc7710ff-0">
              Alliansregeringen har presenterat en proposition som innehåller
              detta förslag, och styrelseledamöterna ska enligt detta till övervägande
              del utses efter förslag från forskarsamhället. Förslaget innebär
              som jag sade att regeringen också fortsättningsvis kommer att
              utse en eller två styrelseledamöter i varje stiftelse.
            </seg>
            <seg xml:id="i-acb04190331ce35c-0">
              Fru talman! För mig är det sorgligt när jag hör Thomas Strand
              stå här och tala om hur förfärligt det är att forskarsamhället
              ska utse en stor del av styrelseledamöterna. Jag blir nämligen
              beklämd. Vad finns det för syn hos Socialdemokraterna, Miljöpartiet
              och Vänsterpartiet på forskarna, på akademin och på denna del
              av forskarsamhället när de är så oroliga för att politikerna inte
              är inne och petar i vilka som ska utses till styrelserna i stiftelserna?
            </seg>
            <seg xml:id="i-9e7dbdc3f7dcb1e9-0">
              De stiftelser som det handlar om är Stiftelsen för Strategisk
              Forskning, Stiftelsen för Miljöstrategisk forskning, Stiftelsen
              för forskning inom områden med anknytning till Östersjöregionen
              och Östeuropa, Stiftelsen för internationalisering av högre utbildning
              och forskning, Stiftelsen för Internationella institutet för industriell
              miljöekonomi vid Lunds universitet, Stiftelsen för Kunskaps- och
              Kompetensutveckling och Stiftelsen för vård- och allergiforskning.
              Det var dessa forskningsstiftelser som bildades 19931994 i samband
              med att de tidigare löntagarfonderna avvecklades.
            </seg>
            <seg xml:id="i-d8bf4b0b3587a266-0">
              När vi hör namnen på dessa stiftelser är det då någon i denna
              kammare, även om vi inte är så många här, som tror att vi politiker
              kan mer om dessa områden än forskarna, eftersom Thomas Strand
              står här i talarstolen och med bestämdhet hävdar att vi skär bort
              kunskap och erfarenhet om vi inte låter politikerna bestämma över
              alla stiftelseledamöter i styrelserna?
            </seg>
            <seg xml:id="i-aa2bfa359f23103a-0">
              Det var alltså den borgerliga regeringen som redan från början
              sade att vi skulle ha denna ordning. Men det klarade inte den
              socialdemokratiska regeringen som på 1990-talet förändrade det
              hela och bestämde sig för att det enda rimliga var att regeringen
              skulle utse samtliga ledamöter. De skäl som Socialdemokraterna
              då angav för förändringen var att medlen borde hanteras i sådana
              former att offentlig insyn i verksamheten och påverkan från statsmakternas
              sida skulle möjliggöras. Tala om klåfingrighet, och tala om styrning
              från politiker. Det var inte en överlåtelse åt forskarsamhället.
            </seg>
            <seg xml:id="i-8a0754092f98da5f-0">
              Vidare angavs som ett skäl att en ordning där samtliga ledamöter
              utses av regeringen skulle främja samordningen mellan stiftelsernas
              insatser och statliga insatser på forskningens område, precis
              som om det inte är viktigt att vi har någon forskning som statsmakterna
              inte kan gå in och peta i hur som helst.
            </seg>
            <seg xml:id="i-963b685bbd54ed56-0">
              Vad jag är glad över den autonomisatsning som alliansregeringen
              nu gör. Det känns som en fröjd i hela hjärtat.
            </seg>
            <seg xml:id="i-9e0bed9e36fe1d8e-0">
              Fru talman! Syftet med regeringens proposition är att i stället
              minimera den politiska styrningen av fördelningen av forskningsmedel
              på detaljnivå. Det är Alliansens absoluta uppfattning att forskningspolitisk
              styrning bör ske enbart på en övergripande nivå.
            </seg>
            <seg xml:id="i-cb4c8cd94152a5aa-0">
              Dessutom vill vi öka forskarsamhällets inflytande i stiftelserna
              genom att låta forskarsamhället medverka när styrelseledamöter
              utses eftersom man då får en breddad rekrytering och den breddade
              kompetens som behövs för ändamålen med stiftelsernas pengar. Jag
              läste upp namnen på de stiftelser som det gäller. Vem av oss är
              till exempel bäst när det gäller Stiftelsen för Internationella
              institutet för industriell miljöekonomi? Det är faktiskt komplicerade
              saker. Inte ens socialdemokratiska politiker kan slå sig för bröstet
              och tro att de vet precis vilka människor som behöver sitta i
              styrelserna i dessa stiftelser.
            </seg>
            <seg xml:id="i-d8478ca36b009862-0">
              Fru talman! Samtidigt som Alliansen föreslår att regeringen inte
              längre ska utse och entlediga samtliga styrelseledamöter i de
              aktuella stiftelserna tror vi att det är viktigt att två ledamöter
              i varje styrelse utses av regeringen, med undantag för stiftelsen
              vid Lunds universitet där en utses av regeringen.
            </seg>
            <seg xml:id="i-daebe119779bb443-0">
              Fru talman! De styrelseledamöter som inte utses av regeringen
              bör alltså utses och entledigas av stiftelsernas styrelser efter
              förslag av forskarsamhället och stiftelserna.
            </seg>
            <seg xml:id="i-c05b9f8768564257-0">
              Därmed går vi tillbaka till de ursprungliga stiftelseförordningarna
              så att de avgående styrelserna utser ledamöter som inte utses
              av regeringen. Regeringen har gjort bedömningen att en sådan ordning
              också bör gälla framöver. En beslutsordning där regeringen utser
              en mindre del av styrelsen tillförsäkrar stiftelsen en större
              frihet och självständighet.
            </seg>
            <seg xml:id="i-8116c10b0ab1b905-0">
              Fru talman! Jag kan avslutningsvis inte låta bli att ställa den
              fråga som har väckts i mitt sinne nu och även tidigare. Vad är
              det för syn som Socialdemokraterna med Thomas Strand i spetsen
              har på forskarna, på deras omdöme, på deras kompetens och på deras
              engagemang när det gäller att fullgöra sitt uppdrag så bra som
              möjligt? Vad är det som gör att Socialdemokraterna är så otroligt
              rädda för att inte få vara med och peta i tillsättningen av varje
              styrelseledamot?
            </seg>
          </u>
          <note xml:id="i-4f8414b2db1570a5-0">
            Enligt de ursprungliga stiftelseförordningarna, som faktiskt
            instiftades av den borgerliga regeringen 19911994, skulle regeringen
            utse samtliga styrelseledamöter. Men därefter skulle stiftelsernas
            styrelser till huvuddelen utses av stiftelserna själva. Det var
            bara första gången som regeringen skulle utse dem. Därefter skulle
            stiftelserna själva utse styrelserna och inom sig utse ordförande
            och vice ordförande. Regeringen skulle utse endast en styrelseledamot
            i varje stiftelse.
          </note>
          <note xml:id="i-5a01ad3c71d8f28c-0">
            I detta anförande instämde Inge Garstedt (m), Ulrika Carlsson
            i Skövde (c) och Tina Acketoft (fp).
          </note>
          <note type="speaker" xml:id="i-55983821c53029ed-0">
            Anf. 33 THOMAS STRAND (s) replik:
          </note>
          <u who="thomas_strand_a4f0e0" xml:id="i-949b8bc324db41d6-1">
            <seg xml:id="i-235d8c540c74b469-0">
              Fru talman! Jag är rädd för att Yvonne Andersson över huvud taget
              inte lyssnade på vad jag sade i mitt anförande. Jag tror inte
              att hon har läst vår motion heller. I så fall skulle hon inte
              ha sagt det som hon har sagt.
            </seg>
            <seg xml:id="i-68ba567ae07e2299-0">
              Yvonne Andersson gör ett stort nummer av att vi socialdemokrater
              skulle stå för en politisk klåfingrighet och att den borgerliga
              alliansen skulle vara en garant för akademisk frihet. Detta är
              en myt som ni borgerliga politiker älskar att odla. Men det är
              en vrångbild.
            </seg>
            <seg xml:id="i-a9513f8a8b707a59-0">
              Jag ska tala om vad jag sade i mitt anförande. Jag sade att vi
              vill öppna för ett ökat inflytande från forskarsamhället. Så sade
              jag. Men jag sade också att problemet är att ni glömmer bort näringslivet.
              Det är en princip. Den andra principen handlar om hur man demokratiskt
              tillsätter styrelser.
            </seg>
            <seg xml:id="i-4435cb1a0f9bdc45-0">
              Jag är uppvuxen i en folkrörelsetradition där vi bestämt avvisar
              att en avgående styrelse själv utser sina efterträdare. Jag vet
              inte hur det fungerar hos er kristdemokrater när ni har möten
              och väljer styrelser. Men jag skulle tro att ni gör som vi, att
              ni har en oberoende valberedning som lägger fram ett förslag och
              att det på ett årsmöte fattas beslut om vilka personer som ska
              sitta i styrelsen.
            </seg>
            <seg xml:id="i-7af000e6d7c7f6e5-0">
              Men här ska inte det gälla. Nej, styrelsen ska själv utse sina
              efterträdare. Det handlar, Yvonne Andersson, om en demokratisk
              princip, inte om klåfingrighet! Vi vill inte styra. Däremot vill
              vi ha en demokratiskt god ordning för hur styrelser väljs.
            </seg>
          </u>
          <note type="speaker" xml:id="i-7b18462da83cd091-0">
            Anf. 34 YVONNE ANDERSSON (kd) replik:
          </note>
          <u who="yvonne_andersson_14c1a7" xml:id="i-c4929c36eebc3ca7-0">
            <seg xml:id="i-ce1347dcf9de9f3c-0">
              Fru talman! Jag förstår inte var det finns något om att det ska
              vara en demokratiskt vald forskningsstiftelse. Är det möjligtvis
              så att Thomas Strand har missuppfattat själva området, själva
              frågan?
            </seg>
            <seg xml:id="i-c923bac77b4ae7bb-0">
              Här finns en sakkunskap, något som ni ju efterlyser i er motion.
              Jag har visserligen, kan jag säga, inte läst hela motionen, men
              jag har läst reservationerna och sett vad ni har gått emot. Jag
              blir lite skraj. Även när det här startades upp återgick ni till
              en modell innebärande att regeringen skulle utse alla. Men det
              är väl inte en demokratisk ordning bara för att regeringen handplockar
              personer som man tycker att det är roligt att ha i forskningsstiftelserna.
              Är det inte en viktigare ordning att forskarna själva, som ju
              kan avgöra var kompetensen ligger, får möjlighet att utse personerna?
              Här är det kompetens som krävs.
            </seg>
            <seg xml:id="i-ce60de271cb03755-0">
              I ett samhälle som vårt med skillnader i regeringar och i politisk
              ambition är det väl innerligt bra om vi får en stomme innebärande
              att den politiska makten inte går in och petar, det vill säga
              att vi får en stomme i kunskapssamhället som kan stå upp för någonting
              som i hög grad är oberoende av makthavarna.
            </seg>
            <seg xml:id="i-4ab1820a1fcfb8dd-0">
              Jag är jätteglad över att vi har akademierna Kungliga Vetenskapsakademien,
              Kungliga Ingenjörsvetenskapsakademien och andra akademier. Visserligen
              får de berätta för riksdag och regering om förändringar sker,
              men de äger rätten att själva tillsätta sina styrelser. Det är
              jag alltså jätteglad över. Hur skulle det se ut om politiker hanterade
              allting? Vi hör ju redan nu, fru talman, hur vi diskuterar om
              detta.
            </seg>
          </u>
          <note type="speaker" xml:id="i-28e327124d46ca16-0">
            Anf. 35 THOMAS STRAND (s) replik:
          </note>
          <u who="thomas_strand_a4f0e0" xml:id="i-949b8bc324db41d6-2">
            <seg xml:id="i-bfa8a71a2120c2f2-0">
              Fru talman! Det är som jag trodde. Yvonne, du har inte läst vår
              motion. Vi skriver där att vi vill ha en valberedning som består
              av folk från vetenskapliga akademier, högskolor, universitet och
              näringsliv som lägger fram förslag till styrelse. Regeringens
              uppdrag är att precis som ett årsmöte besluta att den och den
              personen ska vara med i styrelsen.
            </seg>
            <seg xml:id="i-1ce41443756647cd-0">
              De olika stiftelserna har förordningar att följa. Det är väldigt
              svårt för regeringen att gå in och styra en stiftelse. Det vet
              också Yvonne, så man ska inte göra så stor affär av det. Det handlar
              om principer för tillsättandet.
            </seg>
            <seg xml:id="i-5d59db96e40d99b8-0">
              När det gäller detaljstyrning har ni i den borgerliga alliansen
              visat på en väldigt förfinad känsla för detaljstyrning. I den
              forskningsproposition som kom för över ett år sedan ville ni styra
              till och med på budgetnivå när det gäller detaljområden och strategiska
              områden.
            </seg>
            <seg xml:id="i-5ebcbaf87e75a173-0">
              I Autonomiutredningen och framför allt i den kvalitetsproposition
              som kom nyligen har den borgerliga regeringen lyckats reta upp
              i stort sett hela högskolesektorn därför att regeringen går in
              och styr och ändrar i ett gemensamt förslag från hela sektorn.
            </seg>
            <seg xml:id="i-e224ae2a23328c3c-0">
              I går hade vi här i kammaren en diskussion om lärarutbildningen.
              I den propositionen tas detaljstyrningen av den borgerliga regeringen
              till oanade höjder, så det här med detaljstyrning ska vi nog inte
              prata för mycket om. Detaljstyrning är ni experter på. Ni säger
              en sak men gör någonting annat.
            </seg>
            <seg xml:id="i-a44167ec3f0b971c-0">
              Ett problem är också att ni när det gäller de stiftelser som
              vi nu pratar om nonchalerar näringslivet. Industrikommittén och
              Svenskt Näringsliv har sagt att för att forskningen ska komma
              till nytta och till bra resultat måste det också föras samtal
              med näringsliv och det omgivande samhället. Man kan säga att ni
              nonchalerar det i det här förslaget. Vi säger: Principen med ett
              demokratiskt tillsättande är viktigt, liksom att näringslivet
              är med.
            </seg>
          </u>
          <note type="speaker" xml:id="i-68fdd352a3ae1af5-0">
            Anf. 36 YVONNE ANDERSSON (kd) replik:
          </note>
          <u who="yvonne_andersson_14c1a7" next="cont" xml:id="i-0e9cc761a2d0e0fa-1">
            <seg xml:id="i-c0f22f07a5f12ce2-0">
              Fru talman! Jag kastar tillbaka alla slutsatserna här. Vi har
              ju i årtionden kunnat följa hur Socialdemokraterna detaljstyrt
              på högskoleområdet, universitetsområdet och forskningsområdet.
              Till och med i myndigheterna har man haft forskningspengar till
              detaljstyrning. Det har vi tagit bort. Vi vill inte ha det på
              det sättet. Dock finns det några myndigheter som fortfarande har
              forskningspengar, men det är alltså ingen ordning som vi vill
              ha.
            </seg>
            <seg xml:id="i-3d239a49446dd43c-0">
              Vad är det som är mest styrning? Om vi tillsammans med näringslivet
              plockar fram strategiska områden i samråd med näringsliv och olika
              aktörer har vi ett mål för vad som behöver göras i samhället.
              Ni vill detaljstyra vilka personer som ska få vara med. Vilka
              personer som ska få sitta i styrelsen får inte forskarna bestämma
              trots att de vet vilka som har kompetens nog för att lyfta fram
              den forskning som behövs.
            </seg>
            <seg xml:id="i-ee6cdb026c335d6f-0">
              Vilka är det som vet vilken ämneskompetens som ligger i frontlinjen
              när det gäller kunskapsutvecklingen? Ja, det är forskarna själva
              som vet det ingen av oss politiker. Varför ska vi då välja ut
              personerna?
            </seg>
            <seg xml:id="i-adff0594aea5fe7f-0">
              Vad vi gör är egentligen att vi målstyr. Vi vill att vissa områden
              ska beforskas. Vi ser till behoven inom vissa områden, inte till
              vilka som ska göra vad. Därför säger vi till styrelserna: Här
              får forskarna bestämma. Men vi har öppenhet och även insyn med
              en respektive två personer i de olika styrelserna. Jag tycker
              att förslaget här är strålande.
            </seg>
            <seg xml:id="i-a2bf60aab7565a6c-0">
              Återigen: Politiker ska inte vara inne och peta i all forskning.
              Vi måste ha en kunskapsbas som inte är politiskt styrd. Jag är
              glad över att vi har det på dessa områden; här har vi en modell
              som är fri från politisk styrning.
            </seg>
          </u>
          <note xml:id="i-195833d9b57eb073-2">
            Överläggningen var härmed avslutad.
          </note>
          <note xml:id="i-6a777e694c3c823a-0">
            Ajournering
          </note>
          <note xml:id="i-4b07d6172fdd9e42-0">
            Kammaren beslutade kl. 13.57 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="yvonne_andersson_14c1a7" prev="cont" xml:id="i-a20dc795f5a6a1c7-1">
            <seg xml:id="i-9cf238fdbea3a327-0">
              Återupptagna förhandlingar
            </seg>
            <seg xml:id="i-3d63241c40b566f6-0">
              Biståndet
            </seg>
          </u>
          <note xml:id="i-4e0585917cd995d5-0">
            Förhandlingarna återupptogs kl. 14.00.
          </note>
          <note xml:id="i-9d67fdea53936c1d-0">
            5 § Frågestund
          </note>
          <note xml:id="i-ad799f74ead0248b-0">
            Anf. 37 ANDRE VICE TALMANNEN:
          </note>
          <note xml:id="i-4e3a79feaed691cd-0">
            Jag vill hälsa arbetsmarknadsminister Sven Otto Littorin, statsrådet
            Maria Larsson, statsrådet Gunilla Carlsson, försvarsminister Sten
            Tolgfors och statsrådet Birgitta Ohlsson välkomna fram.
          </note>
          <note type="speaker" xml:id="i-9d5ea5ef9744b8c9-0">
            Anf. 38 BODIL CEBALLOS (mp):
          </note>
          <u who="bodil_ceballos_024a44" xml:id="i-b060166503935404-0">
            <seg xml:id="i-a2c36586aea0eed9-0">
              Fru talman! Jag skulle vilja ställa en fråga till Gunilla Carlsson,
              och den handlar om avräkningarna från biståndsramen.
            </seg>
            <seg xml:id="i-7633394de008d525-0">
              Under denna mandatperiod har avräkningarna mer än fördubblats
              inom ett antal av de områden som vi räknar av för. Det handlar
              bland annat om administration och flyktingmottagning. Jag skulle
              vilja veta hur det kan komma sig att det har blivit så drastiska
              ökningar av dessa avskrivningar. Det är väldigt svårt att följa
              i budgeten. Även i tilläggsbudgeten gick nu 520 miljoner från
              biståndet till flyktingmottagning i Sverige. Det är väldigt svårt
              att veta vad dessa pengar används till.
            </seg>
            <seg xml:id="i-148da41b5a383e9a-0">
              Ministern brukar ju vilja ha ordning och reda och veta om pengarna
              verkligen kommer dit de ska, så jag skulle vilja att ministern
              förklarar hur vi kan följa upp vad dessa pengar används till.
            </seg>
          </u>
          <note type="speaker" xml:id="i-28823eece5aa5988-0">
            Anf. 39 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-25b22db24eafb1e0-0">
            <seg xml:id="i-e5d2f5a9fa56e2cd-0">
              Fru talman! Tack så mycket för frågan, Bodil Ceballos! Vi har
              ju diskuterat flyktingavräkningarna många gånger tidigare, inte
              minst eftersom vi mycket diskuterar nivåerna på biståndet men
              också dess innehåll. Bodil är väldigt engagerad i just frågan
              om flyktingars situation i världen.
            </seg>
            <seg xml:id="i-fe8d5a70894bae98-0">
              Vi ser hur flyktingströmmarna ökar och att det blir fler och
              fler internflyktingar i världen till följd av konflikter, till
              följd av klimatförändringarnas effekter och till följd av att
              människor väljer att fly från sina hemländer. I enlighet med gällande
              Dacregler avräknar vi första årets flyktingmottagande i Sverige
              på det svenska biståndet och på anslaget för det.
            </seg>
            <seg xml:id="i-57856030ccc0f30a-0">
              Varför? Jag tror att vi måste hantera detta sammantaget. Migration
              är en del i utvecklingspolitik, och det kan också användas positivt.
              Vi måste jobba mycket mer med cirkulär migration, att människor
              flyttar tillbaka, och se detta sammantaget. Därför vore det dumt
              att inte se att på samma sätt som vi ska ha en bra flyktingmottagning
              i Sverige ska vi också hantera flyktingströmmarna i världen inom
              ramen för vårt svenska utvecklingsengagemang. Därför tycker jag
              att det är bra att vi har det på vårt konto. Att det varierar
              beror på att vi ibland har olika stor inströmning av flyktingar.
            </seg>
          </u>
          <note type="speaker" xml:id="i-3814206d90b92cb8-0">
            Anf. 40 BODIL CEBALLOS (mp):
          </note>
          <u who="bodil_ceballos_024a44" xml:id="i-b060166503935404-1">
            <seg xml:id="i-8177ea4d6631db25-0">
              Fru talman! Men nu är det ju så att man inom migrationspolitiken
              gör väldigt stor skillnad på flyktingar, det vill säga den som
              redan har fått ett uppehållstillstånd som flykting och den som
              är asylsökande. I Dacreglerna talas det om flyktingar, inte om
              asylsökande. Motiveringen till att man nu igen flyttar över 500
              miljoner kronor till flyktingmottagande i Sverige sägs vara att
              vi har en ökad asylinströmning. Det känns som att det inte riktigt
              hänger ihop, vad det är som vi kan använda pengarna för flyktingmottagande
              till enligt det internationella regelverket.
            </seg>
            <seg xml:id="i-aa6eb88d6ef216eb-0">
              Sedan har vi inte bara det internationella regelverket, utan
              vi har också vår egen politik för global utveckling. Den ska utgå
              från fattigdomsbekämpning. Vi har ett mål på 1 procent, och all
              politik ska sträva åt samma håll när det gäller dessa frågor.
            </seg>
            <seg xml:id="i-c7a8df331349a975-0">
              På vilket sätt bidrar då avräkningarna till att minska fattigdomen
              i världen, när det är det som är målet för vår utvecklingspolitik?
            </seg>
          </u>
          <note type="speaker" xml:id="i-05e91c27a7654b58-0">
            Anf. 41 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-25b22db24eafb1e0-1">
            <seg xml:id="i-5107bc122adfb603-0">
              Fru talman! Människor som kommer hit till Sverige och söker skydd,
              asylsökande, är en del av de internationella flyktingströmmar
              som vi har att hantera. Jag kan lova Bodil Ceballos att jag upprätthåller
              ordning och reda. Det vi avräknar är Dacfähigt och enligt det
              regelverk som finns på samma sätt som tidigare regeringar när
              Socialdemokraterna hade ansvaret också avräknade flyktingkostnaderna.
              Här blir det intressant att följa den rödgröna alliansens syn
              på vilka nivåer man ska ha och hur man tänker avräkna, eftersom
              ni har kritiserat oss väldigt mycket.
            </seg>
            <seg xml:id="i-5f9b6a018d279876-0">
              Jag tror att det är så viktigt att vi tar ett ansvar för flyktingströmmarna
              i världen och att vi har en samstämmig politik om detta. Den lilla
              rännil som letar sig hela vägen upp till Sverige förtjänar ett
              sjyst mottagande och möjligheter att inom rimlig tid få sin fråga
              rättsligt prövad, men naturligtvis ska också de som blir integrerade
              i det svenska samhället få stöd för att någon gång kunna återflytta
              om man har kvar engagemanget.
            </seg>
            <seg xml:id="i-c3cdf2bee41d7182-0">
              Det är här denna regering har en syn på samstämmighet, ser till
              att vi använder migrationens positiva effekter och ser varenda
              människa som kommer till Sverige som en resurs för svensk utvecklingspolitik.
            </seg>
          </u>
          <note xml:id="i-ca32623ae6270ebc-0">
            Diskrimineringslagen
          </note>
          <note type="speaker" xml:id="i-006da81cd949e775-0">
            Anf. 42 LARS U GRANBERG (s):
          </note>
          <u who="lars_u_granberg_5603e1" xml:id="i-b04ffebaa702bc65-0">
            <seg xml:id="i-5c21be8cb8addec7-0">
              Fru talman! Den borgerliga regeringen valde att plocka bort bristande
              tillgänglighet ur den sammanlagda diskrimineringslagen. Regeringen
              sade att förslaget behövde utredas ytterligare, och frågan skulle
              utredas av Hans Ytterberg. Den utredningen är klar sedan ganska
              länge, men ingen har fått se vad han kom fram till. Handikapporganisationerna
              och många med dem undrar varför regeringen hanterar frågan om
              tillgänglighet för personer med funktionsnedsättning så hemligt.
            </seg>
            <seg xml:id="i-e55d593cd2534560-0">
              Maria Larsson är ansvarig för handikappolitiken, och därför undrar
              jag: Vad händer med tillgänglighetsarbetet och Hans Ytterbergs
              utredning? Kan vi få se vad Hans Ytterberg kom fram till?
            </seg>
          </u>
          <note type="speaker" xml:id="i-6869e2e1d53ef3b1-0">
            Anf. 43 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-0">
            <seg xml:id="i-a52cc85db7b23a24-0">
              Fru talman! Frågan om diskrimineringslagstiftningen och tillgänglighet
              är, precis som Lars U Granberg beskriver, tänkt för att man ska
              hitta vägarna fram till att ha tillgänglighet som diskrimineringsgrund.
              Det är precis det som utredaren tittar på.
            </seg>
            <seg xml:id="i-8f2a1d18792ea269-0">
              Även om jag är samordnande minister för handikappolitiken på
              Socialdepartementet ligger dock inte just denna utredning inom
              mitt härad, så jag kan inte ange på vilken dagsaktuell nivå utredningen
              befinner sig och när ett förslag kan komma. Den ligger på Integrations-
              och jämställdhetsdepartementet, så den frågan bör med fördel ställas
              till den ansvariga ministern.
            </seg>
          </u>
          <note type="speaker" xml:id="i-5a619d53599a33b9-0">
            Anf. 44 LARS U GRANBERG (s):
          </note>
          <u who="lars_u_granberg_5603e1" xml:id="i-b04ffebaa702bc65-1">
            <seg xml:id="i-9cba6f56d363f7f0-0">
              Fru talman! I ett öppet brev från en rad handikappförbund kräver
              man att regeringen ska lyfta på förlåten, och det brevet är adresserat
              till Maria Larsson. Jag vill citera från det brevet:
            </seg>
            <seg xml:id="i-1c46629f425b4c0a-0">
              En lag om diskriminering som inte klassar bristande tillgänglighet
              som diskriminering är bara tomma ord och värdelös retorik för
              människor med funktionsnedsättningar. Sverige som land och regeringen
              har ratificerat Förenta Nationernas konvention om rättigheter
              för människor med funktionsnedsättningar. Detta innebär att man
              som nation har för avsikt att följa konventionen.
            </seg>
            <seg xml:id="i-d6e22e781f77ea5f-0">
              Frågan som de ställer i det öppna brevet är:
            </seg>
            <seg xml:id="i-1c0fa6076d58ee3d-0">
              Vad är problemet? Inser inte Regeringen att det är en mänsklig
              rättighet att komma in i mataffären och där ta del av utbudet,
              komma in i skolan, på arbetsplatsen där jag söker jobb, komma
              in på teatern och biografen, på bussen samt ta del av TV och internetmedia?
            </seg>
            <seg xml:id="i-bbfd2bec040ffbcc-0">
              Frågan är ställd till den minister som har handikappolitiken:
              När får vi se Hans Ytterbergs utredning?
            </seg>
          </u>
          <note type="speaker" xml:id="i-e7761827d1ec4249-0">
            Anf. 45 Statsrådet MARIA LARSSON (kd):
          </note>
          <u who="nina_larsson_c91cec" next="cont" xml:id="i-741af62d940436b2-0">
            <seg xml:id="i-62ed4951a78b9db8-0">
              Fru talman! Frågorna om tillgänglighet är synnerligen centrala.
              Ett tillgängligt samhälle blir bra för alla. Därför har regeringen
              också prioriterat tillgänglighetsarbetet.
            </seg>
            <seg xml:id="i-3c08d5439dc83e15-0">
              I de handikappolitiska målen fanns det angivet att enkelt avhjälpta
              hinder skulle vara undanröjda till 2010. När vi tillträdde som
              regering 2006 var väldigt lite arbete gjort. Vi har försökt påskynda
              det arbetet väsentligt just för att öka tillgängligheten.
            </seg>
            <seg xml:id="i-38c5da1d12ca19ea-0">
              När vi ratificerade FN-konventionen fanns också frågan om tillgänglighet
              som diskrimineringsgrund på dagordningen. Det var därför vi tillsatte
              utredningen, för att ytterligare få frågan belyst.
            </seg>
            <seg xml:id="i-e9bf2b9172bf6eef-0">
              Återigen är mitt svar att jag inte har den dagsaktuella noteringen
              för hur detta kommer att kommuniceras eftersom det inte ligger
              inom mitt departement. Handikappfrågorna har den karaktären att
              de ligger på flera departement, och här har vi varsin del. Men
              jag kan försäkra Lars U Granberg att det är ett intensivt arbete
              som har pågått och som ska pågå. Vi kommer också att presentera
              nya mål för handikappolitiken under hösten.
            </seg>
            <seg xml:id="i-e4587687dc482a12-0">
              Video- och telefonkonferenser
            </seg>
          </u>
          <note xml:id="i-74b7ad21722a315a-0">
            Anf. 46 ANITA BRODÉN (fp):
          </note>
          <u who="nina_larsson_c91cec" prev="cont" xml:id="i-45b02fa3c84c8f72-0">
            <seg xml:id="i-b71673d883232929-0">
              Fru talman! För två veckor sedan drabbades Island av ännu ett
              vulkanutbrott, som drabbade självklart islänningarna allra hårdast
              men som också fick konsekvenser för väldigt många människor som
              var och är beroende av flygtransporter och flygkommunikationer.
            </seg>
            <seg xml:id="i-8969374598158f2c-0">
              Askmolnet kan förvisso ha gett oss alla en tankeställare. Det
              visade sig att ett antal inbokade möten och konferenser blev förändrade
              så att de i stället blev video- eller webbaserade konferenser,
              en digital mötesform.
            </seg>
            <seg xml:id="i-c955429229baca76-0">
              Min fråga till EU-ministern är: Vilka ansträngningar görs inom
              EU för att aktivt använda telefon-, webb- och videomöten för att
              spara såväl tid och kraft som ekonomi och miljö?
            </seg>
          </u>
          <note type="speaker" xml:id="i-a963b4f0f90b80da-0">
            Anf. 47 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" next="cont" xml:id="i-3d8b66831cc0361b-0">
            <seg xml:id="i-981a968a212db02c-0">
              Fru talman! Det är en mycket angelägen fråga som Anita Brodén
              tar upp. Hela Europa har drabbats. Inte minst har ledamöter i
              denna kammare varit strandsatta i exempelvis Östafrika, läste
              jag i tidningarna.
            </seg>
            <seg xml:id="i-71d1743efc7167cb-0">
              Man kan konstatera att både Sveriges och EU:s luftrum är fritt
              från aska sedan den 26 april, men vulkanen är fortfarande aktiv,
              så fler saker kan hända. Det gör att vi måste sätta den här frågan
              i ett mycket större perspektiv. Vi vet att vi redan i dag flyger
              för mycket i Europa. Vi måste hitta klimatsmarta alternativ. Alla
              möten behöver kanske inte, som Anita Brodén tog upp, vara sådana
              att vi ses personligen även om också det är viktigt.
            </seg>
            <seg xml:id="i-e4c38c938c53c404-0">
              En fråga som vi har lyft från regeringens sida, senast i måndags
              i Luxemburg på ett GAC-möte, är att vi måste skapa ett hållbart
              system. Det var många möten på hög nivå mellan ministrar som ställdes
              in för att man inte hade tekniken tillgänglig. Det är fullkomligt
              ohållbart att inte samtliga europeiska regeringar år 2010 har
              tillräckligt modern teknologi.
            </seg>
          </u>
          <note xml:id="i-be5e09bf581c1b0c-0">
            Anf. 48 ANITA BRODÉN (fp):
          </note>
          <u who="birgitta_ohlsson_ff6111" prev="cont" xml:id="i-b9352be8dffcd467-0">
            <seg xml:id="i-fa0c1096ace3a533-0">
              Fru talman! Tack för det svaret! Personliga möten måste alltid
              äga rum. Det är viktiga processer, och för att komma framåt måste
              de ske.
            </seg>
            <seg xml:id="i-b90eb169657ef1f6-0">
              Nordiska ministerrådet har till exempel antagit en miljöpolicy
              med bland annat digitala mötesformer, att man aktivt ska arbeta
              med skriftliga procedurer och effektivisera sitt resande så att
              man gör en planering för att kunna reducera antalet så kallade
              resmöten.
            </seg>
            <seg xml:id="i-df0dac0cf766dce7-0">
              Vad avser EU-ministern att göra för att arbeta vidare med den
              här formen av process? Är något på gång för EU, och kan man i
              så fall ta inspiration från Nordiska ministerrådet?
            </seg>
          </u>
          <note type="speaker" xml:id="i-c5d0fb0dbf9d8f1e-0">
            Anf. 49 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-cf8a4982a1b2554b-0">
            <seg xml:id="i-c14d3294345c9d26-0">
              Fru talman! Nordiska ministerrådet ligger lite före i den processen,
              men den här diskussionen uppstod på EU-mötet i Luxemburg i måndags.
              Det var en ganska stor samsyn om att Sveriges initiativ var bra.
              Det är ett klimatsmart initiativ; alla möten behöver inte vara
              sådana att alla 27 ministrar möts. Korta möten på en timme kanske
              lika gärna kan ske över en videolänk, men även det personliga
              är viktigt.
            </seg>
            <seg xml:id="i-efc14f7cd57ea228-0">
              Det var ett starkt och brett stöd, och jag tror att vi kommer
              att kunna jobba vidare med detta. Framför allt handlar det om
              att skapa tillräckligt god teknologi för att alla ska kunna ha
              utrustning så att man på kort varsel under en katastrof som tsunami
              eller vulkanutbrott ska kunna mötas via en teknologi som håller.
            </seg>
            <seg xml:id="i-a5a92fce38bf701c-0">
              Exportstöd för svensk försvarsmateriel
            </seg>
          </u>
          <note type="speaker" xml:id="i-7596263ba235978a-0">
            Anf. 50 ULF GRAPE (m):
          </note>
          <u who="ulf_grape_6271cf" xml:id="i-7eadf223d510538f-0">
            <seg xml:id="i-f331bfb36bc477fa-0">
              Fru talman! Den senaste tidens diskussioner har kretsat mycket
              kring försvarsindustri och regionalpolitik. Från oppositionen
              har vi hört krav på att regeringen ska peka ut ett antal platser
              i landet där försvarsindustrin ska överleva med hjälp av fasta
              beställningar från Försvarsmakten. Underförstått lämnas en del
              av våra försvarsindustriorter åt sitt öde.
            </seg>
            <seg xml:id="i-544558302212cd5b-0">
              Det har varit lite diskussion om Försvarsmaktens framtida behov
              av försvarsmateriel, och det har varit lite diskussion om förutsättningarna
              för svensk försvarsindustri på en internationell marknad. Nu inrättas
              en exportstödsmyndighet som ska ta ett helhetsgrepp i frågorna
              om exportstöd till svensk försvarsmateriel.
            </seg>
            <seg xml:id="i-6c8732592746fc84-0">
              Skulle försvarsministern kunna utveckla tankarna bakom att inrätta
              en separat myndighet för exportstöd?
            </seg>
          </u>
          <note type="speaker" xml:id="i-926b6bdadedc1b54-0">
            Anf. 51 Försvarsminister STEN TOLGFORS (m):
          </note>
          <u who="unknown" xml:id="i-6536d0164adc229e-0">
            <seg xml:id="i-7fe0c394d41d0b50-0">
              Fru talman! Det är alldeles korrekt att vi får den nya exportstödjande
              myndigheten den 1 augusti. Bakgrunden är att den industri som
              verkar i Sverige i dag ligger med exportandelar på 8590 procent.
              8590 procent av vad man producerar säljs i andra länder. Man är
              helt beroende för sin överlevnad av den internationella marknaden.
              En konsekvens av att Sverige gynnas av att ha industri verksam
              i vårt land är att vi måste hjälpa till bättre från politisk sida
              med att marknadsföra och stödja exporten av de produkterna i andra
              länder.
            </seg>
            <seg xml:id="i-a021eff20ae1af1d-0">
              Ytterligare en delmängd i det här är att vi under vårt ordförandeskap
              drev att EU måste gå ifrån en situation med 27 delmarknader i
              Europa när vi ser att den stora konkurrenten USA är en gemensam
              marknad för försvarsmateriel, dessutom världens största. Exporten
              är avgörande för överlevnaden av den försvarsindustri som finns
              i vårt land.
            </seg>
            <seg xml:id="i-b6b32d12b2f6f00a-0">
              Därför är regeringen beredd att bättre stödja exporten av försvarsmateriel
              med syfte på, som frågeställaren menar, Sveriges försvarsförmåga.
              Vi behöver materiel för att kunna försvara vårt land på ett bättre
              sätt.
            </seg>
          </u>
          <note type="speaker" xml:id="i-f2415d7b0cc339d6-0">
            Anf. 52 ULF GRAPE (m):
          </note>
          <u who="ulf_grape_6271cf" xml:id="i-7eadf223d510538f-1">
            <seg xml:id="i-8799c3c4e9b76a07-0">
              Fru talman! Det finns kritiska röster som säger att inrättandet
              av en exportstödsmyndighet skulle öka risken för att svensk försvarsmateriel
              hamnar i orätta händer i skurkstater och liknande.
            </seg>
            <seg xml:id="i-ad13a532cd2fc263-0">
              Anser försvarsministern att det finns någon grund för en sådan
              kritik?
            </seg>
          </u>
          <note type="speaker" xml:id="i-f8ff35887a2b1b34-0">
            Anf. 53 Försvarsminister STEN TOLGFORS (m):
          </note>
          <u who="unknown" xml:id="i-6536d0164adc229e-1">
            <seg xml:id="i-de97518cf5c8a72c-0">
              Fru talman! Nej, vi förändrar inte på något sätt exportkontrollagstiftningen
              eller villkoren för ISP, Inspektionen för strategiska produkter.
              Det är inte vad det handlar om, utan det handlar om att kunna
              ge mer samlat stöd till export till länder som liknar vårt. Detta
              handlar ytterst om landets försvarsförmåga. När vi kan dela kostnaden
              för att utveckla materiel eller anskaffa längre serier tillsammans
              med andra räcker våra pengar längre till svenskt försvar. Vi får
              bättre och billigare materiel för pengarna, vilket stärker vår
              försvarsförmåga.
            </seg>
            <seg xml:id="i-88181e568a3d6df0-0">
              Jag noterar att i oppositionens motioner förekommer inte ordet
              försvarsförmåga över huvud taget. Från Socialdemokraternas sida
              nämner man ordet jobb åtta gånger i sin senaste försvarsmotion,
              ordet försvarsförmåga blott en gång.
            </seg>
            <seg xml:id="i-b4f2f166751b4e7c-0">
              För oss är exporten och stödjandet av den ett led i att få en
              effektiv materielförsörjning för det svenska försvaret och på
              så vis höja vårt lands försvarsförmåga.
            </seg>
            <seg xml:id="i-f9590e9f76710758-0">
              Vårdvalet
            </seg>
          </u>
          <note type="speaker" xml:id="i-72a206e810f026d8-0">
            Anf. 54 CHRISTINA ZEDELL (s):
          </note>
          <u who="christina_zedell_f04363" xml:id="i-c5cc53d4c9676414-0">
            <seg xml:id="i-d51fda924a378d89-0">
              Fru talman! Regeringen har påtvingat landstingen lagen om valfrihetssystem
              och vårdval. Verklig valfrihet för patienterna tycker vi socialdemokrater
              är väldigt bra. Vi som ser hur den moderatledda ledningen i Helsingforss
              läns landsting prioriterar valfrihet för företagen före patienten
              är kritiska till hur auktoriseringen av vårdcentralerna går till.
              Många nya vårdcentraler tillåts öppna utan egentliga krav på tillgänglighet
              och kvalitet. Områden med stora behov får stå tillbaka då etablering
              görs i områden där möjlighet till vinst är som störst.
            </seg>
            <seg xml:id="i-e6e6df47af4da6d6-0">
              Av ideologiska skäl går privatisering före både innehåll och
              kvalitet där företag tillåts att etablera sig utan hänsyn till
              vare sig fysisk tillgänglighet eller arbetsrättsliga villkor.
            </seg>
            <seg xml:id="i-06ea8b1eee326005-0">
              I Helsingforss län finns sjukvårdsinrättningar där en rullstolsbunden
              på grund av trapporna inte har möjlighet att nå signalknappen
              för att komma in. Det finns barnavårdscentraler som ligger flera
              trappor upp. Jag skulle kunna räkna upp fler exempel.
            </seg>
            <seg xml:id="i-2301a76d44fd85bd-0">
              Min fråga är: Anser regeringen att hanteringen av kvaliteten
              och tillgängligheten i Helsingforss läns landsting är förenlig
              med tankarna kring vårdvalet?
            </seg>
          </u>
          <note type="speaker" xml:id="i-9e7377ed71f85310-0">
            Anf. 55 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-1">
            <seg xml:id="i-b725f208f2207218-0">
              Fru talman! LOV, lagen om valfrihetssystem, är ett sätt att flytta
              makt från politiker och profession till de äldre och dem som behöver
              vården själva, att lägga beslutsmakten i deras händer. Därför
              var det intressant att höra att ni bejakar det. När lagstiftningen
              beslutades här i kammaren sade Socialdemokraterna nej. Ni ville
              inte lägga makten i de enskilda vårdbehövande människornas händer.
              Det tycker jag är beklagligt.
            </seg>
            <seg xml:id="i-d80ae8a2e6864f3d-0">
              Det här handlar nämligen inte om priskonkurrens, utan lagen om
              valfrihetssystem innebär en kvalitetskonkurrens.
            </seg>
            <seg xml:id="i-dff0bdb6dfdb3d21-0">
              Alla får samma ersättning som för den egna verksamheten i kommunen
              eller i landstinget. Därför blir det ytterst en kvalitetskonkurrens.
              Den som erbjuder den bästa vården med den kortaste väntetiden
              och det bästa bemötandet blir naturligtvis den som människor väljer.
              Det är precis det som denna lagstiftning går ut på. I kriterierna
              som man upprättade finns det möjlighet att skriva in olika kvalitetsaspekter.
              Men det är lika för alla som gäller.
            </seg>
          </u>
          <note type="speaker" xml:id="i-7132dbb53a7f46ce-0">
            Anf. 56 CHRISTINA ZEDELL (s):
          </note>
          <u who="christina_zedell_f04363" xml:id="i-c5cc53d4c9676414-1">
            <seg xml:id="i-5092500372a74d99-0">
              Fru talman! Jag skulle vilja rekommendera statsrådet Maria Larsson
              att titta på Helsingforss vårdvalsmodell. Den är inte alls som
              det du beskriver i ditt anförande. Verklig valfrihet för patienterna
              är okej. Men i den modell som man har i Helsingfors är det företagen
              som har valfrihet.
            </seg>
            <seg xml:id="i-6a6de85a1dc18f32-0">
              Om sådana här avarter finns, där man till exempel kan etablera
              en barnavårdscentral tre trappor upp utan hiss eller där tillgänglighet
              inte finns, borde inte regeringen ha någon typ av sanktioner att
              ta till när man inte följer de intentioner och regler som finns?
            </seg>
          </u>
          <note type="speaker" xml:id="i-4841549c2dad14f0-0">
            Anf. 57 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-2">
            <seg xml:id="i-b653938daf18540d-0">
              Fru talman! Det är intressant att höra hur bekymrad frågeställaren
              är över hur lagen om valfrihetssystem tillämpas. Detta är en revolution,
              därför att makten läggs i den enskildes händer. Sedan kan man
              skriva in ett antal kvalitetskriterier, men de gäller lika för
              alla utförare. Det är det som är grejen. Så har det inte varit
              tidigare.
            </seg>
            <seg xml:id="i-988f0973d66034f8-0">
              Jag skulle som frågeställare, om jag nu verkligen var bekymrad
              över människors möjlighet att få god vård och äldreomsorg och
              att välja bort det man inte är nöjd med, vara mer bekymrad över
              alla de kommuner i landet, framför allt vänsterstyrda, som har
              sagt nej till att över huvud taget låta människor bestämma själva.
              Där skulle jag som frågeställare verkligen anstränga mig för att
              se till att alla människor i landet kan få välja sin omsorg.
            </seg>
            <seg xml:id="i-f6c93b828afd3930-0">
              Rätten för äldre par att bo tillsammans
            </seg>
          </u>
          <note type="speaker" xml:id="i-55d050f83488e2ae-0">
            Anf. 58 ROGER TIEFENSEE (c):
          </note>
          <u who="roger_tiefensee_509485" xml:id="i-166158db0c3fa5b7-0">
            <seg xml:id="i-7b881a480a087dd7-0">
              Fru talman! Jag skulle också vilja ställa en fråga till statsrådet
              Maria Larsson. Det handlar om äldre pars möjligheter och rättigheter
              att bo ihop på ålderns höst. Om man har bott ihop hela sitt liv
              tycker jag också att det är rimligt att man får avsluta sina dagar
              tillsammans om båda parter är överens om att de vill det.
            </seg>
            <seg xml:id="i-496e775c72f20232-0">
              I Eskilstuna kommun i mitt hemlän finns ett uppmärksammat exempel
              med ett äldre par som har fått vänta väldigt länge på ett sådant
              positivt besked. De har fått leva i ovisshet på ett sätt som jag
              inte tycker är värdigt, mycket beroende på att kommunens politiska
              riktlinjer har varit otydliga.
            </seg>
            <seg xml:id="i-43938b28cef6c291-0">
              För mig och Centerpartiet är det därför angeläget att införa
              en parboendegaranti som ger en lagstadgad rätt att bo ihop på
              ett äldreboende om båda parter vill detta. Jag undrar hur statsrådet
              ser på en sådan lagskärpning.
            </seg>
          </u>
          <note type="speaker" xml:id="i-4ffb20b63eece3e0-0">
            Anf. 59 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-3">
            <seg xml:id="i-ae098f680966eeb4-0">
              Fru talman! Jag tackar för frågan. Jag har också upprörts över
              behandlingen av paret i Eskilstuna, som efter ett långt liv nästan
              60 år tillsammans, tror jag tvångsdelas av kommunala tjänstemän.
              Det är ovärdigt och orimligt att så sker.
            </seg>
            <seg xml:id="i-fdc1b4fa5c58ce93-0">
              Vi vet att människors välbefinnande till stor del består i hur
              omgivningen ser ut. För många är det förenligt med välbefinnande
              att få fortsätta att dela dagarna till livets slut. Därför är
              det viktigt med den värdegrund som riksdagen snart kommer att
              besluta om. Den tar hänsyn till enskilda människors önskemål på
              ett annat sätt.
            </seg>
            <seg xml:id="i-03de92feb79a53a2-0">
              Jag vet att det finns en del kommuner som löser den här problematiken
              på egen hand, men tyvärr gör inte alla det. Uppenbarligen är Eskilstuna
              en av de senare.
            </seg>
            <seg xml:id="i-b23404e93e9d3dcc-0">
              Jag tror inte att det finns några motsättningar inom Alliansen.
              Vi bör lägga fast en tvingande lagstiftning för att garantera
              att kommuner inte tvångsdelar makar om båda vill fortsätta att
              bo tillsammans.
            </seg>
          </u>
          <note type="speaker" xml:id="i-c257d7b7ee3b1d4f-0">
            Anf. 60 ROGER TIEFENSEE (c):
          </note>
          <u who="roger_tiefensee_509485" xml:id="i-166158db0c3fa5b7-1">
            <seg xml:id="i-d9c7029de5f5afca-0">
              Fru talman! Jag tackar statsrådet för ett tydligt svar och ett
              tydligt besked. Det känns bra om Alliansen kan ge ett tydligt
              besked om en lagstadgad parboendegaranti. Jag har inte uppfattat
              att man från oppositionen haft samma vilja till en lagstadgad
              rättighet.
            </seg>
            <seg xml:id="i-ac76a771b0848dd0-0">
              Som Maria Larsson säger är det många kommuner som löser detta.
              I Trosa kommun, också i mitt hemlän, löser man det här på ett
              pragmatiskt sätt. Men det viktiga är att kunna ge det här trygga
              beskedet till de äldre. Det ska inte vara beroende på vilken kommun
              man bor i och om kommunen ser problem snarare än möjligheter till
              det självklara. Grunden är att man om man har bott ihop under
              lång tid också ska ha rättigheten att bo ihop, även om den ene
              har behov av att bo på ett särskilt boende.
            </seg>
          </u>
          <note type="speaker" xml:id="i-7db496f0d58a7fbe-0">
            Anf. 61 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-4">
            <seg xml:id="i-13692ed3fcbf1ba8-0">
              Fru talman! Detta känns som en mycket viktig fråga, för den har
              att göra med människovärde och med en äldreomsorg som lyssnar
              till vad båda parter i ett förhållande vill. Det är en människovärdesfråga,
              och därför känns det väldigt viktigt att tydligt deklarera att
              det är Alliansens och min personliga avsikt att lägga fram en
              tvingande lagstiftning, eftersom det här tydligen inte är en självklarhet
              i alla Sveriges kommuner. Vi vill ge ett tydligt besked till väljarna
              i den frågan.
            </seg>
            <seg xml:id="i-f1f4384a547c5653-0">
              Inköp av nya helikoptrar
            </seg>
          </u>
          <note type="speaker" xml:id="i-fbd12df01ef1e56e-0">
            Anf. 62 PETER RÅDBERG (mp):
          </note>
          <u who="peter_radberg_980aa0" xml:id="i-22597c4d5f5dcbb1-0">
            <seg xml:id="i-5e31a81fe0c8a5e6-0">
              Fru talman! Jag har en fråga till försvarsminister Sten Tolgfors.
              Den handlar om inköp av nya helikoptrar.
            </seg>
            <seg xml:id="i-7aeeee2d2f509744-0">
              Att vi behöver förbättra kapaciteten på våra helikoptrar är vi
              helt överens om. Men att vi inte har haft några helikoptrar i
              Afghanistan under så lång tid är uppseendeväckande. Dessutom behöver
              vi naturligtvis helikoptrar även för svensk del. Men varför köpa
              dyra helikoptrar från USA för ungefär 4,7 miljarder kronor, när
              vi kan bygga upp vår egen helikopter 4 för en bråkdel av denna
              kostnad? Den skulle dessutom stå klar inom väldigt kort tid, några
              månader.
            </seg>
            <seg xml:id="i-88c8a5891a9db6c8-0">
              USA:s helikopter är ungefär densamma som helikopter 4. De beräknar
              att den helikoptern kan användas fram till 2014. Varför kan amerikanerna
              använda ungefär den helikopter 4 som vi har, medan Sverige måste
              köpa en ny för dyra pengar?
            </seg>
          </u>
          <note type="speaker" xml:id="i-dc49a5257e63c362-0">
            Anf. 63 Försvarsminister STEN TOLGFORS (m):
          </note>
          <u who="unknown" xml:id="i-6536d0164adc229e-2">
            <seg xml:id="i-014d99950b0c4959-0">
              Fru talman! Jag ber riksdagen att notera att de nedskärningar
              som Miljöpartiet, Socialdemokraterna och Vänstern vill göra nästa
              mandatperiod motsvarar inköp av nya ubåtar och helikoptrar för
              Sverige. Peter Rådberg är av det faktum att han inte har några
              pengar tvingad att gå emot varje förbättring av det svenska försvaret.
              Då tvingas han också skarva: Allt är gratis, inget kostar pengar.
            </seg>
            <seg xml:id="i-4585b39e5dfb7504-0">
              Vi kan dock berätta att det kostar 1 ½ miljard kronor att bygga
              om helikopter 4. Den saknar den erforderliga skyddsnivå som krävs
              för till exempel Afghanistan.
            </seg>
            <seg xml:id="i-c371ee8d2072ebfc-0">
              Vi är inne i en process där vi fram till sommaren 2010 skiftar
              ut de gamla personbilarna, Toyota Land Cruiser, mot skyddade fordon,
              stridsfordon 90 och Galten. Varför skulle vi då skicka oskyddade
              helikoptrar till Afghanistan, där det finns en reell risk att
              man blir beskjuten från marken?
            </seg>
            <seg xml:id="i-2698acbd81f9c197-0">
              Det är precis så oppositionens försvarspolitik ser ut. Skär ned,
              säg nej till alla förbättringar och påstå att allt är gratis!
              Det är fullständigt utan seriositet.
            </seg>
          </u>
          <note type="speaker" xml:id="i-c26d966f1d4216d9-0">
            Anf. 64 PETER RÅDBERG (mp):
          </note>
          <u who="peter_radberg_980aa0" xml:id="i-22597c4d5f5dcbb1-1">
            <seg xml:id="i-b4b51492ad2a04b0-0">
              Fru talman! Jag fick återigen en läxa om vad oppositionen tycker.
              Det brukar vara kutym när försvarsministern talar.
            </seg>
            <seg xml:id="i-f4fa2c03abb47573-0">
              Du sade att det kostar 1 ½ miljard, Sten Tolgfors. Det är naturligtvis
              mycket billigare än 4,7 miljarder, så det är bra att du erkänner
              det. I försvarskretsar har man länge fört fram att man ska återuppliva
              och modifiera helikopter 4 i stället för att köpa dyra helikoptrar.
              Vi har tolv exemplar av helikopter 4 i malpåse runt om i Sverige,
              varav åtta skulle kunna vara i tjänst inom åtta veckor. Varför
              väljer man inte det alternativet? Det finns åtta som skulle kunna
              vara i bruk väldigt fort till en ringa kostnad.
            </seg>
            <seg xml:id="i-11561a6608466024-0">
              Regeringen har också tillsatt en utredning som ska titta över
              helikopterfrågan. Utredaren kommer att vara klar någon gång under
              sommaren, om cirka en eller en och en halv månad. Varför lägger
              regeringen fram ett förslag om helikoptrar innan utredningen är
              klar?
            </seg>
          </u>
          <note type="speaker" xml:id="i-a81d1972cc2ef9f6-0">
            Anf. 65 Försvarsminister STEN TOLGFORS (m):
          </note>
          <u who="unknown" xml:id="i-6536d0164adc229e-3">
            <seg xml:id="i-aa226aafd01a1b01-0">
              Fru talman! Därför att Peter Rådberg har fullständigt fel i sina
              uppgifter. Det är åtta helikoptrar som inom tolv månader skulle
              kunna användas för utbildning i vårt eget land, helt utan skyddsutrustning.
              För att uppträda i miljöer som den i Afghanistan krävs det varnings-
              och motmedelssystem, ballistiskt skydd, kulsprutor, IR-suppressorer
              för att begränsa värmeutstrålningen, partikelfilter det är som
              att flyga i sandpapper och utrustning som säkerställer luftvärdigheten.
            </seg>
            <seg xml:id="i-a2cdc1fc2fc180d4-0">
              Vi talar om 3040 år gamla helikoptrar. Peter Rådberg tror att
              det bara är att köra ut ur garaget och sedan är allting bra. De
              saknar varje form av utrustning som behövs i en skarp miljö. Det
              vore direkt oansvarigt och omoraliskt, Peter Rådberg, att skicka
              dem till Afghanistan. Det är det som gör att det inte alls går
              på några veckor. Någon gång 20152017 skulle de kunna vara färdigombyggda
              och klara att användas i Afghanistan.
            </seg>
            <seg xml:id="i-ea00c769ec93229b-0">
              Eftersom de i dag är 3040 år kan var och en i kammaren föreställa
              sig hur få års framtid det finns kvar i detta system. Vi löser
              långsiktigt helikopterproblematiken. Rådberg ska skära ned och
              tvingas därför säga nej till varje framtida satsning för försvaret.
            </seg>
            <seg xml:id="i-13dc37fd8bad114f-0">
              Egenanställning
            </seg>
          </u>
          <note type="speaker" xml:id="i-06d3d386a5f4a0e6-0">
            Anf. 66 HANS ROTHENBERG (m):
          </note>
          <u who="hans_rothenberg_943492" xml:id="i-f8ac5eb7a8a43d93-0">
            <seg xml:id="i-bec0f0f5886fa381-0">
              Fru talman! Min fråga riktar sig till arbetsmarknadsminister
              Sven Otto Littorin.
            </seg>
            <seg xml:id="i-0fa37b85739b4736-0">
              Jag har under våren gjort en del besök hos arbetsförmedlingar
              runt om i Västsverige. Man möter arbetsförmedlare som inte vill
              något hellre än att få människor ut i arbete.
            </seg>
            <seg xml:id="i-b679823cc41fee47-0">
              Det finns människor som har stått utanför arbetsmarknaden i varierande
              tid och vill komma tillbaka med ambitionen som anställda men som
              också när en dröm att kunna bli företagare.
            </seg>
            <seg xml:id="i-c377de27fac02896-0">
              Det är inte så lätt att ta steget från utanförskap direkt till
              företagande. En variant för att ta det steget är begreppet egenanställning
              eller, för att använda ett annat uttryck, smartföretagande.
            </seg>
            <seg xml:id="i-1bf731ccb6d22d84-0">
              Jag vill fråga statsrådet: Hur kan man få Arbetsförmedlingen
              och andra myndigheter att öka sin informationsgrad till människor
              att på detta sätt ta steget in på arbetsmarknaden?
            </seg>
          </u>
          <note type="speaker" xml:id="i-589828fbf6725e44-0">
            Anf. 67 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-4">
            <seg xml:id="i-650b09cab26380eb-0">
              Fru talman! Hans Rothenberg ställer en väldigt bra fråga. Vi
              ska komma ihåg att vi går från ett läge där vi till och med under
              förra året under de dåliga tider som då rådde hade 409 000 nyanmälda
              lediga platser på arbetsförmedlingen till kanske 1,2 miljoner
              jobbyten under det här året.
            </seg>
            <seg xml:id="i-0599faaf047b2be6-0">
              Vi ser en väsentligt ökad aktivitet på arbetsmarknaden. Vi fick
              nya AKU-siffror i går och nya konfidenssiffror från KI i dag som
              styrker tesen att arbetslösheten nu börjar droppa av och att vi
              ser sysselsättningen öka. Parallellt med det behöver vi också
              fler som vågar ta steget till eget.
            </seg>
            <seg xml:id="i-ac68470d26ccd7d1-0">
              Vi har nu skapat en bredare möjlighet till ett starta-eget-bidrag
              inom ramen för arbetsmarknadspolitiken. Men allting är inte arbetsmarknadspolitik.
              Där delar jag Hans Rothenbergs grunduppfattning.
            </seg>
            <seg xml:id="i-c6cfbd24f498c599-0">
              Det handlar mer om att Arbetsförmedlingen ska kunna coacha mot
              andra aktörer, mot det reguljära utbildningssystemet, Almi, Nutek,
              relevanta aktörer och naturligtvis det privata näringslivet som
              finns runt om och kan hjälpa till. Det tror jag är väsentligt
              för att få fler att våga.
            </seg>
          </u>
          <note type="speaker" xml:id="i-49a30862e40372db-0">
            Anf. 68 HANS ROTHENBERG (m):
          </note>
          <u who="hans_rothenberg_943492" xml:id="i-f8ac5eb7a8a43d93-1">
            <seg xml:id="i-1186662cb54afb37-0">
              Fru talman! Jag tackar så mycket för det svaret. Det är positivt
              att höra att begreppet egenanställning också kan finna en plats
              som alternativ för alla de människor som vill tillbaka.
            </seg>
            <seg xml:id="i-2f9210b5961f52e2-0">
              Traditionellt har det funnits två alternativ. Antingen är man
              anställd eller så är man företagare. Steget däremellan kan vara
              ganska dramatiskt på olika sätt och vis oavsett vilket håll man
              går åt.
            </seg>
            <seg xml:id="i-cd88a23828e334be-0">
              Det finns kraftiga skillnader för företagare och anställda. Om
              man talar om egenanställda är de ofta engagerade av en ekonomisk
              förening och bedriver sin verksamhet som om de vore entreprenörer
              men är i själva verket anställda.
            </seg>
            <seg xml:id="i-3c7522ae8f648aba-0">
              Det finns vissa skillnader mot att vara anställd vad gäller social
              trygghet och a-kassa. Det finns också vissa skillnader mot att
              vara företagare.
            </seg>
            <seg xml:id="i-dfd3fde62814cc06-0">
              Ser ministern några möjligheter att underlätta för trygghetssystemen
              så att vi kan få in fler människor i egenanställning?
            </seg>
          </u>
          <note type="speaker" xml:id="i-a42ac21d20c67d02-0">
            Anf. 69 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-5">
            <seg xml:id="i-e35bebbd737d3eeb-0">
              Fru talman! Låt mig ta två exempel. Jag träffade Bolagsbolaget
              från någon vecka sedan. Det är nu Värmlands nionde största arbetsgivare.
            </seg>
            <seg xml:id="i-1a008378f6490662-0">
              De gör precis på det här sättet. De låter personer som när egna
              idéer fortsätta att vara anställda inom ramen för Bolagsbolaget
              och därigenom driva sina embryon till företag till dess de vill
              gå vidare och göra någonting annat. Det är en bra brygga ut till
              egenföretagandet som erbjuder både trygghet och möjligheter.
            </seg>
            <seg xml:id="i-025e3daec378e8a1-0">
              De förslag som vi har lagt fram för att öka tryggheten för egenföretagare
              och företagare inom ramen för våra övriga trygghetssystem, socialförsäkringarna
              och arbetslöshetsförsäkringarna, är ytterligare delar i detta
              att skapa förutsättningar för fler att våra ta steget till eget.
            </seg>
            <seg xml:id="i-2dc5ccece33c1e45-0">
              Det handlar om människor som kanske har blivit arbetslösa, som
              är borta och behöver känna att de inte riskerar allt på en gång
              när de vågar försöka.
            </seg>
            <seg xml:id="i-57e429bd88a74692-0">
              Att det finns utrymme för det visar en kvinna i min egen ålder
              som jag träffade i Eskilstuna. Hon hade blivit uppsagd från Volvo
              CE i Eskilstuna. Hon bestämde sig nu för att ta steget till eget,
              våga satsa och testa. Det är jag väldigt glad för.
            </seg>
            <seg xml:id="i-7894c162bb52fc9a-0">
              Patientrörlighetsdirektivet
            </seg>
          </u>
          <note type="speaker" xml:id="i-c1d4fead2bb526e1-0">
            Anf. 70 MARINA PETTERSSON (s):
          </note>
          <u who="marina_pettersson_d4ec67" xml:id="i-3547de532284f80a-0">
            <seg xml:id="i-813324a3e0ff8619-0">
              Fru talman! Jag vill ställa en fråga till EU-ministern Birgitta
              Ohlsson. Min fråga gäller arbete med patientrörlighetsdirektivet.
              Hoppet finns att få det i hamn i juni. Jag vill ha ett klargörande
              av vilken hållning som gäller i dag.
            </seg>
            <seg xml:id="i-b1e4650d84af8459-0">
              Är det så att det är regeringens tidigare ställningstagande som
              gäller? Eller är det en ny ställning som handelsminister Björling
              framfört angående patientrörlighetsdirektivet att sjukvården ska
              vara en del av utvecklingen gällande tjänstesektorn och omfattas
              av tjänstedirektivet?
            </seg>
          </u>
          <note type="speaker" xml:id="i-f445597249159d00-0">
            Anf. 71 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-cf8a4982a1b2554b-1">
            <seg xml:id="i-c730e876ce54a6b4-0">
              Fru talman! Jag kan inte i detalj svara på denna fråga. Det ligger
              framför allt på Göran Hägglunds bord. Det är väldigt viktigt att
              betona att den fria rörligheten måste bejakas även på detta fält
              vad gäller sjukvård.
            </seg>
            <seg xml:id="i-63b022cb86db1f7e-0">
              Vi ser inte minst att många svenska vårdföretag hävdar sig väldigt
              väl och har en god potential att kunna skapa sig verksamhet i
              utlandet. Det är någonting som vi måste bejaka. Men vad gäller
              detaljer får jag hänvisa till statsrådet Göran Hägglund.
            </seg>
          </u>
          <note type="speaker" xml:id="i-2af16447d08a1696-0">
            Anf. 72 MARINA PETTERSSON (s):
          </note>
          <u who="marina_pettersson_d4ec67" xml:id="i-3547de532284f80a-1">
            <seg xml:id="i-5cb24a2c1aa88efc-0">
              Fru talman! Jag tycker inte att det var ett klargörande som vi
              socialdemokrater här fick. Vi respekterar vår ståndpunkt att sjukvården
              är en nationell angelägenhet och inte en utveckling av tjänstesektorn.
              Jag vill få ett ytterligare klargörande av EU-ministern. Vilken
              ståndpunkt gäller för patientrörlighetsdirektivet?
            </seg>
          </u>
          <note type="speaker" xml:id="i-feeb458a6f936089-0">
            Anf. 73 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-cf8a4982a1b2554b-2">
            <seg xml:id="i-0e9bb64a8f73c248-0">
              Fru talman! Man behöver i sig inte se en motsättning i att ha
              en god nationell sjukvård och att också utveckla en tjänstesektor.
              Det handlar framför allt om att svenska företag är världsledande
              inom många medicinska sektorer. Det är något som vi måste kunna
              utveckla och framhäva.
            </seg>
            <seg xml:id="i-13bbf35f921c51f0-0">
              Det innebär inte att det bara kan skapa jobb i utlandet utan
              det gäller också på hemmaplan. Det är något som vi behöver bevaka.
              Men vad gäller detaljer får jag hänvisa till Göran Hägglund.
            </seg>
            <seg xml:id="i-261559f7185105d0-0">
              Sveriges arbete för mänskliga rättigheter
            </seg>
          </u>
          <note type="speaker" xml:id="i-3423a5e50c7dec18-0">
            Anf. 74 ROSITA RUNEGRUND (kd):
          </note>
          <u who="rosita_runegrund_c42d07" xml:id="i-095567b36f6eb85b-0">
            <seg xml:id="i-5d7a1701a750f2eb-0">
              Fru talman! Jag vill ställa en fråga till biståndsminister Gunilla
              Carlsson.
            </seg>
            <seg xml:id="i-bc84b9ae6f470dbc-0">
              I regeringens utrikesdeklaration för 2010 fastslogs det att försvaret
              av de mänskliga rättigheterna är en grundsten i svensk utrikespolitik.
              Vi verkar för att stödja MR-förespråkare runt om i världen.
            </seg>
            <seg xml:id="i-31fc6869d23d700b-0">
              Det gläder mig att Sverige så tydligt tar avstånd från det lagförslag
              i Uganda om skärpt förbud mot homosexualitet och i vissa fall
              dödsstraff. Rapporter har nu nått mig som visar på ökad förföljelse
              och diskriminering av homosexuella i Kenya, som också ligger i
              östra Afrika, och även hot mot hiv/aids-kliniker som behandlar
              homosexuella. Det utgör ett allvarligt problem, då kliniker också
              tvingas vara stängda.
            </seg>
            <seg xml:id="i-7d309a63b2de1f29-0">
              Min fråga till biståndsministern är: Vad gör regeringen? Vilka
              krav ställer Sverige i bilaterala samtal?
            </seg>
          </u>
          <note type="speaker" xml:id="i-77499c55cacd224e-0">
            Anf. 75 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-25b22db24eafb1e0-2">
            <seg xml:id="i-9a6cc9af6949f390-0">
              Fru talman! Tack, Rosita Runegrund, för att du tar upp den här
              frågan som jag tror engagerar hela kammaren! Vi har fått väldigt
              starkt stöd för den svenska regeringens ställningstaganden vad
              gäller det aktuella fallet i Uganda.
            </seg>
            <seg xml:id="i-e20a597d3ddd2187-0">
              Alldeles nyligen var statsrådet Birgitta Ohlsson på plats för
              att just framföra våra ståndpunkter om dödsstraff men också hur
              man gentemot människor som har vad som uppfattas som avvikande
              beteende har en väldigt gammalmodig och många gånger diskriminerande
              och stigmatiserande inställning.
            </seg>
            <seg xml:id="i-6c3572b6bc8481c7-0">
              Det kan gälla ras, religion, etnicitet, sexuell läggning eller
              trosinriktning. Det finns så mycket fördomar. Men det finns också
              så mycket förtryck. Det är också en risk i samband med att Sverige
              verkar i miljöer som kanske präglas av konflikt eller i instabila
              situationer att människor som är mest utsatta drabbas ännu mer.
            </seg>
            <seg xml:id="i-2b74a8e42b146cc4-0">
              Vi har till exempel sett även i Kenya att detta med att möta
              och försöka utmana minoriteter kan öka i dessa tider. Det är därför
              vi är glasklara med att i alla dialoger framhålla vikten av mänskliga
              rättigheter.
            </seg>
          </u>
          <note type="speaker" xml:id="i-3d10c2583ba00969-0">
            Anf. 76 ROSITA RUNEGRUND (kd):
          </note>
          <u who="rosita_runegrund_c42d07" xml:id="i-095567b36f6eb85b-1">
            <seg xml:id="i-ca9ace820f54da56-0">
              Fru talman! Förra året följde jag med biståndsministern ned till
              Sydafrika och Angola. Biståndsministern deltog då i en konferens
              som African, Caribbean and Pacific-gruppen tillsammans med EU
              hade i Luanda. Där väcktes just frågan om hur man ser på de homosexuellas
              situation. Det som förvånade mig var att frågan fick ett så starkt
              stöd av de länder som var representerade.
            </seg>
            <seg xml:id="i-854195cbac98a2d8-0">
              Hur ser biståndsministern på att detta håller på att breda ut
              sig i hela regionen, och vad gör Sverige där?
            </seg>
          </u>
          <note type="speaker" xml:id="i-075e5597051fd5f4-0">
            Anf. 77 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-25b22db24eafb1e0-3">
            <seg xml:id="i-35ea5fb8f560cef9-0">
              Fru talman! Det var därför jag valde att i mitt första svar teckna
              bilden av att när det råder vanmakt och sådana föreställningar
              försöker man ibland skapa en yttre fiende. Många gånger ger man
              sig på de fattigaste av de fattiga eller de mest marginaliserade.
            </seg>
            <seg xml:id="i-bff97a1dbfea6d8b-0">
              När det nu är oro i världen finns det en risk i till exempel
              länder som präglas av instabilitet att man försöker utpeka fiender
              och mer än tidigare attackerar exempelvis homosexuella i Kenya,
              som i det fall Rosita Runegrund tog upp.
            </seg>
            <seg xml:id="i-cf3956b76301a7e6-0">
              Det är därför det är så viktigt att vi bildar opinion för de
              här frågorna. Vi ska vara glasklara i våra värderingar och verkligen
              framhålla FN:s allmänna deklaration om de mänskliga rättigheterna,
              som är mer än 60 år gammal. Det här är inget nytt påfund som vi
              har; det är ett regelverk som vi kan förhålla oss tryggt till.
              Vi ska även se till att det omfattar fler länder.
            </seg>
            <seg xml:id="i-f7dc210e1f8fff4f-0">
              Därför försöker vi både bilda opinion, förklara och få människor
              att förstå vikten av att vi står upp tydligt för detta och tar
              debatten. Det tror jag är viktigt, och det gör vi hela tiden i
              våra resor och på våra möten.
            </seg>
            <seg xml:id="i-ae58e40980121848-0">
              Konsekvenser för flyget av vulkanutbrottet på Island
            </seg>
          </u>
          <note type="speaker" xml:id="i-94c137ff98edc3a9-0">
            Anf. 78 KARL GUSTAV ABRAMSSON (s):
          </note>
          <u who="karl_gustav_abramsson_226c93" xml:id="i-ce257e948168cca5-0">
            <seg xml:id="i-f6a6cf930c670cde-0">
              Fru talman! Jag skulle vilja fylla på med en askfråga till den
              som känner störst ansvar för den. Jag kan tänka mig att Sven Otto
              Littorin möjligen vill åta sig den.
            </seg>
            <seg xml:id="i-f75ae7ab159a6ec5-0">
              Det är inte bara teknik med elektronik som har slutat fungera
              eller har funkat dåligt. Detta har också varit stor inverkan på
              flygbolag och flygplatser i Sverige och för övrigt i hela världen,
              men nu håller vi oss till Sverige. Det har varit problem med teknik,
              men framför allt också med ekonomi.
            </seg>
            <seg xml:id="i-d33e5ac7cbfd5158-0">
              Jag har inte följt upp detta i dagsläget, men min fråga är om
              det har kommit några klara besked från kommissionen om hur medlemsländerna
              kan agera. Har regeringen fattat beslut om hur man ska matcha
              frågorna och täcka de stora förluster som har uppstått på de svenska
              flygplatserna och i de svenska flygbolagen?
            </seg>
          </u>
          <note type="speaker" xml:id="i-f4ef5a184296b1f1-0">
            Anf. 79 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-6">
            <seg xml:id="i-9b81534d14361817-0">
              Fru talman! Vi kan konstatera att Sveriges och EU:s luftrum sedan
              den 26 april är fritt från aska. Därmed går det numera att flyga.
              Men vulkanen är fortfarande aktiv. Är det någonting vi vet om
              vulkaner är det att de är rätt oförutsägbara, så vi vet inte riktigt
              hur det kommer att se ut framöver. Luftfartsverket bevakar läget
              och uppdaterar sina prognoser två gånger om dagen.
            </seg>
            <seg xml:id="i-6180240ce9eb87d7-0">
              Det finns en grupp ledd av transportkommissionären Kallas som
              har föreslagit åtgärder för det europeiska luftrummet och även
              eventuellt stöd till flygindustrin. Rapporten antogs av kommissionen
              den 27 april.
            </seg>
            <seg xml:id="i-5fb8a770e2a86bd6-0">
              Det blir ett extrainsatt transportministermöte den 4 maj. Då
              räknar vi med att få tydligare besked från kommissionen vad avser
              den fråga som Karl Gustav Abramsson ställer. I övrigt har jag
              inga mer konkreta detaljer i dag.
            </seg>
          </u>
          <note type="speaker" xml:id="i-e961a0b83c8685fe-0">
            Anf. 80 KARL GUSTAV ABRAMSSON (s):
          </note>
          <u who="karl_gustav_abramsson_226c93" xml:id="i-ce257e948168cca5-1">
            <seg xml:id="i-39304fe9b1a0d454-0">
              Fru talman! Precis som ministern påpekar kan man inte förutse
              vulkanutbrott. Det här kan komma att hända ytterligare gånger.
              Det kan bli av vilken omfattning som helst.
            </seg>
            <seg xml:id="i-2a2b7aca8c896d19-0">
              Med tanke på dessa varningssignaler funderar jag lite grann på
              om det pågår någon sorts diskussion i Regeringskansliet om att
              se över dels regelsystemet för att möta de ekonomiska problem
              som både flygplatser och flygbolag drabbas av, dels själva regelsystemet
              för hur man hanterar tillåtlighet att använda luftrum i de olika
              områdena.
            </seg>
          </u>
          <note type="speaker" xml:id="i-4249302de0fef881-0">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-7">
            <seg xml:id="i-41252e8186e30e18-0">
              Fru talman! Det finns några saker som vi har beslutat om. Det
              första är att ge anstånd med skatter och avgifter som är direkt
              hänförliga till stängningen av luftrummet. Det finns, om jag förstår
              det rätt, ett förtydligande från kommissionen just om att det
              tillåtet att hitta statsstöd för direkta kostnader till följd
              av stängningarna av luftrummet. När det gäller exakt hur det i
              övrigt ska utformas får jag hänvisa till övriga ministrar, som
              kan frågorna bättre än vad jag kan.
            </seg>
            <seg xml:id="i-d6bca05201e1acb8-0">
              Utöver detta pågår naturligtvis hela tiden ett arbete som handlar
              om att försöka bli bättre på att förutse de olika konsekvenserna
              av de prövningar av vår ekonomi som en sådan här incident har
              orsakat. Det är precis som Karl Gustav Abramsson säger; vi har
              både de omedelbara konsekvenserna för flygplatser och för de näringsidkare
              som finns där och lite mer långsiktiga konsekvenser för flygbolagen.
            </seg>
            <seg xml:id="i-4da4afba9a1987f8-0">
              Vi vill se till att det finns en flygindustri också i morgon
              som kan flyga till delar av landet som behöver den typen av trafik.
            </seg>
            <seg xml:id="i-48bb8c1b26893407-0">
              Utbildningen av framtidens chefer
            </seg>
          </u>
          <note type="speaker" xml:id="i-bd5e502019575ff0-0">
            Anf. 82 LENNART LEVI (c):
          </note>
          <u who="lennart_levi_9c7112" xml:id="i-97c31d3a9883d373-0">
            <seg xml:id="i-6a3249e8f13d2275-0">
              Fru talman! Min fråga går till arbetsmarknadsminister Sven Otto
              Littorin. Den gäller behovet av kunskap avseende arbetsmiljö och
              ledarskap hos nästa generation chefer.
            </seg>
            <seg xml:id="i-c1b3dce55e16953a-0">
              Vi vet alla att en god chef är själva förutsättningen för en
              god arbetsmiljö. Omvänt är en dålig chef ofta en tung börda för
              sina underlydande.
            </seg>
            <seg xml:id="i-4fa1b1dd510db7ff-0">
              Enligt Styrmedelsutredningen ingår enligt den nu gällande högskoleförordningen
              arbetsmiljökunskaper i examenskraven för blivande civil- och högskoleingenjörer.
              Utredningen föreslår att sådan kunskap ska ingå som ett obligatorium
              i såväl civilingenjörs- som civilekonomutbildningen.
            </seg>
            <seg xml:id="i-8722412749573d8d-0">
              Förslaget stöds av Arbetsmiljöverket, Arbetsgivarverket, LO,
              TCO, Svenskt Näringsliv och SKL. Stöds det även av arbetsmarknadsministern?
            </seg>
          </u>
          <note type="speaker" xml:id="i-4b694ec5720cdb26-0">
            Anf. 83 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-8">
            <seg xml:id="i-dd6ecacacb5e80f8-0">
              Fru talman! Det korta svaret på frågan är ja. Jag kanske ska
              utveckla det något. Jag tycker att när vi har en frågeställning
              i en utredning som bejakas av i princip samtliga parter på arbetsmarknaden
              finns det starka skäl att lyssna på det.
            </seg>
            <seg xml:id="i-e12c4dcabd29ddcd-0">
              I går var det världsarbetsmiljödagen, den 28 april. Vi hade ett
              seminarium och fick oss ytterligare en gång till livs precis det
              som Lennart Levi beskriver, nämligen vikten av ledarskapet i arbetsmiljö.
              Vi fick än en gång veta hur pass viktigt det är med chefer som
              begriper, förstår och handlar för att få en god arbetsmiljö.
            </seg>
            <seg xml:id="i-ce81187cbd5e98f7-0">
              Nu ingår detta som sagt i högskoleförordningen för blivande civil-
              och högskoleingenjörer. Bra så men det är ofta, eller åtminstone
              inte sällan, civilekonomer som så småningom blir chefer i de företag
              som ska anställa. Det är klart att jag håller med utredningen
              och parterna om att det vore en bra idé om även dessa fick bibringas
              klarheten i var vinsten ligger av att ha en god arbetsmiljö.
            </seg>
          </u>
          <note type="speaker" xml:id="i-68fc1406c0a16d5b-0">
            Anf. 84 LENNART LEVI (c):
          </note>
          <u who="lennart_levi_9c7112" xml:id="i-97c31d3a9883d373-1">
            <seg xml:id="i-808ff1afb3ed257b-0">
              Fru talman! Tack för svaret, som är klargörande! Låt mig dock
              kommentera lite grann. På en direkt fråga från mig svarade högskoleminister
              Tobias Krantz för tre månader sedan här i kammaren att bestämmelserna
              i högskoleförordningen naturligtvis ska efterföljas ute på universitet
              och högskolor. Han pekade också på samma förordnings betoning
              av behovet av samverkan mellan universitet och högskolor å den
              ena sidan och näringslivet och det omgivande samhället å den andra.
            </seg>
            <seg xml:id="i-1318a63d474e03ca-0">
              Jag kan inte tolka detta på annat sätt än att en sådan utbildning
              borde följa redan av högskoleförordningen och att högskolorna
              och universiteten borde finna goda skäl att noga lyssna på de
              uppfattningar som näringslivet och det omgivande samhället uttryckt
              i ärendet.
            </seg>
            <seg xml:id="i-3eb47a6b935d7a31-0">
              Delar arbetsmarknadsministern även den uppfattningen?
            </seg>
          </u>
          <note type="speaker" xml:id="i-9f4f3d2a81ce7389-0">
            Anf. 85 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6536d0164adc229e-9">
            <seg xml:id="i-26377af38b2c051f-0">
              Fru talman! Svaret även på den frågan är: Ja, det gör jag. Det
              är oerhört viktigt att vi har en väl fungerande korsbefruktning,
              skulle man nästan kunna kalla det för, mellan utbildningssystemet
              och arbetslivet. Jag tycker att det gäller i utbildningssystemets
              alla delar. Det gäller att vi har en bättre koppling både i grundskola,
              gymnasium och högskola och universitet. Det kan vara i form av
              praktikplatser, lärlingsplatser och liknande.
            </seg>
            <seg xml:id="i-938d6698e11f2001-0">
              Men det handlar också om förberedelse för det kommande arbetslivet
              även i arbetsmiljödimensionen, skulle jag vilja säga. Om vi kan
              lista ut av forskningen att just ledarskapet har kanske den mest
              betydelsefulla inverkan på ett arbetsliv som uppfattas som gott
              och en arbetsmiljö som uppfattas som god av den som är anställd
              eller berörs måste man också börja i utbildningssystemet. På så
              sätt kan man se till att informera och lyfta upp frågan och visa
              dess betydelse.
            </seg>
            <seg xml:id="i-5d2c8633cd74fc64-0">
              I dag förlorar vi 3, 4 eller 5 procent av bnp varje år på grund
              av dålig arbetsmiljö. Det har vi inte råd med framöver.
            </seg>
            <seg xml:id="i-dcb0124bf8ed1f6f-0">
              Tillgången till datorer på äldreboenden
            </seg>
          </u>
          <note type="speaker" xml:id="i-cb7453c450a24839-0">
            Anf. 86 INGE GARSTEDT (m):
          </note>
          <u who="inge_garstedt_61f29b" xml:id="i-62d4de2fa7f2c34a-0">
            <seg xml:id="i-f4a70dcef7b49a75-0">
              Fru talman! Min fråga riktar sig till statsrådet Maria Larsson.
              Först vill jag tacka för det tidigare svaret om att man inte ska
              tvångsseparera äldre människor.
            </seg>
            <seg xml:id="i-aba9b3f31d6bc783-0">
              Min fråga gäller också detta med omyndigförklarandet av äldre
              människor. Om jag bor på ett vårdboende är det fullständigt självklart
              att jag får ha en telefon. Men nu finns det väldigt många människor
              som är vana att kommunicera med barn, syskon och släkt via datorer,
              och det finns ingen möjlighet till det. De kan inte ta med sin
              dator.
            </seg>
            <seg xml:id="i-6f45e23f272f6a99-0">
              Jag undrar om att statsrådet kommer att inleda någon form av
              diskussion med Sveriges Kommuner och Landsting eller på något
              sätt verka för en ändring på det här området. Det är tyvärr så
              att staten har varit väldigt normgivande när det gäller hur våra
              äldreboenden ska se ut.
            </seg>
          </u>
          <note type="speaker" xml:id="i-46539b33b0266fd3-0">
            Anf. 87 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-5">
            <seg xml:id="i-45a4703a323fca6a-0">
              Fru talman! Tack för frågan! Det är en självklarhet att allt
              fler av våra äldre i dag kommunicerar mycket via Internet och
              är datoriserade. Därför är det en naturlig följd att äldreboenden
              också blir det på samma sätt som man anpassar sig efter vad de
              äldre önskar när det gäller musikevenemang och möjlighet att ha
              husdjur med sig. Det handlar alltid om att gå tillbaka och fråga
              den äldre: Vad önskar du?
            </seg>
            <seg xml:id="i-adb9f7d32043e3ce-0">
              Det är den äldres rätt att få råda över sitt eget liv också när
              man behöver samhällets vård och omsorg som vi nu så tydligt beskriver
              i det förslag till lag om värdegrund som vi lägger fram för riksdagen
              för beslut. Där skriver vi tydligt om äldres rätt att bestämma
              hur och när hemtjänst ska ges och så vidare. LOV går ut på att
              stärka den äldres rätt.
            </seg>
            <seg xml:id="i-2c9a0b527546fee6-0">
              Det som är riktigt avgörande är att vi i den nya värdegrunden
              skriver att man ska kunna känna välbefinnande. Äldreomsorgen ska
              helt inriktas på att de äldre ska kunna känna välbefinnande. För
              många är det att kunna kommunicera via Internet.
            </seg>
          </u>
          <note type="speaker" xml:id="i-feffa343d8ab3e07-0">
            Anf. 88 INGE GARSTEDT (m):
          </note>
          <u who="inge_garstedt_61f29b" xml:id="i-62d4de2fa7f2c34a-1">
            <seg xml:id="i-213c2dd5279fa42b-0">
              Fru talman! Tack för det svaret! Hur kommer regeringen att arbeta
              för att implementera detta och sprida kunskap om den här nya lagstiftningen
              om de äldres rätt till egen myndighet och värdighet i senare delen
              av livet?
            </seg>
          </u>
          <note type="speaker" xml:id="i-558fd80adb011a80-0">
            Anf. 89 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-6">
            <seg xml:id="i-c9fcfc94d264778b-0">
              Fru talman! Det blir ingenting av en värdegrund om den bara blir
              en hyllvärmare. Det är därför viktigt med utbildningsinsatser.
              Vi kommer att börja med dem redan under innevarande år och fortsätta
              med dem under nästkommande år. Den första inriktningen blir på
              biståndsbedömare och chefer inom äldreomsorgen för att det här
              verkligen ska komma på plats.
            </seg>
            <seg xml:id="i-58fec36ec7aa4c13-0">
              Vi kommer också att ge stimulanspengar för att utveckla lokala
              värdighetsgarantier där kommunerna tydligt kan uttrycka exakt
              och konkret vad man förbinder sig att åstadkomma inom äldreomsorgen.
              Här kan man mycket väl skriva in att på alla äldreboenden som
              finns i den här kommunen ska möjlighet till Internetuppkoppling
              finnas.
            </seg>
            <seg xml:id="i-87c544dacefc81c2-0">
              När vi avsätter stimulanspengar vet vi också att ganska många
              kommuner börjar jobba aktivt med det.
            </seg>
            <seg xml:id="i-7b16d46878e54b56-0">
              Koordinatorer för familjer med funktionshindrade barn
            </seg>
          </u>
          <note type="speaker" xml:id="i-6db8096b72a6ce74-0">
            Anf. 90 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-c86a2009a6506964-0">
            <seg xml:id="i-d1b13eaf6f08d82a-0">
              Fru talman! Min fråga går till Maria Larsson. RBU gjorde en stor
              enkätundersökning 2008 där det framkom att föräldrar till barn
              med funktionshinder i genomsnitt hade kontakt med 17 olika personer
              om sitt barns funktionshinder. Vi vet alla hur mycket tid det
              tar att ha ett vanligt friskt barn. Flera uttrycker att detta
              är mer betungande än funktionsnedsättningarna i sig. RBU vill
              därför att varje familj ska få rätt till en koordinator som hjälper
              dem att få det stöd från samhället som de har rätt till.
            </seg>
            <seg xml:id="i-24113ffbeadb4815-0">
              Då blir min fråga: Arbetar ministern för att underlätta för dessa
              föräldrar? Kommer de att få en koordinator?
            </seg>
          </u>
          <note type="speaker" xml:id="i-5b834c830acbfbc0-0">
            Anf. 91 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-7">
            <seg xml:id="i-bd7727873a952a17-0">
              Fru talman! Jag håller verkligen med om den beskrivning som frågeställaren
              ger. För många föräldrar som har ett barn med funktionsnedsättning
              är det en stor uppgift att koordinera att allting kommer på plats.
              Dessutom har man samma uppgift som alla andra att vara föräldrar
              och ge sina barn stöd och hjälp. I många fall är det en övermäktig
              uppgift.
            </seg>
            <seg xml:id="i-3ab7b6620b9e5988-0">
              Det är en situation som jag är mycket uppmärksammad på. Jag har
              satt i gång en tankeverksamhet genom att ge ett uppdrag att titta
              på hur situationen ser ut och se om vi kan hitta en bra lösning.
            </seg>
            <seg xml:id="i-625d65d5578a105b-0">
              Jag skulle vilja säga att barnhabiliteringen har en nyckelposition.
              Den skulle kunna vara den här sammanhållande länken för att koordinera
              väldigt mycket av kontakterna.
            </seg>
            <seg xml:id="i-24bb92305b861b18-0">
              Jag har inget färdigt förslag, men jag är uppmärksammad på problemet.
              Jag har satt i gång ett litet utredningsförfarande kring den här
              situationen. För många föräldrar går en väldigt stor del av dagen
              ut på att bara samordna.
            </seg>
          </u>
          <note type="speaker" xml:id="i-ddf8369f98a15d21-0">
            Anf. 92 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-c86a2009a6506964-1">
            <seg xml:id="i-0be853b278dbc009-0">
              Fru talman! Tack för svaret! Jag hoppas att det kommer snart
              så att dessa föräldrar kan få lite hjälp och stöd. Många av de
              här föräldrarna upplever att man nästan måste vara jurist för
              att förstå möjligheterna och kunna söka det stöd man har rätt
              till. Det handlar inte bara om att man möter dessa 17 olika personerna,
              allt från sjukgymnaster till kuratorer, och söker färdigtjänst
              i kommunen med mera, utan man har ofta syskon i familjen som man
              också ska orka med. Det handlar om hela familjesituationen och
              alla de här regelverken. Det är angeläget att utredningen och
              handling kommer skyndsamt så att de får hjälp, gärna genom en
              koordinator. Jag hoppas att det kommer inom en väldigt snar framtid.
            </seg>
          </u>
          <note type="speaker" xml:id="i-dcf7612be836afdd-0">
            Anf. 93 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-da114b423c867674-8">
            <seg xml:id="i-96e3c2d6faa7c204-0">
              Fru talman! Jag skulle också önska att mycket mer hade gjorts
              mycket tidigare, till exempel av den förra regeringen som frågeställaren
              representerar. Nu är det inte gjort. Vi har i alla fall satt i
              gång ett arbete. Sedan kommer det att ta lite tid. Vi vet att
              utredningar ska remitteras. Det ska vändas och vridas på varje
              system. Så är det demokratiska systemet utformat. Det är min förhoppning
              att komma fram i den här frågan under nästa mandatperiod.
            </seg>
            <seg xml:id="i-b4ca3001113e0018-0">
              Biståndet och de mänskliga rättigheterna
            </seg>
          </u>
          <note type="speaker" xml:id="i-e0023eab06ab0f2e-0">
            Anf. 94 CHRISTIAN HOLM (m):
          </note>
          <u who="christian_holm_6f4d76" xml:id="i-2052e626dc552556-0">
            <seg xml:id="i-8190f24899f3ddbc-0">
              Fru talman! Min fråga är inte helt olik Rosita Runegrunds tidigare
              fråga. Den vänder sig till biståndsminister Gunilla Carlsson.
            </seg>
            <seg xml:id="i-aa0df1e3b15ae1a8-0">
              För att par veckor sedan var vi ett antal ledamöter som hade
              möjlighet att resa runt i Östafrika, bland annat till Kenya, Kongo
              och Rwanda. På grund av en isländsk vulkan fick vi också drygt
              fem dygn i Uganda. Det är länder som har drabbats av humanitära
              katastrofer, andra utvecklingsmässiga katastrofer och brott mot
              de mänskliga rättigheterna.
            </seg>
            <seg xml:id="i-38da3d70f345aa42-0">
              I Rwanda kan vi se utveckling som under lång tid har varit ganska
              positiv på många sätt, men samtidigt ser vi att man nu stänger
              ned tidningar, kastar ut BBC och representanter för Human Rights
              Watch och så vidare. Det finns en oro när det gäller mänskliga
              rättigheter, demokrati och den utveckling som finns där, precis
              som Rosita Runegrund uttryckte när det gäller homosexualitet i
              Uganda och den eventuella lagstiftningen för att kriminalisera
              detta.
            </seg>
            <seg xml:id="i-6bec9b3477829fe1-0">
              Vad gör regeringen? Hur agerar man för att se till att vi kan
              dra vårt strå till stacken för att förhindra denna utveckling?
            </seg>
          </u>
          <note type="speaker" xml:id="i-4e94d8f11f0df532-0">
            Anf. 95 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-25b22db24eafb1e0-4">
            <seg xml:id="i-f8e5018fce052565-0">
              Fru talman! Den borgerliga regeringen sätter friheten främst.
              Vi har skärpt politiken på det här området, inte minst exemplifierat
              genom den skrivelse som riksdagen fick för snart två år sedan
              som heter Frihet från förtryck . Där utvecklar vi hur vi måste
              se till att inom ramen för Sveriges samlade bistånds- och utvecklingsengagemang
              jobba mycket mer konsekvent med mänskliga rättigheter och demokratisering
              för att skydda och ge stöd inte bara åt demokratiska dissidenter
              utan också till människor som måste kunna få hjälp och rätt att
              hävda sina rättigheter genom ett starkare rättsväsen. Vi måste
              också, inom biståndet som verkar i de här känsliga miljöerna,
              ha en helt annan kunskap och medvetenhet.
            </seg>
            <seg xml:id="i-2f87b43fe99fafa4-0">
              Jag har sagt att vi inom biståndet ska mer mod att säga ifrån.
              Diskussionen om Uganda är ett tydligt exempel på detta. I de svåra
              lägen, som till exempel Rwanda befinner sig i, måste vi också
              ha väldigt hög vaksamhet när det gäller vad som sker inför valen.
              Rwanda, som har haft en ekonomisk utveckling, fullföljer inte
              alls på samma sätt med demokratisering och högre standard på de
              mänskliga rättigheterna utan går baklänges i denna del. Där är
              vi mycket kritiska.
            </seg>
            <seg xml:id="i-98b7ba126851d6c5-0">
              Sjukförsäkringsreglerna
            </seg>
          </u>
          <note type="speaker" xml:id="i-c987a6706223df63-0">
            Anf. 96 JASENKO OMANOVIC (s):
          </note>
          <u who="unknown" xml:id="i-6536d0164adc229e-10">
            <seg xml:id="i-80d467450a81305c-0">
              Fru talman! Nyligen gjorde Statstjänstemannaförbundet en undersökning
              angående det som riksdagen beslutade vid årsskiftet om att en
              del av de sjukskrivna fick lämna sjukförsäkringen och förflyttas
              till Arbetsförmedlingen. Arbetsförmedlare bedömer att 61 procent
              av de sjuka som nu har kommit till Arbetsförmedlingen egentligen
              behöver medicinsk vård.
            </seg>
            <seg xml:id="i-1d0502801458e174-0">
              Till skillnad från vulkanutbrott som inte går att förutse hade
              man kunnat förutse detta om man bara hade läst remissvaren innan
              riksdagen fattade beslut om detta. 61 procent av dem som har kommit
              till Arbetsförmedlingen från sjukförsäkringen behöver medicinsk
              vård.
            </seg>
            <seg xml:id="i-f1f1e449f0e6431b-0">
              Min fråga till arbetsmarknadsministern är: Vilken medicinsk vård
              kan Arbetsförmedlingen erbjuda de människorna?
            </seg>
          </u>
          <note type="speaker" xml:id="i-44c801745aebce77-0">
            Anf. 97 Arbetsmarknadsminister SVEN OTTO LITTORIN (m):
          </note>
          <u who="unknown" next="cont" xml:id="i-15461834158b09ab-0">
            <seg xml:id="i-dfc1ef1ee5aa711c-0">
              Fru talman! Låt mig konstatera att det kommer en utvärdering
              från Arbetsförmedlingen och Försäkringskassan där vi får ett faktaunderlag
              över de personer som det handlar om totalt sett, och det kommer,
              vad jag förstår, lite senare i vår. Men om denna siffra skulle
              vara sann är det omvänt så att fyra av tio som har lämnat socialförsäkringen
              och sjukförsäkringen alltså har en arbetsförmåga kvar som man
              äntligen kan pröva. Det är någon som äntligen ringer till de här
              personerna som har gått år ut och år in i passiva sjukförsäkringssystem
              och säger: Vad kan vi göra för dig? Vilken typ av arbetslivsinriktad
              rehabilitering kan vi satsa på för att du ska komma tillbaka?
            </seg>
            <seg xml:id="i-7c7061aa76e5c5db-0">
              40 procent är betydligt bättre än de handlingsplanesamverkansresultat
              som vi har sett som ligger på mellan 36 och 38 procent. Så även
              om den siffran skulle vara sann är det betydligt bättre. Är man
              sjuk och inte har någon arbetsförmåga har man rätt att vara sjukskriven.
              Det gäller också nu, och då är man välkommen tillbaka till sjukförsäkringen.
            </seg>
          </u>
          <note xml:id="i-3ec9af2bf6c021fa-0">
            Anf. 98 ANDRE VICE TALMANNEN:
          </note>
          <u who="unknown" prev="cont" xml:id="i-aed2f458e8c7ccb4-0">
            <seg xml:id="i-73a53c2c0e20a9e7-0">
              Vi säger tack till alla statsråd som har deltagit i frågestunden.
              Vi hann med 16 frågeställare men inte riktigt alla, för det var
              fler som hade velat ställa frågor. Vi säger också tack till alla
              frågeställare.
            </seg>
          </u>
          <note xml:id="i-f46d8688fd9b9b42-0">
            6 § Integritet och effektivitet i polisens brottsbekämpande verksamhet
          </note>
          <note xml:id="i-e1eb68230e32eaa5-3">
            Föredrogs
          </note>
          <note type="speaker" xml:id="i-2feb0e4425e25904-0">
            Anf. 99 INGE GARSTEDT (m):
          </note>
          <u who="inge_garstedt_61f29b" xml:id="i-62d4de2fa7f2c34a-2">
            <seg xml:id="i-57f8bf9d5f9d88be-0">
              Fru talman! Jag vill börja med att yrka bifall till förslaget
              i justitieutskottets betänkande nr 19 som behandlar integritet
              och effektivitet i polisens brottsbekämpande verksamhet, i dagligt
              tal kallad polisdatalagen. Det här är ett enigt betänkande, vilket
              innebär att det inte finns några reservationer i ärendet.
            </seg>
            <seg xml:id="i-a8431e65ec12b3ed-0">
              Det här är en ny lagstiftning som ska vässa den brottsbekämpande
              verksamheten och göra den ännu effektivare. Vi har ju i dag ca
              20 000 poliser, och vi har utvecklat rättsväsendet och går nu
              vidare. Det är bra att vi nu i Sverige får en lagstiftning som
              är så teknikneutral som möjligt och så flexibel som möjligt.
            </seg>
            <seg xml:id="i-8ca204627a45a7a1-0">
              Vi lever i en värld där informationstekniken går rasande fort
              framåt, och det är just därför som teknikneutraliteten är viktig.
              Den här nya lagstiftningen är ännu en del i alliansarbetet med
              att stärka skyddet för den enskilde, för dig och mig, och för
              att öka rättstryggheten.
            </seg>
            <seg xml:id="i-27cd9c2e84c8c8ce-0">
              Bristerna som har funnits tidigare i effektiviteten i informationsutbyte
              har fördröjt och försvårat brottsutredningar och ibland faktiskt
              fått ödesdigra följder för att man inte har kunnat föra över information
              mellan olika myndigheter. Har man kunnat göra det har man inte
              gjort det på ett effektivt sätt.
            </seg>
            <seg xml:id="i-aee280e5c74759b7-0">
              Det är väldigt viktigt att en brottsbekämpande myndighet på det
              här sättet enkelt kan få tillgång till en annan myndighets brottsbekämpande
              information. Lagen reglerar med några undantag behandling av personuppgifter
              i polisens brottsbekämpning vid Rikspolisstyrelsen, polismyndigheterna
              och Ekobrottsmyndigheten. Den externa tillsynen av de här registren
              skärps också, och det är viktigt för den personliga integriteten.
            </seg>
            <seg xml:id="i-1099ed9bf091033f-0">
              Fru talman! Den här nya lagstiftningen är ännu en del av alliansregeringens
              arbete med att öka rättstryggheten.
            </seg>
          </u>
          <note type="speaker" xml:id="i-6bf27006b6d907d5-0">
            Anf. 100 KARL GUSTAV ABRAMSSON (s):
          </note>
          <u who="karl_gustav_abramsson_226c93" next="cont" xml:id="i-4e4666e769d295b1-0">
            <seg xml:id="i-99ade0b6f3237eb5-0">
              Fru talman! Jag har inte anmält mig för ett inlägg förrän nu.
              Det är precis som Inge Garstedt säger att vi är överens om det
              här betänkandet. Det är bara en liten sak som jag vill nyansera
              i det som Inge Garstedt sade. Hon talade om det kanske var omedvetet
              den här nya lagen som har tillkommit och som har varit relativt
              komplicerad att ta fram, tror jag, med de följdförändringar som
              har blivit. Det är inte så att det har varit något medvetet agerande
              från Socialdemokraternas sida för att fördröja det här.
            </seg>
            <seg xml:id="i-0749d8a19747a87a-0">
              Jag tror att det är viktigt att man ser till att en sådan här
              lagstiftning är så noggrant tillkommen som möjligt, att den är
              granskad och att den kommer att göra den nytta som den är avsedd
              att göra i rättsväsendet. Jag är inte helt övertygad om att vi
              har kommit till vägs ände när det gäller att ha tillgång till
              den här typen av instrument för att underlätta hela rättsväsendets
              arbete med att förebygga brott.
            </seg>
          </u>
          <note xml:id="i-a8ab90c5afaa147d-0">
            Men, fru talman, vi är överens om förslaget i betänkandet och
            yrkar bifall till detta.
          </note>
          <note xml:id="i-195833d9b57eb073-3">
            Överläggningen var härmed avslutad.
          </note>
          <note xml:id="i-6a777e694c3c823a-1">
            Ajournering
          </note>
          <note xml:id="i-e5b5a4d735d624f0-0">
            Kammaren beslutade kl. 15.07 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="karl_gustav_abramsson_226c93" prev="cont" xml:id="i-114bbb9a69858aab-0">
            <seg xml:id="i-9cf238fdbea3a327-1">
              Återupptagna förhandlingar
            </seg>
            <seg xml:id="i-b379f6afb998fa81-0">
              Luciano Astudillo
            </seg>
          </u>
          <note xml:id="i-34c5da3ce4b2f772-0">
            Förhandlingarna återupptogs kl. 16.00.
          </note>
          <note xml:id="i-4b4e7f233d8fc9db-0">
            7 § Beslut om ärenden som slutdebatterats vid dagens sammanträde
          </note>
          <note xml:id="i-5e4db3d2427001b9-0">
            Punkt 1
          </note>
          <note xml:id="i-7b1be770ef1d72f9-0">
            Punkt 2
          </note>
          <note xml:id="i-7324481e039e4af0-0">
            8 § Bordläggning
          </note>
          <note xml:id="i-e879726698c46c71-0">
            Anmäldes och bordlades
          </note>
          <note xml:id="i-2f606d539e714bf3-0">
            9 § Anmälan om interpellationer
          </note>
          <note xml:id="i-b0c02f8028a76ad8-0">
            Anmäldes att följande interpellationer framställts
          </note>
          <note xml:id="i-dba4ba13ad7df341-0">
            den 29 april
          </note>
          <note xml:id="i-85d92345268aec63-0">
            Lennart Axelsson
          </note>
          <note xml:id="i-0ae5539514acce72-0">
            Patrik Björck
          </note>
          <note xml:id="i-e1b1e8e2713889ce-0">
            Monica Green
          </note>
          <note xml:id="i-f225752d819621a7-0">
            Interpellationerna redovisas i bilaga som fogats till riksdagens
            snabbprotokoll tisdagen den 4 maj.
          </note>
          <note xml:id="i-e647673957b8f354-0">
            10 § Anmälan om frågor för skriftliga svar
          </note>
          <note xml:id="i-88602860560e5396-0">
            Anmäldes att följande frågor för skriftliga svar framställts
          </note>
          <note xml:id="i-dba4ba13ad7df341-1">
            den 29 april
          </note>
          <note xml:id="i-ac060c0981843ca9-0">
            Lena Hallengren
          </note>
          <note xml:id="i-98674c3f70fff8f7-0">
            Yvonne Andersson
          </note>
          <note xml:id="i-5e4ede706b77b8ec-0">
            Eva Sonidsson
          </note>
          <note xml:id="i-92c976008a52b19a-0">
            Tina Ehn
          </note>
          <note xml:id="i-f963b6121ea1b2a7-0">
            Louise Malmström
          </note>
          <note xml:id="i-f963b6121ea1b2a7-1">
            Louise Malmström
          </note>
          <note xml:id="i-75a5c5d88685e2ca-0">
            Frågorna redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note xml:id="i-4e209a958a64e998-0">
            11 § Anmälan om skriftligt svar på fråga
          </note>
          <note xml:id="i-1e01d48920c2b198-0">
            Anmäldes att skriftligt svar på följande fråga inkommit
          </note>
          <note xml:id="i-dba4ba13ad7df341-2">
            den 29 april
          </note>
          <note xml:id="i-895807c143154827-0">
            Kenneth G Forslund
          </note>
          <note xml:id="i-30dfbda4667ac940-0">
            Svaret redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note xml:id="i-af6ff86975948969-0">
            12 § Kammaren åtskildes kl. 16.04.
          </note>
          <note xml:id="i-17b06918ec8e9d10-0">
            Förhandlingarna leddes
          </note>
          <note xml:id="i-030286cbfe1f95da-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
