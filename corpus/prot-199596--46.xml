<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--46</head>
          <docDate when="1995">1995</docDate>
        </div>
      </front>
      <body>
        <div>
          <note xml:id="i-593ff296378a60c3-0">
            Det justerade protokollet beräknas utkomma om 3 veckor
          </note>
          <note xml:id="i-0be57bec045db7e3-0"/>
          <note xml:id="i-ca887eeff9f77a79-0">
            _____________________________________________________________________
          </note>
          <note xml:id="i-0be57bec045db7e3-1"/>
          <note xml:id="i-d2f59c85ddd4c66d-0">
            1 § Aktuell debatt: Flyktingpolitiken
          </note>
          <note xml:id="i-9c1725a9680b2356-0">
            Anf. 1 MARIANNE SAMUELSSON (mp)
          </note>
          <note xml:id="i-f1ed41954819ac9f-0">
            Fru talman! Till UD:s skrift om barnkonventionen har Sten Andersson
            skrivit ett förord som man åtminstone kan tolka så, att socialdemokraterna
            är mycket stolta över att man har lyckats driva igenom barnkonventionen;
            man säger sig ha varit pådrivande.
          </note>
          <note xml:id="i-32a88d3734363be3-0">
            Sverige var ett av de första länder som ratificerade konventionen
            om barns rättigheter. Därmed har vi åtagit oss att garantera dessa
            rättigheter för alla barn och ungdomar i vårt eget land. Låt oss
            ta vara på dessa möjligheter att förbättra villkoren för varje
            individ i den nya generationen!
          </note>
          <note xml:id="i-cde413d4e6708f50-0">
            När man läser dessa ord och jämför dem med den senaste tidens
            händelser undrar man: Vart är Socialdemokraterna på väg? "Signalerna"
            skiljer sig helt från det språk som förordet till skriften om
            barnkonventionen talar: Man utvisar barn och ungdomar.
          </note>
          <note xml:id="i-f5b7264f8677345c-0">
            Utvisningen av Åselefamiljen är väl den händelse som är allra
            tydligast. Det är också den som har gjort att vi i Miljöpartiet
            har krävt en debatt i invandrarfrågorna.
          </note>
          <note xml:id="i-09ff3d4516c4f48e-0">
            Bröderna i Lidköping är ett annat fall som också tyder på att
            man inte längre bryr sig om barnkonventionen.
          </note>
          <note xml:id="i-64e6f6b4d0329921-0">
            Listan över fall som man kan ifrågasätta utifrån barnkonventionen
            eller Genèvekonventionen skulle kunna göras mycket lång.
          </note>
          <note xml:id="i-463da5c80bc56180-0">
            Det har också uppgivits att Invandrarverket har överkapacitet
            och därför startar en klappjakt på gamla ärenden. Det är så att
            man blir mörkrädd! Man kan återigen höra talas om angiveri inom
            svensk flyktingpolitik. Detta är horribelt. Och det är inkonsekvent.
          </note>
          <note xml:id="i-397714ee5457ff0c-0">
            Om Invandrarverket har överkapacitet bör man väl använda den
            på bättre sätt än till att jaga flyktingar som har kommit hit
            för fyra, fem eller sex år sedan?
          </note>
          <note xml:id="i-cb2ed96c25a58c30-0">
            Jag vill i dag ha ett svar på frågan vart Socialdemokraterna
            är på väg i denna för oss så angelägna och viktiga fråga.
          </note>
          <note xml:id="i-9fca55bc43a5186b-0">
            Anf. 2 Statsrådet LEIF BLOMBERG (s)
          </note>
          <note xml:id="i-d0e7605dcc0e4228-0">
            Fru talman! Att det finns många flyktingar i världen är redan
            välkänt för alla. Låt mig bara påminna om att FN:s flyktingkommissarie
            anger att ungefär 50
          </note>
          <note xml:id="i-5371df543edb0132-0">
            miljoner människor har tvingats på flykt utanför sitt lands gränser
            eller är på flykt inom det egna landet.
          </note>
          <note xml:id="i-abdcbe970fc89be6-0">
            Ännu fler har mer eller mindre frivilligt ryckt upp sina rötter
            för att söka sig en bättre tillvaro någon annanstans.
          </note>
          <note xml:id="i-4272da914c6c290c-0">
            Låt oss inte heller glömma alla de människor som lever under
            liknande förtryck och under liknande miserabla förhållanden men
            som - i varje fall inte än
          </note>
          <note xml:id="i-73282e94c0bb3133-0">
            - har valt flykten som utväg.
          </note>
          <note xml:id="i-014b1c2af3b37218-0">
            Hur skall vi som land förhålla oss till den här verkligheten?
            Vad kan vi göra för att ge vårt bidrag till kampen för mänskliga
            rättigheter, till kampen för anständiga levnadsvillkor, för att
            på sikt skapa en tryggare värld för oss själva och våra barn?
            Vad kan vi göra inom ramen för flyktingpolitiken?
          </note>
          <note xml:id="i-5d6fc1f84417bd18-0">
            Låt oss först se på den invandring vi haft och för närvarande
            har!
          </note>
          <note xml:id="i-e63a2518a1349aa0-0">
            Sedan 1950 har omkring 1 700 000 människor invandrat till vårt
            land från andra länder. Ca 900 000
          </note>
          <note xml:id="i-3eee89564cd7f0cc-0">
            har lämnat landet. En del av dem har också varit svenska medborgare.
            1950 fanns knappt 200 000 som var födda i utlandet. Nu är antalet
            betydligt över
          </note>
          <note xml:id="i-c7148df090b789f0-0">
            900 000.
          </note>
          <note xml:id="i-63bf3282c03680b6-0">
            Ungefär en tredjedel har kommit av politiska skäl eller på grund
            av svåra förhållanden i sitt hemland.
          </note>
          <note xml:id="i-965e91dab5afa75d-0">
            Omkring en tredjedel har kommit i huvudsak för att arbeta här,
            särskilt under 60-talet. Cirka en tredjedel har kommit som anhörig
            till någon som redan bor här i Sverige.
          </note>
          <note xml:id="i-5ed7e3448054714b-0">
            Under det senaste årtiondet har invandringen från ett antal länder
            varit ganska stabil med sammanlagt ca
          </note>
          <note xml:id="i-45720f0f351c73dd-0">
            20 000 personer per år. Därtill kommer att vi har haft en tilltagande
            invandring från enskilda länder, som brukar vara i några få år,
            i samband med kriser av olika slag. Senast har det rört sig om
            f.d. Jugoslavien,
          </note>
          <note xml:id="i-1214f625e889f2fa-0">
            Somalia och Irak. Sammantaget har antalet asylsökande ökat kraftigt
            sedan mitten av 80-talet.
          </note>
          <note xml:id="i-116e4da0779239c0-0">
            Utvecklingen har varit ganska likartad i övriga västeuropeiska
            länder med mycket kraftig ökning av antalet asylsökande från mitten
            av 80-talet till början av 90-talet.
          </note>
          <note xml:id="i-338016d0de8e768e-0">
            En studie för ett par år sedan visade att många haft skyddsbehov
            och har fått stanna, medan andra fått stanna trots att de enligt
            den nationella lagstiftningen har saknat skyddsskäl. Detta har
            varit förenat med stora samhällskostnader, som inte har kommit
            världens flyktingar till del. Därför har ett omfattande förändringsarbete
            skett i alla de berörda länderna de senaste åren, med bevarad
            uppslutning kring flyktingkonventionen som grund.
          </note>
          <note xml:id="i-8719129af26814db-0">
            FN:s flyktingkommissarie har konstaterat att det förekommer missbruk
            av asylsystemen och har också uttryckt oro för att detta kan underminera
            ländernas uppslutning kring asylrätten. Flyktingkommissarien har
            därför visat förståelse för att länderna försökt stävja detta
            missbruk.
          </note>
          <note xml:id="i-bad363bb6041e46f-0">
            När jag sett tillbaka på det senaste decenniet har jag dragit
            två slutsatser. Den ena är att vi har kunnat hjälpa många enskilda,
            utsatta människor och att detta i princip har varit riktigt. Den
            andra är att vi inte har varit tillräckligt bra på att använda
            våra trots allt relativt små resurser på ett solidariskt sätt
            för de utsatta länderna, folken och de skyddsbehövande i världen.
          </note>
          <note xml:id="i-8240999fc7883c30-0">
            Vilken politik skulle då vara bättre än den vi hittills har fört?
            Låt mig kort skissera några av grunderna för en framtida svensk
            politik som jag tror på.
          </note>
          <note xml:id="i-13d9d8482558e52d-0">
            En princip jag tror på är att ge skydd och stöd åt största möjliga
            antal. Resurserna är begränsade, behoven närmast omättliga. För
            Sveriges del betyder det att våra samlade resurser måste användas
            där de gör mest nytta - det behöver inte alltid vara i Sverige.
          </note>
          <note xml:id="i-192e8380a8c70e5e-0">
            Jag tror på global solidaritet och flyktingförebyggande insatser
            ute i världen. Vi är redan ett av de mest aktiva länderna och
            en av de största bidragsgivarna i det internationella flyktingarbetet.
            Vi måste fortsätta att vara bland de ledande nationerna. De fattiga
            länderna i tredje världen bär bördan av att hysa flertalet flyktingar,
            och de måste kunna räkna med vår solidaritet. Det kräver resurser,
            stora resurser. Vi måste också hålla fast vid respekten för mänskliga
            rättigheter. Bland det mest lovande är just framväxten av ett
            internationellt rättighetssystem, och uppslutningen är särskilt
            stark i Europa, inte minst bland samtliga medlemsstater i EU.
          </note>
          <note xml:id="i-a7b2c7a70d058750-0">
            Europakonventionen om de mänskliga rättigheterna och FN:s flyktingkonvention
            är grundläggande. En rad andra överenskommelser finns, bland vilka
            jag särskilt vill nämna barnkonventionen. Regeringen fäster stor
            vikt vid den och kommer därför att tillsätta en parlamentarisk
            kommitté som får till uppgift att skapa största möjliga samsyn
            om tillämpningen av konventionen i förhållande till svensk lagstiftning.
          </note>
          <note xml:id="i-664552e73a2a004d-0">
            De internationella förpliktelserna enligt konventionerna och
            internationell praxis avspeglas i vår lagstiftning och rättstillämpning.
            Det innebär även fortsättningsvis en betydande årlig invandring
            till
          </note>
          <note xml:id="i-4577343d90ab45da-0">
            Sverige.
          </note>
          <note xml:id="i-454266c5aac1d42b-0">
            Hur skall vi då arbeta för att nå resultat med den här inriktningen?
          </note>
          <note xml:id="i-0420837b9bac6759-0">
            På migrationspolitikens område, liksom på många andra politikområden,
            räcker inte den nationella politiken till, i alla fall inte om
            den skall vara framgångsrik. Vårt medlemskap i EU betyder inte
            bara nya åtaganden utan ger oss också möjligheten att agera aktivt
            i EU för att främja de värderingar och mål som vi tror på. EU:s
            samlade resurser på området är självfallet mycket större än dem
            som vårt land disponerar.
          </note>
          <note xml:id="i-c53a02c948a0010c-0">
            De vägledande principerna inom EU stämmer väl överens med vår
            uppfattning, men de måste vidareutvecklas och praktiskt genomföras
            i större utsträckning än vad som hittills har skett. Flyktingskapet
            är en påtvingad situation. Att kunna återvända till sitt hemland
            när förhållandena tillåter det är en mänsklig rättighet. Vi behöver
            utforma en samlad återvandringspolitik, och vi ansluter oss till
            den uppfattning som FN:s flyktingkommissarie uttrycker, nämligen
            att återvändande i princip är den mest eftersträvansvärda lösningen
            på flyktingsituationen. Stödet till frivilligt återvändande, t.ex.
            lämpliga utbildningsinsatser och återuppbyggnadsprojekt i hemlandet,
            ser jag som en del i en framtida svensk migrationspolitik.
          </note>
          <note xml:id="i-e06d94166537a974-0">
            Vi måste också ta till vara såväl utrikes- och säkerhetspolitiken
            som handelspolitiken och biståndspolitiken för att tillsammans
            med andra länder och internationella organisationer komma till
            rätta med de komplicerade orsakerna till att människor drivs på
            flykt.
          </note>
          <note xml:id="i-2e615cff1260a3d9-0">
            För att vi skall kunna värna asylrätten i vårt land och göra
            det möjligt att ge skydd åt dem som bäst behöver det krävs det
            tydliga regler som också fungerar. Det är svåra avvägningar som
            krävs av riksdag och regering i utformningen och genomförandet
            av denna politik. I många fall leder det emellertid fel att ge
            alltför detaljerade anvisningar för hur myndigheterna skall fatta
            beslut. I stor utsträckning måste vi överlämna åt myndigheterna
            att själva göra avvägningar i de enskilda ärendena. En fortlöpande
            diskussion om hur detta arbete utförs och bör utföras är därför
            naturlig.
          </note>
          <note xml:id="i-452479f4f310d6c2-0">
            Min ledstjärna i utformandet av en ny politik är att vår solidaritet
            skall rikta sig till dem som har det svårast. Grundläggande för
            mig är att vi tillsammans med andra länder skall ge stöd åt de
            miljontals flyktingar som finns i olika delar av världen och att
            vi skall värna asylrätten för dem som söker skydd i vårt land.
            Vi måste föra politiken i ett globalt perspektiv i samverkan med
            andra länder och internationella organisationer. Det blir en politik
            i skärningspunkten mellan de förföljdas rättmätiga behov av skydd,
            behovet av att minska välfärdsklyftorna i världen och fördjupade
            ansträngningar att förebygga konflikter innan de urartar i humanitära
            katastrofer.
          </note>
          <note xml:id="i-fed3a7b5a70e6d9d-0">
            Anf. 3 MARIANNE SAMUELSSON (mp)
          </note>
          <note xml:id="i-3c3e6eb7bd729e8a-0">
            Fru talman! På ett mycket skickligt och retoriskt sätt undvek
            invandrarministern att över huvud taget ta upp de frågor som har
            varit föremål för debatt de senaste dagarna. I stället uppehöll
            sig invandrarministern vid den mer långsiktiga invandrarpolitiken
            och talade i svepande ordalag om internationell solidaritet och
            behov av förebyggande verksamhet, något som jag tror att vi alla
            ställer oss bakom.
          </note>
          <note xml:id="i-f3c5365fad74ebc7-0">
            Det var kanske inte det jag ville ha svar på i dag utan snarare
            det som berör de invandrare som finns här i landet nu och som
            på olika sätt hotas av utvisning. Weibo anser att det inte skall
            ges någon allmän amnesti för invandrare. Han anser att det vore
            att premiera lögnen. Därmed kommer man förmodligen att fortsätta
            den diskussion som vi hört de senaste dagarna, såvida inte invandrarministern
            kan komma med något bättre här under debatten. Det finns de som
            säger att man skall ompröva ärenden för människor som har varit
            här i flera år - en del har arbete, bor här och känner sig hemmastadd
            i landet. Det vore omänskligt att genomdriva den här politiken
            i det nuvarande läget. Vi har faktiskt råd att visa solidaritet
            med dem som redan finns i landet trots att vi också skall visa
            solidaritet med dem som bor i andra länder och som behöver vår
            hjälp.
          </note>
          <note xml:id="i-9074c0464b8eefbf-0">
            Det finns en fråga som jag oundvikligen kommer till när jag funderar
            över de signaler som har givits genom flyktingpolitiken den senaste
            tiden. Det gäller
          </note>
          <note xml:id="i-878ac487a38726b6-0">
            Schengenavtalet och de förhandlingar som nu pågår mellan regeringen
            och Schengenländerna och som också berör vår flyktingpolitik.
            Kan det månntro vara på grundval av den nu pågående förhandlingen
            som man vidtar de här inhumana åtgärderna mot de människor som
            har kommit för att de behöver vårt stöd och vår hjälp?
          </note>
          <note xml:id="i-eda3dc767af5677e-0">
            Invandrarministern sade att han skulle följa barnkonventionen.
            Men om man läser artikel 2 och tittar på de fall som är aktuella
            undrar man om det ligger någon sanning i det. Där står det nämligen
            att vi skall tillförsäkra varje barn inom vår jurisdiktion de
            rättigheter som anges i konventionen utan åtskillnad av något
            slag och säkerställa att barnet skyddas mot alla former av diskriminering
            eller bestraffning på grund av föräldrars, vårdnadshavares eller
            familjemedlemmars ställning, verksamhet, uttryckta åsikter eller
            tro.
          </note>
          <note xml:id="i-85305ec1165e3f80-0">
            Jag antar att man med vårdnadshavare avser dem som har hand om
            barnen. I t.ex. Lidköpingsfallet har barnen bott i en fosterfamilj
            i fyra år. Det måste väl ändå vara den familjen som anses som
            vårdnadshavare och inte den mamma eller pappa som barnen inte
            har haft någon som helst kontakt med; barnen vet inte ens var
            de finns.
          </note>
          <note xml:id="i-3dd1963c63bd6e85-0">
            Jag vill säga något om Weibos uttalande om att det inte kan ges
            någon allmän amnesti utan att varje fall skall prövas igen därför
            att beslutet bygger på en lögnaktig ansökan. Man måste fråga sig
            vem det var som en gång bedömde ansökan och avgjorde att den inte
            var lögnaktig och hur det kommer sig att den i dag eventuellt
            kan bedömas annorlunda.
          </note>
          <note xml:id="i-b2022af1217d7844-0">
            Det som vi har hört de senaste dagarna, nämligen att flyktingar
            inte får ljuga för sina barns skull och att de då skall straffas,
            är märkligt. Samtidigt får regeringen uppenbarligen ljuga för
            att rädda sitt eget skinn och skicka ut falsk information om att
            Åselefamlijerna hade pengar med sig som de i verkligheten inte
            hade. Vi har inte hört en enda ursäkt från regeringen när det
            gäller det fallet.
          </note>
          <note xml:id="i-79e3a1d77ad45546-0">
            Jag tycker att vi måste få ett svar på dessa frågor.
          </note>
          <note xml:id="i-aff567c6b9eafb9a-0">
            Den långsiktiga invandrarpolitiken, med stöd i länder runt om
            i världen, har vi diskuterat i andra sammanhang. Det är inte den
            som är aktuell i dag. Den diskussion som nu pågår handlar i stället
            om huruvida vi följer barnkonventionen och om vi hanterar de människor
            som finns i vårt land utifrån Genèvekonventionen och barnkonventionen,
            som vi ändå har ställt oss bakom. Sverige har i internationella
            sammanhang ofta påpekat att de är så viktiga. Sverige är också
            pådrivande och har sagt sig vilja göra så mycket för att uppfylla
            villkoren i konventionerna.
          </note>
          <note xml:id="i-d267164a8d35c142-0">
            Ett svar på dessa frågor i den dagsaktuella politiken - hur regeringen
            ser på dem och om man tänker agera - vill jag ha i invandrarministerns
            nästa inlägg.
          </note>
          <note xml:id="i-b5d501003c9c9913-0">
            Likaså vill jag ha svar på frågan vad Schengenavtalet innebär
            för flyktingpolitiken. Den debatten har vi i stort sett inte hört
            någonting om, trots att jag antar att den finns med i förhandlingarna,
            eftersom frågan finns med i Schengenavtalet.
          </note>
          <note xml:id="i-ffd9b0005e17b740-0">
            Det är viktiga frågor som vi behöver få svar på, samtidigt som
            våra invandrare och flyktingar behöver mötas av en större solidaritet
            än den de nu kan se från regeringen.
          </note>
          <note xml:id="i-746a1cbb8cd96cee-0">
            Anf. 4 GUSTAF VON ESSEN (m)
          </note>
          <note xml:id="i-8d53636456949e30-0">
            Fru talman! Jag vill börja med att i huvudsak instämma i invandrarministerns
            beskrivning av hur den framtida flykting- och invandringspolitiken
            bör utformas.
          </note>
          <note xml:id="i-1f214478ffaa7c56-0">
            Den 22 januari hade Dagens Nyheter en intresseväckande ledare
            under rubriken Den omöjliga flyktingpolitiken. Dilemmat beskrivs
            väl i ledaren. Får inte de människor i flykt som ber om inträdesbiljett
            till vår värld uppehållstillstånd löper de risk att gå ett förfärligt
            öde till mötes. Då har svenska myndigheter och politiker ett plötsligt
            medansvar. Får de stanna blir det en signal som kan omfattas i
            omvärlden och locka många fler att komma till Sverige. Det är
            i ett nötskal vårt dilemma.
          </note>
          <note xml:id="i-fb8e261765ccc729-0">
            Vi har i Sverige en reglerad invandring därför att vi annars
            skulle få ett större invandringstryck än vad vi orkar med. Dessa
            enkla sanningar tycks glömmas bort när känslorna svallar. Alla
            som inser att en reglerad invandring är nödvändig tvingas hantera
            den gråzon som finns i konflikten mellan helhetsperspektivet och
            de enskilda asylsökandes öden.
          </note>
          <note xml:id="i-7803d2968062a9e3-0">
            Fru talman! I vårt relativa närområde - västra
          </note>
          <note xml:id="i-eb6622958519b62e-0">
            Ryssland, Ukraina, Vitryssland - finns mellan en halv och en
            miljon människor som önskar emigrera till väst. Många av dessa
            är barn som naturligtvis far illa.
          </note>
          <note xml:id="i-b3c9d19de5278059-0">
            Vi ser dem inte, och därför berörs vi inte. Men det är ett humanitärt
            och moraliskt dilemma att veta att de finns och att de vill komma
            till väst och också till
          </note>
          <note xml:id="i-4577343d90ab45da-1">
            Sverige.
          </note>
          <note xml:id="i-df20590951c03b0f-0">
            Flyktingsmuggling är en lukrativ business, snart i klass med
            knarkhandeln. Smuggling i större skala hit kan bli verklighet,
            och vi har redan sett tecken på detta. Vi kan inte i Sverige tänka
            bort detta faktum. Vi måste vara realister. Vi måste vara noga
            med vilka signaler vi sänder ut.
          </note>
          <note xml:id="i-040ef8228172cef3-0">
            Moderata samlingspartiet vill föra en realistisk flykting- och
            invandringspolitik, men den måste också vara human. De som har
            behov av skydd skall erhålla det. Skydd och återvändande måste
            vara huvudspåret.
          </note>
          <note xml:id="i-29d7a2e686682dbd-0">
            En tydlighet om vad skyddsbegreppet skall innehålla måste eftersträvas.
            När barn är involverade i asylprocessen måste särskilda hänsyn
            tas. Barnkonventionen är ett mycket viktigt instrument för att
            tillgodose barnens intressen. Men barnkonventionen kan ju inte
            tolkas absolut. Barns intressen kan ibland behöva stå tillbaka
            för ett samhällsintresse att upprätthålla en reglerad invandring.
          </note>
          <note xml:id="i-2ec0ff075e9e8bb1-0">
            Om barnkonventionen skulle tolkas maximalistiskt, nämligen så
            att det alltid är bättre för barn att få stanna i Sverige än att
            återvända till hemlandet oberoende av föräldrarnas asylskäl, kan
            vi lika gärna lagstifta att alla barnfamiljer automatiskt skall
            ges rätt till uppehållstillstånd.
          </note>
          <note xml:id="i-1c1aec84a71166cb-0">
            Men om barnkonventionen i stället tolkas så, att barn och deras
            familjer får stanna om de har rotat sig eller mår psykiskt dåligt
            kommer man in i en gråzon.
          </note>
          <note xml:id="i-5c26627854b267b4-0">
            Många asylsökande som inte har tillräckliga asylskäl och som
            fått avslag i sista instans väljer att gömma sig. Det är ett val
            som föräldrarna gör i sin upplevda förtvivlade situation. Det
            är inte ett val som barnen gör, men de far oftast mest illa. De
            gömda barnen har det kanske sämst av alla barn i Sverige. Det
            får inte finnas en risk för att barn utnyttjas i syfte att få
            avvisningsbeslut ändrat. Om långa handläggningstider beror på
            myndigheternas ineffektivitet skall barn inte få lida för det,
            men beror en lång vistelsetid på att de asylsökande inte godtar
            myndigheternas beslut utan från sina gömställen kommer in med
            upprepade ansökningar åberopande barnens psykiska situation blir
            frågan mer komplicerad.
          </note>
          <note xml:id="i-7afd9416ea856bc6-0">
            Här måste de enskilda barnens intressen vägas mot intresset av
            att förhindra att flyktingbarnen utnyttjas som brickor eller som
            medel att få uppehållstillstånd.
          </note>
          <note xml:id="i-2ffdb68b708fe7d0-0">
            Det får inte bli så, att ju sämre barnen behandlas, ju sämre
            de mår, desto större chans har de att få uppehållstillstånd. Sådana
            svåra avväganden måste ju göras och blir alltid känsloladdade.
          </note>
          <note xml:id="i-509783404f4aae73-0">
            Rädda Barnen, Caritas, Röda korset, Barnombudsmannen och andra
            har framfört sin syn på hur barnkonventionen går att tolka, och
            det skall nu bli föremål för en utredning och diskussion. Det
            skall bli intressant att få veta hur dessa organisationer ser
            på de komplicerade målkonflikter som varje seriös och intellektuellt
            hederlig debattör måste erkänna finns.
          </note>
          <note xml:id="i-7931cfff0fcb095a-0">
            Vi moderater vill ha en politik som präglas av tydlighet, sans
            och rättssäkerhet. Vi tror att de flesta svenskar vill ha det
            så. Vi tror att de flesta ställer upp på en human flyktingpolitik
            som bygger på att människor som har skyddsbehov ges skydd. Vi
            tror också att många upprörs när avvisningar inte sker på ett
            värdigt sätt, men också att de flesta inser dilemmat mellan helhetsperspektivet
            och den enskilde flyktingens öde.
          </note>
          <note xml:id="i-bb71bdb297068f90-0">
            Det är nödvändigt, fru talman, att politiken har en förankring
            i folkdjupet, hos den stora majoriteten av svenskar, hos den del
            av Sverige som inte har fått komma till tals i massmedierna och
            fått delta i den offentliga debatten och som känner sig lätt främmande
            inför de känslomässiga övertoner och överdrifter som kommit till
            uttryck den senaste tiden.
          </note>
          <note xml:id="i-df99960bda46723b-0">
            Om denna förankring och legitimitet inte finns ökar dess värre
            intoleransen. I Åsele blev alla förlorare, men det får inte innebära
            att en nyanserad och balanserad debatt inte kan föras om den framtida
            flykting- och invandringspolitiken.
          </note>
          <note xml:id="i-86ceb9bb995b784f-0">
            Anf. 5 Andre vice talman GÖREL
          </note>
          <note xml:id="i-88027e5da8d16b8a-0">
            THURDIN (c)
          </note>
          <note xml:id="i-8882bead8d71233a-0">
            Fru talman! Jag gläds över den solidariet med utsatta invandrade
            kamrater som ungdomar i Sverige har visat under senare tid. Men
            jag ryser när jag läser vissa brev riktade mot invandrare och
            flyktingar som jag får just nu. Den senaste tidens händelser visar
            att humanitet och medkänsla inte är något som finns givet från
            början. Liksom vi måste kämpa för demokratin, måste vi kämpa för
            mänskliga rättigheter om och om igen. Låt oss ta till vara den
            positiva unga kraft som finns i Sverige.
          </note>
          <note xml:id="i-130f956adc557610-0">
            Just nu måste vi kämpa för flyktingbarnets rättigheter i vårt
            eget land. När jag läser breven som kräver att vi skall kasta
            ut barn från vårt land, då far en bild framför mina ögon på krypskyttarna
            i Sarajevo. Det samhälle som skadar barnen har ingen ljus framtid,
            om det ens har någon framtid. Det samhälle som är bra för barnen
            är bra för oss allihopa.
          </note>
          <note xml:id="i-300b98301cbe5431-0">
            Det behövs mer av inlevelseförmåga. Jag försöker se mina egna
            barn när de var mindre komma med skolbussen från skolan, bli hämtade
            av polisen och tagna till polisstationen. Det är klart att det
            känns fullständigt absurt. Jag känner mig då som en tigrinna som
            är redo att göra vad som helst för att detta inte skall ske.
          </note>
          <note xml:id="i-42cd4ff89b1d1fe4-0">
            Barnkonventionen har kommit till därför att barn far illa i hela
            världen. Fler och fler barn far illa på grund av krig och elände.
            Anledningen till att vi står här i dag är att vi i folksjälen
            och att vi här i riksdagen känner att vi inte klarar av att leva
            upp till barnkonventionen, som vi så snabbt godkände 1990 och
            som vi var först att rapportera till FN om 1992.
          </note>
          <note xml:id="i-6f8db27c3ea3a6ac-0">
            Då i maj 1990 beställde riksdagen att regeringen skulle göra
            en närmare analys av hur långt konventionens krav i denna del
            fick anses gå. "Skulle denna analys visa på någon brist i svensk
            lagstiftning eller praxis på området bör en ändring på lämpligt
            sätt övervägas."
          </note>
          <note xml:id="i-2b990a1d5587b672-0">
            Det är därför bra att regeringen nu, dock efter 5,5
          </note>
          <note xml:id="i-4628c65ac54f9a5a-0">
            år, föreslagit en fullständig analys av svensk lagstiftning och
            dess tillämpning i förhållande till barnkonventionen. Det är bra
            att en parlamentarisk kommitté
          </note>
          <note xml:id="i-a270e0bae53d3259-0">
            skall göra detta arbete och att barnorganisationer som
          </note>
          <note xml:id="i-15efb5fea1a62168-0">
            Rädda Barnen och Unicef blir referensgrupp till kommittén. Det
            är bra med samsyn.
          </note>
          <note xml:id="i-da8752c8802f0076-0">
            När det gäller artikel 3 i barnkonventionen om barnets bästa
            sade riksdagen 1990 att svensk rätt rörande barn och ungdomar
            utgår från principen om barnets bästa - punkt slut. Alla trodde
            vi då att utlänningslagen hörde till svensk rätt. Jag deltog själv
            i beslutet, och jag kan konstatera att det fanns och kanske finns
            en aningslöshet här i riksdagen vad gäller förmågan hos dem som
            skall verkställa våra beslut att leva upp till dem och kanske
            också förstå dem. Vi politiker måste bli tydligare - där håller
            jag med invandrarministern - och vi måste agera starkare.
          </note>
          <note xml:id="i-b88ebf749b4ad959-0">
            Detta måste en gång för alla lära oss att konventioner måste
            arbetas in i lagtext så fort som möjligt, så att anvisningar och
            föreskrifter kan tas fram för att visa vägen för domstolar, myndigheter
            och kommunala beslutsfattare och även andra. Här har Sverige en
            uppgift internationellt, både i EU och i förhållande till
          </note>
          <note xml:id="i-c64a52898c9c7f6b-0">
            Kina och andra länder, att visa vägen så att vi åter med högburet
            huvud kan gå ut och stå på barnets sida även internationellt.
            I FN måste vi börja diskutera på ett helt annat sätt hur vi skall
            tillämpa alla dessa konventioner och föreskrifter som vi skriver
            under. Vad gör Sveriges regering för att påverka t.ex. EU vad
            gäller barnkonventionen och flyktingpolitiken?
          </note>
          <note xml:id="i-c952fd7c997541ab-0">
            Det är också bra att den flyktingpolitiska propositionen får
            vänta till dess att kommitténs arbete vad gäller det området är
            avslutat.
          </note>
          <note xml:id="i-0ce92e244e96ca4d-0">
            Det är däremot mycket bekymmersamt och rent ut sagt provocerande
            att Invandrarverket fortsätter att behandla ärenden där barn är
            inblandade som om inget hänt. Ett exempel kunde vi se i går när
            ett par ungdomar från Eritrea skulle utvisas, som egentligen var
            nio och tolv år när de kom hit för fem år sedan.
          </note>
          <note xml:id="i-515284bd356f5256-0">
            Häromdagen sade Invandrarverket dessutom att de skall gå igenom
            tidigare beslutade uppehållstillstånd, dvs. beslut de själva fattat,
            för att se om någon ljugit.
          </note>
          <note xml:id="i-20d38090a3508a6a-0">
            Jag vill inte bo i en angiveristat! Jag säger bestämt ifrån om
            detta. Om Invandrarverket har brist på arbete är det verkligen
            på tiden att verket tar itu med att förkorta handläggningstiderna
            och att vi får en samsyn där.
          </note>
          <note xml:id="i-3ec7c37ab9a81d42-0">
            För att visa respekt för demokratin och för kommitténs arbete
            vore det lämpligt att vi införde ett moratorium vad gäller ärenden
            som rör barn på flykt i vårt land till dess att kommittén har
            avslutat sitt arbete och vi har en samsyn. Har regeringen funderat
            på att ge sådana signaler?
          </note>
          <note xml:id="i-019056662d81f02f-0">
            År 1997 skall vi rapportera till FN igen. I rapporten måste regeringen
            tala om vilka åtgärder som vidtagits. Jag hoppas att vi då kan
            säga att vår utlänningslagstiftning är i full överensstämmelse
            med barnkonventionen.
          </note>
          <note xml:id="i-6290f340abf2af7e-0">
            Anf. 6 EVA ERIKSSON (fp)
          </note>
          <note xml:id="i-640c5b4b09e2ad19-0">
            Fru talman! Jag tillåter mig i den här debatten att visa känslor,
            även om det för några inte finns utrymme för känslor i flyktingdebatten.
          </note>
          <note xml:id="i-4d826ed9130cbec0-0">
            Jag fick för några dagar sedan ett brev från Åsele.
          </note>
          <note xml:id="i-9c31741f5becefda-0">
            Det kom från en av familjen Sincaris bästa vänner.
          </note>
          <note xml:id="i-66847141dbade2dd-0">
            Brevet innehöll några frågor:
          </note>
          <note xml:id="i-41356ebddbeba81c-0">
            - Vad innebär en avvisning?
          </note>
          <note xml:id="i-87ac583309187911-0">
            - Har jag inget människovärde då?
          </note>
          <note xml:id="i-45e775d34046314f-0">
            - Skall jag lämna alla mina tillhörigheter?
          </note>
          <note xml:id="i-30c8b071af21c13a-0">
            - Skall jag vara helt utblottad, eller får jag ta med mina sparpengar
            utan att bli misstänkliggjord?
          </note>
          <note xml:id="i-fc98f399006ced5e-0">
            - Har jag rätt att ta avsked av mina vänner?
          </note>
          <note xml:id="i-690698e4f7e12944-0">
            Den senaste tiden har vi i massmedierna kunnat läsa om ett flertal
            fall där barnens rättigheter kommit i kläm i samband med asylärenden
            och verkställande av avvisningar. Familjen Sincari är ett exempel,
            men vi har också kunnat läsa om och tagit del av den peruanska
            flicka Evelyn Barrantes och den tioåriga Chrisen Fernando, som
            nu har gått under jorden efter att ha nekats uppehållstillstånd
            i Sverige efter åtta år i landet.
          </note>
          <note xml:id="i-a97324d6098c1964-0">
            Nyligen fick de båda pojkarna Samson och Tedros från Lidköping,
            som bott i en svensk familj i fem år, beskedet att de inte får
            stanna i Sverige längre. Det här är en bild av ett hårdnande klimat
            i flyktingpolitiken. Vart är vi på väg någonstans?
          </note>
          <note xml:id="i-3aa83cba8cce57dc-0">
            Avvisningen av familjerna Sincari i Åsele skedde under former
            som starkt har upprört en bred allmänhet. Många frågar sig nu
            om anständighetens gräns är nådd. I vilt tumult med inslag av
            våld avvisades två mammor med sina barn. Det väcker en rad frågor
            om svensk flyktingpolitik och hanteringen av asylsökande barn.
          </note>
          <note xml:id="i-f14422803c1ab3cf-0">
            Vi i Folkpartiet vet att flyktingpolitik är svårt.
          </note>
          <note xml:id="i-b152b9be4ac043fd-0">
            Men för oss liberaler är ändå bilden klar. Att visa solidaritet
            med människor som har det svårt, som har levt i svåra förhållanden
            i ett annat land, som har flytt, som har lämnat sina vänner och
            sina nära och kära -
          </note>
          <note xml:id="i-b6925a4186c40b20-0">
            det får inte göras omöjligt i ett rikt land som Sverige.
          </note>
          <note xml:id="i-fd1707b38c5df184-0">
            Vi liberaler har alltid ansett att individens rättigheter måste
            komma främst i dessa situationer. Vid ett avvisningsbeslut måste
            varje enskild individs skäl för uppehållstillstånd vägas var för
            sig. Detta måste även gälla barnen. Barnkonventionen tillerkänner
            barnen den okränkbara rätt som vuxna individer har.
          </note>
          <note xml:id="i-ba181138ca1cec6c-0">
            Det finns i fallet Sincari åtskilliga saker att uppröras över.
            Det jag tycker är värst är att regeringen genom sitt agerande
            för att forcera fram verkställandet av avvisningsbeslutet åsidosatt
            den svenska rättssäkerheten - ett fundament i den svenska demokratin!
          </note>
          <note xml:id="i-06e95c20990a4dc9-0">
            Därför har vi i Folkpartiet begärt att konstitutionsutskottet
            skall granska avvisningen av familjerna Sincari. Att dessutom
            efter avvisningarna tillåta att familjerna misstänkliggörs genom
            falska rykten om deras ekonomi gör inte saken bättre.
          </note>
          <note xml:id="i-6a3f1b3758f81446-0">
            I slutändan handlar det om en väldigt grundläggande fråga: Har
            vi råd med människovärdet i en krympande ekonomi?
          </note>
          <note xml:id="i-b614050b9b1c4b54-0">
            Vi står inför svåra ställningstaganden framöver. Vi vet från
            beräkningar från Rikspolisstyrelsen att det finns 7 600 flyktingar
            som gömmer sig i Sverige. Av dessa är ungefär 1 500 barn. Har
            vi råd att ge dessa barn en möjlighet till ett drägligt liv? Har
            vi råd att visa medkänsla i Sverige? Jag och Folkpartiet tycker
            det. Vi vill därför att regeringen skall ta initiativ till att
            klart föreskriva att barnfamiljer som har varit här under lång
            tid och rotat sig i Sverige får stanna. Värdet för dessa människor
            av att få stanna i Sverige kan aldrig mätas i pengar.
          </note>
          <note xml:id="i-4ab3f3cf86bbfe8c-0">
            Den klappjakt på flyktingar som beviljats uppehållstillstånd
            som nu aviserats från Invandrarverket är skrämmande och måste
            stoppas. När man läser i dagspressen att Invandrarverkets tjänstemän
            säger att de nu får ärendena serverade på guldbricka måste man
            undra vad som håller på att hända i vårt samhälle.
          </note>
          <note xml:id="i-04efe418d1b9c7a9-0">
            Jag förstår att det är omöjligt att sätta sig in i situationen
            att gå och vänta på att bli avvisad från ett land där man kanske
            levt en stor del av sitt liv. Hur kändes det för familjerna Sincari,
            som redan var splittrade, då de ställdes inför ett tjugotal poliser
            med uppgift att verkställa avvisningen? Vad tänkte de på?
          </note>
          <note xml:id="i-1d3ea96ca86329d3-0">
            Kanske undrade de över om de hade rätt att ta farväl.
          </note>
          <note xml:id="i-9c843b2534c0853e-0">
            Kanske undrade de vart de skulle ta vägen när de kom till flygplatsen.
            Vad fanns i barnens huvud? Hur känner en tioåring som får lämna
            fotbollsskorna som han köpte för pengar han samlat in på att panta
            flaskor?
          </note>
          <note xml:id="i-6b79ac16e8e3fc2a-0">
            Har vi något ansvar för sådana triviala saker? Är detta humant?
          </note>
          <note xml:id="i-0f61866d1a06a2bc-0">
            Vi har ansvar! Detta är inte humant!
          </note>
          <note xml:id="i-3c0d028fefaacd78-0">
            Anf. 7 ULLA HOFFMANN (v)
          </note>
          <note xml:id="i-19344e09d543b469-0">
            Fru talman! Torsdagen den 11 januari 1996 framstår som den dag
            då Sverige förändrades. Det var då regeringens beslut att avvisa
            de två kurdiska familjerna i Åsele verkställdes. Det var då svenskt
            myndighetsutövande sattes på prov. Det var då svenska lagar och
            FN:s konventioner kom att prövas. Det var då intentionerna i socialdemokratisk
            flyktingpolitik synliggjordes.
          </note>
          <note xml:id="i-2371171ee17aed2f-0">
            Men det var också den dag då ett helt samhälle i
          </note>
          <note xml:id="i-49ca72c82ee3b10e-0">
            Sverige visade vad solidaritet egentligen är. Och det var de
            unga i Åsele som visade vägen och tvingade vuxensamhället att
            ställa upp för solidariteten. Genom sin envisa kamp har de gett
            många vuxna i Sverige mod att träda fram och visa sitt engagemang.
            De har gett de redan engagerade ny ork, och de har visat på det
            bästa av alla sätt att bekämpa främlingsfientlighet.
          </note>
          <note xml:id="i-8befc926c12719ba-0">
            Det är inte första gången Sverige bryter mot barnkonventionen,
            sade Lisbet Palme. Vi är flera ledamöter som försökt att visa
            på det. Vi är ombedda att inte diskutera enskilda fall. Men hur
            många fall behövs för att det skall anses handla om principer?
          </note>
          <note xml:id="i-3171f836f01adb14-0">
            Det är bra att propositionen om ny flyktingpolitik dras tillbaka
            för en översyn. Men regeringen borde samtidigt dra tillbaka de
            många inskränkningar av asylrätten som finns i propositionen.
            Man tar t.ex. bort humanitära skäl, utom av medicinska orsaker,
            och begreppet krigsvägrare. Anhöriginvandringen stryps radikalt.
          </note>
          <note xml:id="i-404ecf495ef912d4-0">
            För två månader sedan säger Utlänningsnämnden i ett beslut: "Nämnden
            konstaterar inledningsvis att svenska myndigheter och domstolar
            inte tillämpar annat än svensk lag. Barnkonventionen är inte svensk
            lag." Vänsterpartiet har länge krävt att barnkonventionen införlivas
            i svensk lagstiftning. Det är bråttom, eftersom det finns många
            liknande fall i Sverige. Vi är många som t.ex. upprörs över hur
            en tioårig flicka och hennes familj från Sri Lanka tvingas gömma
            sig för att undgå en felaktig avvisning som strider mot barnkonventionen.
          </note>
          <note xml:id="i-3d31f237340b94d1-0">
            Trots att ingen vet var deras föräldrar befinner sig beslutade
            Invandrarverket för en månad sedan att avvisa sex kurdiska syskon
            till Turkiet. Barnen är analfabeter och vet inte hur gamla de
            är, men tjänstemannen på Invandrarverket bestämde att det äldsta
            barnet är 19 år och det yngsta 7 år. Dessa barns brott är att
            de inte sökte asyl förrän de nådde sin bror i
          </note>
          <note xml:id="i-7ebf8464a6793f22-0">
            Sverige. Enligt handläggaren kan det inte tolkas på något annat
            sätt än att de vill dölja något.
          </note>
          <note xml:id="i-41c71bb0e26e377c-0">
            Enligt barnkonventionen är Sverige skyldigt att söka föräldrarna
            till ensamma asylsökande barn. För att konventionens krav på handläggning
            av barnärenden inte skall stå i strid med att de sex ensamma kurdiska
            barnen avvisas säger tjänstemännen:
          </note>
          <note xml:id="i-0e1ace56fb67099e-0">
            "Emellertid hindrar inte detta faktum att verkställighet kan
            ske till Turkiet av hela syskongruppen. De äldsta får då, eftersom
            de är myndiga, ikläda sig
          </note>
          <note xml:id="i-294fcff526c9a934-0">
            ´föräldraansvaret´ för hela gruppen." Vad säger statsministern
            och invandrarminister om det föräldraansvaret?
          </note>
          <note xml:id="i-236d1542a8b7278d-0">
            I stället för att åka landet runt och genomföra razzior mot invandrare
            borde den arbetsbrist som uppstått på Invandrarverket på grund
            av den restriktiva flyktingpolitiken innebära att det nu finns
            tid för tjänstemännen att ägna sig åt att uppfylla barnkonventionens
            krav.
          </note>
          <note xml:id="i-dcdf52f1f89d3672-0">
            Fru talman! 6 kap. 3 § utlänningslagen säger om förvar av barn:
            Barnet får inte skiljas från sin vårdnadshavare eller, om de är
            flera, en av dem genom att vårdnadshavaren eller barnet tas i
            förvar. Vid avvisningen av familjerna Sincari hämtade polisen
            två av barnen vid skolbussen, och barnen förvarstogs. Enligt uppgifter
            i pressen och från familjernas juridiska ombud satt barnen i förvar
            utan vårdnadshavare i cirka sex timmar.
          </note>
          <note xml:id="i-6c0fb4a4d6560278-0">
            Socialförsäkringsutskottet säger i sitt betänkande
          </note>
          <note xml:id="i-eb241cdd7cc0f39f-0">
            1992/93:SfU3 att förvar av barn bara får tillgripas efter det
            att man prövat att ställa barnet under uppsikt.
          </note>
          <note xml:id="i-30aeddcdb0023a3f-0">
            En sådan prövning gjordes inte i Åsele. Enligt socialtjänstlagen
            skall socialtjänsten dessutom vara närvarande.
          </note>
          <note xml:id="i-88245cc1030c12a9-0">
            Statsrådet Blomberg har upprepade gånger i kammaren hävdat att
            svenska myndigheter följer svensk lagstiftning och FN:s konventioner
            och att han litar på att de fattar riktiga beslut. I Dagens Nyheter
            svär sig statsrådet fri från allt som gått snett, allt sjabbel
            och alla missgrepp i samband med avvisningen av
          </note>
          <note xml:id="i-966f224ded6446dc-0">
            Åselefamiljerna. Jag har alltid trott att det var högste chefen,
            i det här fallet statsrådet, som skall ta det fulla ansvaret för
            och konsekvenserna av det som händer på ett departement och de
            myndigheter som är underställda departementet. Det fulla ansvaret
            vore att låta familjerna Sincari komma hem till Åsele igen. Det
            fulla ansvaret vore att se till att Sverige åter för en generös
            och human flyktingpolitik byggd på andra värderingar än ekonomi.
          </note>
          <note xml:id="i-750951caacd58809-0">
            Fru talman! För ett halvt år sedan offentliggjorde
          </note>
          <note xml:id="i-6e6091e045736602-0">
            Invandrarverkets chef, Björn Weibo, att fäderna Sincari uppgett
            som asylskäl att de varit aktiva i PKK, vilket Weibo hävdade var
            lögn. Jag tar inte ställning i sakfrågan. Men om det är en lögn
            räcker det för turkiska myndigheter att tortera dem - är det sant
            är deras liv i fara. Åselekurderna har dock ett stort symbolvärde
            för regeringen. Därför har UD träffat turkiska kolleger för att
            framhålla vikten för svenska regeringen att ingenting händer familjerna
            och att de inte utsätts för några problem.
          </note>
          <note xml:id="i-a0dbcb6d0826957a-0">
            För fyra år sedan sökte en manlig kurd asyl i Sverige. Han avvisades
            1993. Svensk polis överlämnade honom till turkisk polis, och han
            sattes i fängelse. I
          </note>
          <note xml:id="i-e1654515f7ce398d-0">
            protokollen står att han erkänt samröre med PKK.
          </note>
          <note xml:id="i-4ec3327bbdefaaa0-0">
            Han åtalas för mord på två byvakter. Han döms till döden, överklagar
            och får livstids fängelse. Invandrarministern har vid upprepade
            tillfällen talat om de
          </note>
          <note xml:id="i-2e8b0b9749cf80d4-0">
            80 000 människor som avvisats från Sverige. Jag önskar att han
            hade gett dem lika stort symbolvärde att han hade framhållit vikten
            av att inte någon avvisad utsätts för några problem efter avvisningen
            från
          </note>
          <note xml:id="i-4577343d90ab45da-2">
            Sverige.
          </note>
          <note xml:id="i-3fc91dadf8e4ce05-0">
            I protokollet från rättegången står att turkiska myndigheter
            följt denne kurds arbete i Sverige. Att turkiska myndigheter systematiskt
            kartlägger kurder i
          </note>
          <note xml:id="i-5c19ad8195b07547-0">
            Sverige kan inte vara en överraskning för en invandrarminister
            eller invandrarmyndigheter. Det borde ingå i kunskapen om förhållanden
            i olika länder i stället för den kunskap invandrarministern och
            invandrarmyndigheterna skaffar sig via oriktiga uppgifter och
            skvaller i ambassadrapporter.
          </note>
          <note xml:id="i-c1628fd731c80e83-0">
            Anf. 8 ROSE-MARIE FREBRAN (kds)
          </note>
          <note xml:id="i-85a5165faee781be-0">
            Fru talman! Det är sällan något engagerar nästan hela svenska
            folket, men nu har det skett genom händelserna i Åsele. För och
            emot regeringens beslut. För och emot sättet att genomföra avvisningen.
            För och emot även sådant som har hänt senare.
          </note>
          <note xml:id="i-31da45466539c4a6-0">
            Kritiken om själva beslutet tycker jag är allvarligast när det
            gäller hänsynen till barnkonventionen.
          </note>
          <note xml:id="i-365bf8e81976f73c-0">
            Regeringen säger att den har tagit stor hänsyn till barnkonventionen
            främst genom att tänka på andra barn än de berörda - det är vad
            statsministern har sagt
          </note>
          <note xml:id="i-3cfbdf3834543c82-0">
            - dvs. främst genom att tänka på de barn som man inte hade att
            behandla i de ärenden som låg på bordet.
          </note>
          <note xml:id="i-62986295fb666f7e-0">
            Barnen Sincari har blivit brickor i ett cyniskt spel.
          </note>
          <note xml:id="i-21180767267f3e6f-0">
            Det regeringen anklagar föräldrarna för gör den själv, använder
            barnen för ett syfte, för att sända ut en signal, för att statuera
            exempel. Det är inte vad FN:s barnkonvention, som vi har ratificerat,
            handlar om.
          </note>
          <note xml:id="i-433f8579d2625bcb-0">
            Den handlar om varje barns rätt. För övrigt anser jag att barnens
            förankring i Sverige, integration i Åsele och barnens hälsa skulle
            vara nog som humanitära skäl till grund för uppehållstillstånd.
          </note>
          <note xml:id="i-71782f3780d1c39c-0">
            Det har från regeringens sida sagts att man är överens om att
            det inte finns skäl. Är det så självklart att det inte fanns andra
            skäl? Vi vet att rättssäkerheten och mänskliga rättigheter sitter
            trångt i Turkiet. Har den kurdiska minoriteten över huvud taget
            mänskliga rättigheter i Turkiet? Dess existens erkändes inte ens
            av myndigheterna så sent som för två år sedan. Det var kriminellt
            att tala kurdiska.
          </note>
          <note xml:id="i-aaf5de7419ed47c3-0">
            Vi vet att det pågår ett krig i turkiska Kurdistan.
          </note>
          <note xml:id="i-032a7cb9c4d40387-0">
            Sedan 1984 har minst 18 000 människor dödats. Det är inte bara
            i krig som människor dör i Turkiet. De dör också i fängelser och
            försvinner. Facit för 1995 är
          </note>
          <note xml:id="i-c8419c70208325b3-0">
            40 försvunna och 17 döda i fängelser.
          </note>
          <note xml:id="i-6dba42ba0827bda7-0">
            Fru talman! Regeringen har sagt: Men de har ju ljugit. Lögnen
            är framför allt det skäl som har framförts. Det kan vara enkelt
            att säga: Man får aldrig ljuga, det kan vi aldrig premiera. Men
            är det så enkelt? Är fallet svart eller vitt? Familjerna Sincari
            kommer från gränstrakterna mellan Turkiet och Irak och tillhör
            en stor klan som på ett naturligt sätt har rört sig över dessa
            gränser mellan Turkiet och Irak.
          </note>
          <note xml:id="i-fe80fc1a4f78c6e1-0">
            De berörda familjerna har bott på båda sidor. Vad är den absoluta
            lögnen?
          </note>
          <note xml:id="i-646cf11d109230bc-0">
            Vad kan tolereras och förlåtas om syftet är att skydda liv? Jag
            vill ta ett par exempel. Det första är judarna. De judar som ljög
            om sitt ursprung och undkom Auschwitz och andra koncentrationsläger,
            var det rätt eller fel? Döm själv. Det andra exemplet jag vill
            ta gäller en svensk, tidigare mångårig partiordförande och statsminister.
            I yngre dagar skengifte sig
          </note>
          <note xml:id="i-02ef8717ac157ba6-0">
            Olof Palme med en kvinna för att hjälpa henne till
          </note>
          <note xml:id="i-07365668c16c86b2-0">
            Sverige. Rätt eller fel? Döm själv.
          </note>
          <note xml:id="i-2d4a5dae85e57d28-0">
            Vad är mest rimligt? Vem är det mest rimligt att pricka: den
            som ljuger för att skydda liv eller den som utsätter andra för
            livsfara, förföljelse eller förtryck?
          </note>
          <note xml:id="i-b704ff8166b368b7-0">
            Var skall vi sätta in den största indignationen? Allt kan inte
            avgöras genom byråkrati och paragrafrytteri.
          </note>
          <note xml:id="i-fd374f4fd789e2ed-0">
            Det ger oss inte det mänskliga, varma och mjuka samhälle som
            jag tror att de flesta av oss eftersträvar.
          </note>
          <note xml:id="i-0f17c3619c7e6515-0">
            Det gör samhällsklimatet kallt.
          </note>
          <note xml:id="i-9fdf2f4e4430c81f-0">
            Med tanke på de judar som ljög om sitt ursprung skrev i går Jackie
            Jakubowski i DN Kultur: "Lycklig är en Blomberg eller en Carlsson
            som aldrig behövt ljuga i en fråga som berör det mest existentiella
            - bara om vallöften och om familjen Sincaris reskassa."
          </note>
          <note xml:id="i-1b2bc19afc316caf-0">
            Jag skall inte nu upprepa den kritik av Arbetsmarknadsdepartementets
            roll i spridandet av grovt felaktiga uppgifter som jag framförde
            i tisdags i frågedebatten. Jag anmälde dessutom efteråt saken
            till
          </note>
          <note xml:id="i-281915640b93c3fb-0">
            KU. Men jag skall ta tillbaka en av de saker som jag sade då.
            Jag anklagade folk på departementet för att vara kritiklösa. Men
            det visade sig efteråt att man antagligen inte hade varit det,
            utan man hade tagit reda på att uppgiften var felaktig. Men sedan
            spred man ut den. Det får tala för sig självt.
          </note>
          <note xml:id="i-a6a55ed9cba53c0c-0">
            Står statsrådet Blomberg bakom en sådan hantering?
          </note>
          <note xml:id="i-4b208470de901e43-0">
            Anf. 9 Statsrådet LEIF BLOMBERG (s)
          </note>
          <note xml:id="i-376996613a957bd0-0">
            Fru talman! Jag skall börja med att ta upp litet om polisens
            roll i avvisningssituationer. Det är ju lätt för människor att
            ha uppfattningen att polisen inte skall ingripa, utan att det
            skall gå lugnt och värdigt till, och jag delar den uppfattningen.
            Så bör det vara. Jag vet att polisen i fall efter fall, när avvisningar
            skall ske, visar ett mycket stort tålamod. Man diskuterar med
            dem som har fått avvisningsbeslutet, och man talar med dem som
            möjligen har medverkat till att gömma dem det gäller i syfte att
            få en avvisning som sker under lugna och värdiga former.
          </note>
          <note xml:id="i-da5d368ceeefd2d7-0">
            Så skedde också i fallet i Åsele, där man åtskilliga gånger,
            vid samtliga tillfällen då avvisningsbeslut kom, hade överläggningar
            med dem som sökte asyl och hade fått avvisningsbeslut och med
            kyrkans företrädare. Men det gick aldrig att nå fram till en enighet
            om hur detta skulle gå till.
          </note>
          <note xml:id="i-e76bfce9a84c8274-0">
            Förr eller senare hamnar ju då polisen, som är samhällets förlängda
            arm i dessa sammanhang, i en situation då man måste ingripa. Det
            kan bli så här. Det är klart att det är beklagligt - det inser
            jag också - att inte få krama om sina vänner och säga hej då osv.
            Jag har full respekt för den sorg och saknad som många av de unga
            människorna i Åsele känner i den här stunden av detta skäl: att
            de inte fick krama om dem de tyckte om.
          </note>
          <note xml:id="i-05262dfe1b945634-0">
            Självklart är det så att polisen alltid skall försöka få till
            stånd frivillighet, men det går inte alltid. Då måste de ingripa,
            därför att de beslut som samhället har fattat faktiskt är de som
            måste gälla.
          </note>
          <note xml:id="i-3bf11a56abcb31aa-0">
            Någon sade här att det finns 7 500 personer gömda i det här landet.
            Ja, det vet ju varken jag eller någon annan. Vi vet bara att Rikspolisstyrelsen
            har efterlyst
          </note>
          <note xml:id="i-a050daf79a585375-0">
            7 500 personer. Eftersom vi inte har någon utresekontroll i Sverige
            är det sannolikt så att många har rest ut, men man kan inte utesluta
            att många också finns kvar i landet illegalt och har gömt sig
            undan verkställigheten av avvisningsbesluten. Den rimliga tolkningen
            av detta är alltså att inte tro att alla som saknas har gått och
            gömt sig.
          </note>
          <note xml:id="i-9a58ea8a51a04ff6-0">
            En annan fråga som togs upp var Schengenavtalet.
          </note>
          <note xml:id="i-c35098c39fa04d20-0">
            Schengenavtalet innebär inte att Sverige behöver ändra sin nationella
            invandrings- och flyktingpolitik.
          </note>
          <note xml:id="i-3c88a64618dc918b-0">
            Det är viktigt att vi vet det. Vi har fulla möjligheter att föra
            den politik vi önskar, och vi har naturligtvis också möjligheter
            att på ett aktivt sätt, både i ett Schengensamarbete - om vi kommer
            med där - och i EU, operera i syfte att få våra grundvärderingar
            och tankar att vara de som är giltiga i hela området.
          </note>
          <note xml:id="i-d85340849694908d-0">
            Jag vill också gärna kommentera det här med ambassadrapporten.
            Jag är den förste att beklaga att skvallriga uppgifter finns i
            en ambassadrapport. Jag beklagar det djupt. Jag skulle till och
            med kunna gå så långt att jag ber om ursäkt för att vi har den
            typen av rapportering. Men regeringen har ändå att följa den lagstiftning
            som finns på området och den offentlighetsprincip som handlar
            om att alla handlingar i princip är offentliga fram till dess
            att man sätter en hemligstämpel på dem. Och det är viktigt att
            vi har den principen. Den är någonting som vi har vårdat och värnat
            i alla tider från svensk sida, och vi driver också denna princip
            och öppenhet i EU-sammanhang. Bara i undantagsfall, när mycket
            starka skäl föreligger, kan man ha en hemligstämpel på handlingar
            av den här karaktären. Detta har bedömts efter mycket noggrann
            genomgång av jurister på UD och på mitt departement, men också
            på Justitiedepartementet, och det fanns inte några grunder för
            att bryta denna offentlighetsprincip i just det här fallet.
          </note>
          <note xml:id="i-203e27a80bf57462-0">
            I den mån det har läckt ut uppgifter, känner jag inte till vem
            som har gjort det. Jag eller någon annan har inte heller någon
            rättighet eller möjlighet enligt svensk lag att efterforska denna
            läcka.
          </note>
          <note xml:id="i-bf991c87cfd3375a-0">
            Barnkonventionen är kanske egentligen det viktigaste vi har att
            diskutera just nu. Det är mot den bakgrunden som regeringen har
            föreslagit och kommer att tillsätta en parlamentarisk kommitté
            med uppdrag att se över hur barnkonventionen tillämpas. Kommittén
            skall med förtur behandla frågan om barns ställning i ärenden
            enligt utlänningslagen, bl.a. avvisning eller utvisning där barn
            berörs.
          </note>
          <note xml:id="i-a9fd577cecbf265d-0">
            Medan den parlamentariska kommittén arbetar med sitt uppdrag
            avser regeringen att inte ta något beslut om avvisning där barn
            som kommit att vistas här en längre tid berörs och där barnens
            hälsa sätts i fråga. Det gäller ärenden som lämnas över till regeringen
            för beslut. Ett beslut av regeringen i ett sådant fall skulle
            kunna innebära att en praxis läggs fast som kan komma att ändras
            som ett resultat av kommitténs arbete. Med hänsyn till den relativt
            korta tid det är fråga om anser regeringen att resultatet och
            den parlamentariska kommitténs förlag kan avvaktas. Regeringen
            utgår ifrån att myndigheterna under tiden för kommitténs arbete
            också kommer att iaktta stor varsamhet i hanteringen av sådana
            ärenden.
          </note>
          <note xml:id="i-1ea0e84a00ebcd68-0">
            Anf. 10 MARIANNE SAMUELSSON (mp)
          </note>
          <note xml:id="i-41e874a3def30a66-0">
            Fru talman! Jag är något förvånad över invandrarministerns förklaring
            av Schengenavtalet. Enligt avtalet, som jag har läst, ingår en
            gemensam invandrar- och flyktingpolitik, och från solidaritetsgrupper
            från t.ex. kyrkor har just kritiken av Schengenavtalet kommit
            utifrån att man tycker att murarna för omvärlden och för flyktingar
            höjs. Att Sverige skulle få vara med i Schengenavtalet utan att
            anpassa sin invandrar- och flyktingpolitik till övriga länders
            tror inte jag på, och jag tror inte att invandrarministern tror
            på det heller. Det här var säkert bara en undanflykt för att slippa
            tala i klarspråk om vad som ingår i
          </note>
          <note xml:id="i-458f4d64cbb66ea2-0">
            Schengenavtalet.
          </note>
          <note xml:id="i-ee0c2d423063fe43-0">
            Man har ingen rättighet att spåra läckan, säger invandrarministern.
            Nej, det kanske kan vara sant att man inte har det enligt svensk
            lag. Däremot kunde man förvänta sig att regeringen bad om ursäkt
            för att detta hade kommit ut.
          </note>
          <note xml:id="i-99d2e99b74578c58-0">
            Jag antar att det hela ändå grundade sig på det som ambassadören
            hade framhållit i en skrivelse till regeringen och att läckan
            inte grundade sig på några andra rykten. Jag tycker att man åtminstone
            kunde ha förväntat sig en ursäkt. Läckan kom ju exakt i ett läge
            när man ville skapa ett annat intryck än att regeringen var inhuman
            och intolerant och att den bar sig illa åt mot flyktingar i Sverige.
          </note>
          <note xml:id="i-6eb6f356840f2973-0">
            Självklart är barnkonventionen en viktig del i detta, och den
            behöver vi alltid ha i åtanke. Det är bara litet konstigt att
            man nu skall göra en översyn utifrån att man inte följer den samtidigt
            som man hävdar att man följer den.
          </note>
          <note xml:id="i-205ca4438045c3b6-0">
            Statsministern sade att han i Åselefallet ville statuera ett
            exempel och att man därför måste utvisa dessa barnfamiljer. Men
            är inte det som Åseleborna står för just ett sådant exempel som
            vi har sökt efter?
          </note>
          <note xml:id="i-b6c81330e6c28271-0">
            Här har vi en by där man visar tolerans, integrerar flyktingar
            och jobbar för solidaritet med flyktingar. Vi har i åtskilliga
            debatter tagit upp detta behov av integration, behovet av att
            närma svenskarna och invandrarna till varandra. Men när regeringen
            nu hade fått ett ypperligt exempel på att så skett, vad gör den?
            Jo, den slår emot de ungdomar som jobbar för att faktiskt ta hand
            om våra flyktingar. Jag tycker att det är ganska skrämmande, eftersom
            vi hade behövt just ett exempel på att engagemang lönar sig.
          </note>
          <note xml:id="i-b507aaca1c7e5b11-0">
            Hur tror invandrarministern att våra ungdomar upplever sin roll
            i samhället när de följer det som vi säger - nämligen att de skall
            engagera sig mer, jobba tillsammans med flyktingarna och arbeta
            för ett mångkulturellt samhälle där alla människor får plats -
          </note>
          <note xml:id="i-dc52eda89f490d55-0">
            men sedan inte ens får ta farväl av sina kompisar när regeringen
            beslutar att dessa skall ut ur landet?
          </note>
          <note xml:id="i-30d4aac37b7a1330-0">
            Det finns mycket att säga om regeringens flyktingpolitik och
            den kantring som jag tycker att man tydligt kan se att den har
            fått. Vi har inte samma solidariska flyktingpolitik som vi hade
            tidigare. Jag undrar litet över vad Invandrarverket skulle ha
            gjort om vi nu hade haft en flyktingtillströmning motsvarande
            den som vi hade när den var som störst. Skulle man också då ha
            använt sina resurser till att jaga efter dem som har bott här
            i fyra, fem år? Nej, då hade man förmodligen använt resurserna
            till något helt annat, nämligen till att ta hand om dem som just
            kommit in.
          </note>
          <note xml:id="i-56c0e849a0a9b410-0">
            Vi borde kanske ändra flyktingpolitiken så att det kommer in
            fler. Då skulle måhända de som redan kommit kunna få ett värdigt
            liv här i Sverige.
          </note>
          <note xml:id="i-31f0d216708aa3be-0">
            Vad gäller att ompröva ärenden utifrån att flyktingar har ljugit
            vill jag fråga: Vem har bedömt att de har ljugit? När de fick
            stanna bedömdes de ju ha talat sanning. Plötsligt sägs det att
            de har ljugit och att ärendena därför skall omprövas. Jag kan
            inte förstå de här dubbla budskapen från regeringen.
          </note>
          <note xml:id="i-810b31b4542ac2e4-0">
            Jag är mycket oroad över det agerande som jag har sett från invandrarministern.
            Jag tycker inte att det bygger på den solidaritet, medmänsklighet
            och humanitet som vi behöver i vårt svenska samhälle. Jag hoppas
            verkligen att invandrarministern kan lova att man upphör med att
            jaga dem som har varit här i flera år. Det finns ingen som helst
            anledning att göra det.
          </note>
          <note xml:id="i-3745be54b5c55c8d-0">
            Se till att de som vill vara kvar hos oss trivs och mår bra!
            De som frivilligt vill lämna landet skall naturligtvis få stöd
            för att göra det.
          </note>
          <note xml:id="i-f9347e136bf1398f-0">
            Invandrarministern talade vidare om att använda resurserna på
            bästa sätt. Jag tvivlar på att det bästa sättet är att till stora
            kostnader skicka ut människor som trivs här och vill vara kvar
            i landet. Jag tror att resurserna kan användas på ett betydligt
            bättre sätt.
          </note>
          <note xml:id="i-7fcd8441ec421b0e-0">
            Anf. 11 GUSTAF VON ESSEN (m)
          </note>
          <note xml:id="i-1a70b28099e19646-0">
            Fru talman! Ingen är väl oberörd känslomässigt av ovärdiga avvisningar.
            Jag hoppas att ingen är oberörd av de gömda barnens situation
            i Sverige. Görel Thurdin, Rädda barnens ordförande, borde väl
            ha en åsikt om hur dessa barn har det och om hur man skall hantera
            gömda barns situation. Är det riktigt att föräldrar efter att
            ha fått sin sak prövad drar sig undan, så att myndigheterna inte
            har möjlighet att genomföra värdiga avvisningar, och gömmer sina
            barn så att dessa far illa? Det måste vara ett ansvar för alla
            frivilligorganisationer och för alla känslomässigt engagerade
            människor att försöka hantera också den saken.
          </note>
          <note xml:id="i-69092c6e4f74b977-0">
            Jag menar att det blir en svår situation om föräldraansvaret,
            som också står inskrivet i barnkonventionen, inte utövas på ett
            sådant sätt som man borde kunna förvänta sig. Då kommer man i
            detta svåra dilemma. Jag är inte känslomässigt oberörd av barnens
            situation.
          </note>
          <note xml:id="i-8823085c6991d196-0">
            Jag vill, eftersom dessa frågor har kommit upp, också säga att
            jag är känslomässigt berörd av kurdernas situation i Turkiet liksom
            av kurdernas situation i
          </note>
          <note xml:id="i-f6bf52cc76393ce5-0">
            Irak. Jag är känslomässigt berörd av många barns situation runt
            om i världen, men vi kan icke lösa alla problem innanför Sveriges
            gränser. Jag måste nu vädja till dem som talar så varmt för en
            tolkning av barnkonventionen i en mera maximalistisk riktning
            att erkänna att det finns ett dilemma mellan hanteringen av barnkonventionen
            och de intressen som vi har av en reglerad invandring. Erkänner
            man inte intellektuellt detta dilemma, är det lätt att ständigt
            sjunga med änglarna.
          </note>
          <note xml:id="i-5c819b95a5f7f62f-0">
            Vi måste försöka hantera det här på ett sansat och förnuftigt
            sätt, så att vi får balans och måtta och en förankring hos de
            breda lagren av svenska medborgare. De svenska medborgarna vill
            i grunden ha en human flykting- och invandringspolitik, men en
            tydlig och rättvis sådan, som innehåller element av rättssäkerhet
            och innefattar en säker asylprocess. Jag är dock inte säker på
            att svenska folket tycker att det är så väldigt bra att man gömmer
            barn och låter dem fara illa, för att sedan använda deras situation
            för åberopa barnkonventionen.
          </note>
          <note xml:id="i-29290037cc41f4e4-0">
            Anf. 12 Andre vice talman GÖREL
          </note>
          <note xml:id="i-88027e5da8d16b8a-1">
            THURDIN (c)
          </note>
          <note xml:id="i-223b341faeddfa81-0">
            Fru talman! Jag känner mig lättad över att invandrarministern
            sade att regeringen medan vi jobbar tillsammans för att se om
            vi kan nå fram till en samsyn inte tänker fatta några beslut som
            rör barn som varit här en längre tid. Jag hoppas att myndigheterna
            lyssnar på den här debatten och tar till sig att statsrådet tog
            in också dessa barn i sin ansats. Jag hoppas att vi slipper uppleva
            den här typen av avvisningar av flyktingbarn hädanefter.
          </note>
          <note xml:id="i-6a07c3c73859155b-0">
            Jag håller med Gustaf von Essen om att det är ett stort elände
            med gömda barn. Man kan säga att de är osynliga. Deras identitet
            kan inte framträda, de kan inte utveckla sin personlighet osv.
            Jag erkänner dilemmat, och jag känner också ett stort ansvar.
            Men vi kan inte acceptera att de skall drabbas bara därför att
            de blivit gömda av någon.
          </note>
          <note xml:id="i-8a407d89ef10affc-0">
            Även om det är så att barnkonventionen betonar föräldrarnas ansvar,
            betonar den faktiskt också att barnet skall skyddas mot alla former
            av diskriminering eller bestraffning på grund av föräldrars verksamhet,
            uttryckta åsikter osv. Barnkonventionen är alltså inte bara ett
            rent juridiskt dokument. Den innehåller en vision om ett samhälle
            som har förmåga att visa kärlek till, omtanke om och förståelse
            för alla de barn som finns i landet.
          </note>
          <note xml:id="i-687197f3aae0196d-0">
            Det är detta som diskussionen handlar om.
          </note>
          <note xml:id="i-a1a6ccb6b9f92a77-0">
            Sedan måste vi naturligtvis ta itu med flyktingpolitiken och
            se om vi över huvud taget kan komma fram till en samsyn så att
            myndigheterna kan hantera detta på ett vettigt sätt. Det har Centerpartiet
            motionerat om tidigare. På något sätt måste vi försöka minska
            handläggningstiderna. Människor blir rotade här, och det gäller
            framför allt barn. Barn förstår ju inte alla beslut som fattas.
            Barnen är mest utsatta. De kan inte heller påföras det ansvar
            som vi vuxna har. Då får man faktiskt börja sätta sig in i och
            fråga sig vad våra beslut får för konsekvenser för barnen även
            när man konstruerar hur man hanterar utlänningslag och annat.
          </note>
          <note xml:id="i-4de26080eadad408-0">
            Nu berör ju detta inte bara flyktingbarnen. Det berör faktiskt
            våra egna barn och ungdomar. Då måste vi göra något åt saken.
            Den samsynen hoppas jag att vi får i kommittén.
          </note>
          <note xml:id="i-ca1d5bcdc51f425c-0">
            Anf. 13 EVA ERIKSSON (fp)
          </note>
          <note xml:id="i-0fe0718255491802-0">
            Fru talman! Det gläder mig att invandrarministern i sitt senaste
            inlägg visar att han har en känsla för att det är någonting som
            har gått snett i Åsele, att den insats som polisen gjorde kanske
            var i häftigaste laget och att de signaler som kom till flygplats
            och polis innan de kom till familjens advokat kanske ändå var
            tveksamma.
          </note>
          <note xml:id="i-c62c50f426ea0c88-0">
            Det ger mig en förhoppning inför framtiden om den flyktingpolitik
            som vi skall diskutera framöver här i kammaren. Det gör också
            att jag känner att jag skulle kunna vädja till invandrarministern
            att hjälpa mig med en sak. Jag vill nämligen inte bo i ett land
            som skall bli en stat där människor anger varandra.
          </note>
          <note xml:id="i-14a2257816f358fd-0">
            Det finns tillräckligt många historiska paralleller där man kan
            se att så skapas inte ett gott samhälle.
          </note>
          <note xml:id="i-fad56d16e9c08c50-0">
            Det skapas i stället när man har förståelse för varandra, när
            man lever tillsammans sida vid sida även om problemen ibland kan
            vara stora. Socialdemokraterna har i många debatter och på andra
            ställen talat om solidaritet. Och solidaritet är precis det som
            skapar det goda samhället genom att vi tillsammans skapar någonting.
            Det gäller också det samhälle som vi tillsammans i vårt demokratiska
            land har byggt upp.
          </note>
          <note xml:id="i-d87b4e00a78457d5-0">
            Jag skulle vilja vädja till invandrarministern att stoppa dessa
            tendenser i tid och att invandrarministern nu fördömer ett samhälle
            som bygger på att människor anger varandra. Det skulle vara en
            mycket bra och klar signal. Det är något som håller på att hända
            i vårt samhälle som vi inte riktigt kan styra.
          </note>
          <note xml:id="i-56593b4c0d626217-0">
            Jag skulle också vilja vädja till invandrarministern att inte
            låta Samson och Tedros i Lidköping bli ett nytt Åselefall.
          </note>
          <note xml:id="i-151230544def1aa4-0">
            Kloka politiker vågar erkänna att de har gjort fel.
          </note>
          <note xml:id="i-64a256989b30b00b-0">
            Jag skulle också vilja vädja till invandrarministern att genom
            dessa åtgärder, genom att visa att Sverige står för en generös
            och realistisk flyktingpolitik, tända ett hopp för de människor
            som kämpar för en ny svensk anständighet. Låt ljuset från Åsele
            lysa in i den kalla tvårumslägenheten i Diyarbakir där två skräckslagna
            och trasiga familjer nu sitter en bra bit ifrån den nedbrända
            by de flydde från och ännu längre från den trygghet och människovärme
            de kände i Västerbottens inland. Det kanske kan hjälpa dessa familjer
            att ändå få ett anständigt liv.
          </note>
          <note xml:id="i-151230544def1aa4-1">
            Kloka politiker vågar erkänna att de har gjort fel.
          </note>
          <note xml:id="i-056f4dce76353c9c-0">
            Anf. 14 ULLA HOFFMANN (v)
          </note>
          <note xml:id="i-784b7ec0a6e77af2-0">
            Fru talman! Invandrarverkets ljusskygga rensningsprojekt har
            nu kommit i dagen. En ung kvinna, bosatt i Göteborg sedan sju
            år och med två barn födda i Sverige, avvisades till Syrien. Hennes
            mor hade angett att de kom från Libanon. Kristna kan inte bli
            medborgare i Libanon. De kan bo i Libanon, men inte bli medborgare.
            Många kristna som bor i gränstrakterna åker över till Syrien och
            arbetar där. Den syriska regeringen kan - utan att meddela personen
            i fråga -
          </note>
          <note xml:id="i-9008e8a87698fbee-0">
            göra en sådan libanes till syrisk medborgare. Det går alltså
            att bo i Libanon i hela sitt liv utan att vara libanesisk medborgare.
            Det går att vara syrisk medborgare, utan att man vet om det, och
            bo i Libanon. Detta borde Invandrarverket känna till.
          </note>
          <note xml:id="i-c86991879b9c5bdf-0">
            Invandrarverkets regelrätta razzior mot invandrare håller på
            att göra Sverige till en angiveristat. Razziorna är så hemliga
            att inte ens den regionala eller lokala polisledningen får någon
            information. Invandrarna kallas till samtal vid utlänningsroteln
            utan att bli informerade om vad saken gäller. Samtalen har karaktären
            av regelrätta förhör från Invandrarverkets sida utan att den enskilde
            getts möjlighet till förhörsvittne eller juridiska ombud. Detta
            är ett brott mot 9 § förvaltningslagen om rätten till ombud.
          </note>
          <note xml:id="i-c91f5f1279793457-0">
            En svensk man reagerade när en invandrad vän till familjen blev
            kallad till utlänningsroteln för ett sådant samtal. Hans berättelse
            var skakande och påminner om Tyskland på 40-talet och Sovjetunionen
            under
          </note>
          <note xml:id="i-844a830ab44f2f26-0">
            Stalintiden. Väntrummet var fullt av invandrare. Innanför väntade
            Invandrarverkets tjänstemän med bärbara datorer. Invandrarens
            identitet ifrågasattes.
          </note>
          <note xml:id="i-c7a724e3b54b4594-0">
            När han påpekade att hans ID-handlingar tidigare styrkts av Kriminaltekniska
            laboratoriet visade det sig att intyget inte fanns med i verkets
            diarium. Men tjänstemannen sade att det inte hade någon som helst
            betydelse eftersom man inom Invandrarverket har kunskaper som
            står över den kunskap som finns på
          </note>
          <note xml:id="i-7d81efb5281d7e84-0">
            Statens kriminaltekniska laboratorium.
          </note>
          <note xml:id="i-b91a18697bb16b2f-0">
            Fru talman! Det finns ju mycket att säga i den här frågan, men
            jag har begränsat med tid. Vänsterpartiet har länge krävt att
            Invandrarverket skall läggas ned och att asylprövningsnämnder
            som prövar ärendena i domstolsmässiga former inrättas i stället.
            Våra krav känns ännu mer angelägna nu när Invandrarverkets razzior
            har avslöjats.
          </note>
          <note xml:id="i-df196ab844e7f655-0">
            Regeringen måste ge Invandrarverket order, eller kalla det signaler,
            att razziorna måste avbrytas innan permanent uppehållstillstånd
            kommer att innebära permanent utvisningstillstånd. Så länge regeringen
            låter verket fortsätta är regeringen medansvarig för att
          </note>
          <note xml:id="i-d20e90c4cfb2867a-0">
            Sverige utvecklas till en angiveristat.
          </note>
          <note xml:id="i-ad1cf985d06f022d-0">
            Fru talman! Efter den här debatten kan inte någon i Sverige,
            inte någon enda människa, säga som på 40-
          </note>
          <note xml:id="i-d142ff444d77865b-0">
            talet: Jag visste ingenting.
          </note>
          <note xml:id="i-3aa1d42826abcd38-0">
            Anf. 15 ROSE-MARIE FREBRAN (kds)
          </note>
          <note xml:id="i-01d155fe1ff30a0b-0">
            Fru talman! Nu när regeringen har visat musklerna och brännmärkt
            lögnen väller de anonyma angiveribreven in till Statens invandrarverk.
            För samtidigt passar verket lägligt på att gå ut i offentlighetens
            ljus och berätta om sitt s.k. återkallandeprojekt. Andra kallar
            det klappjakt. Offentliggörandet och den siffra som man har gått
            ut med förtjänar att brännmärkas.
          </note>
          <note xml:id="i-f83ee43f88353a28-0">
            Dessutom kan man konstatera att det här kommer samtidigt som
            fullt av lögner och fiffel i det offentliga livet avslöjats.
          </note>
          <note xml:id="i-4351936b659bf238-0">
            Genom att gå ut på det här sättet skapas onödig oro hos en mängd
            barn i vårt land och i många fast rotade familjer. Genom att dra
            i gång återkallandeprojektet betygsätter Statens invandrarverk
            sin egen dåliga utredningsverksamhet.
          </note>
          <note xml:id="i-2a373c50ab623d49-0">
            Nu, statsrådet Blomberg, bör regeringens uppmaning till verket
            vara att satsa på att trimma verksamhet, höja kompetensen och
            se till att de gör ett bra jobb i de aktuella ärendena och i den
            nya som kommer in. Det är ohållbart att hela tiden hålla på och
            retroaktivt rätta till verkets brister.
          </note>
          <note xml:id="i-76982487f28c13aa-0">
            Nu skall man gå tillbaka ända till 1989. Det rör sig om sju åtta
            år. Vi kristdemokrater kräver i det här sammanhanget amnesti för
            de barnfamiljer som varit här en längre tid. Vilken är statsrådets
            reaktion på det?
          </note>
          <note xml:id="i-174026aca9980f94-0">
            Även i andra orimliga fall måste återkallandena stoppas. Ett
            exempel är den 23-åring i Södertälje som har bott i Sverige i
            sju år. Han har fast arbete och han är integrerad i Sverige. Han
            har bott i Libanon i nästan hela sitt liv innan han som 16-åring
            kom till Sverige. Nu skall han kastas ut till Syrien, där han
            vistades som spädbarn. Var har vanlig medmänsklighet tagit vägen?
          </note>
          <note xml:id="i-cb5ba48e53cfd71e-0">
            Åseleandan är ett strålande uttryck för det medborgarengagemang
            som vårt land behöver. Skall vi se denna anda som en välkommen
            motpol till Sjöboandan? Vad anser statsrådet Blomberg? Har vi
            råd att i
          </note>
          <note xml:id="i-2270fc51ddf0fe74-0">
            Sverige dämpa engagemanget mot främlingsfientlighet och rasistiska
            tendenser? Vilka stämningar i samhället vill regeringen förstärka?
            Om det är Åseleanda snarare än Sjöboanda är misslyckandet stort
            i dagsläget.
          </note>
          <note xml:id="i-6d0a476a2b9b87a2-0">
            Anf. 16 Statsrådet LEIF BLOMBERG (s)
          </note>
          <note xml:id="i-8a8fcdf8151c3195-0">
            Fru talman! Med anledning av vad Eva Eriksson sade om Polisen
            och dess svårigheter vid avvisningssituationer vill jag göra ett
            förtydligande. Jag har stor respekt och förståelse för de svårigheter
            Polisen möter i verkställningssituationer när personer som har
            fått avvisningsbeslut inte vill medverka och när personer runt
            omkring dessa gör vad de kan för att verkställandet inte skall
            äga rum.
          </note>
          <note xml:id="i-48f34029b6b583e5-0">
            Som seriös person och debattör kan man ställa sig frågorna: Vad
            skall Polisen göra i sådana fall? Skall avvisningsbeslutet inte
            verkställas? Vem är det som bestämmer? Är det samhället och dess
            beslut som skall efterlevas eller är det möjligen den asylsökande
            egen vilja?
          </note>
          <note xml:id="i-0f4705001f33992e-0">
            Detta är ett mänskligt och humant dilemma.
          </note>
          <note xml:id="i-e409dc749cf36fe3-0">
            Emellanåt hamnar man i en klämma - kanske gjorde man det i Åsele.
            Men kan man i första hand lasta
          </note>
          <note xml:id="i-e50636c068e64f77-0">
            Polisen för detta? Det är en viktig fråga som man skall ställa.
            Det kanske även fanns andra som hade medverkat i detta fall så
            att det blev som det blev.
          </note>
          <note xml:id="i-17774369929f0d58-0">
            Engagemang - skall inte det löna sig? Ja, det är klart att jag
            kan hålla med om åsikten att det är bra om engagemang lönar sig.
            Det är viktigt att man kan få lyckas när man engagerar sig. Å
            andra sidan: Är det de reglerna och den typen av känslor som i
            första hand skall styra flyktingpolitiken? Vad säger vi till alla
            de tiotusentals människor som ingen har engagerat sig i och som
            har utvisats? Var hamnar frågan om dessa människor i denna debatt
            och diskussion? Ingen har sett dem. Ingen har sett mamman eller
            pappan och inte heller barnen. De lämnar det här landet tyst och
            stilla. De gråter och tycker att livet är ganska besvärligt.
          </note>
          <note xml:id="i-30eb5b403b618cfd-0">
            Det är väldigt viktigt att klara ut att vi har regler och regelverk
            att följa. Vi kan inte bara säga: Tack vare att ni engagerade
            er får dessa människor stanna.
          </note>
          <note xml:id="i-bcfed7ab8eb779a3-0">
            Dem som ni inte engagerar er i får inte stanna. I så fall skulle
            det inte finnas någon rättvisa i dessa sammanhang. Jag erkänner
            gärna problemet. Jag önskar att jag till de Åsele- och Lyckseleungdomar
            som har suttit i mitt rum och pratat kunde ha sagt att dessa familjer
            får stanna i Sverige. Jag önskar att jag kunde ha sagt det utifrån
            det regelverk som vi har för vår flyktingpolitik. Men jag kunde
            inte det.
          </note>
          <note xml:id="i-7534bae5488eb657-0">
            Jag inser hur djupt sårade dessa ungdomar är för att de har mist
            sina vänner, och jag har stor respekt för detta. Jag hoppas innerligt
            att de inte ger upp sitt engagemang för resten av livet bara därför
            att de vid ett tillfälle inte fick som de ville. Jag tycker att
            detta engagemang är väldigt viktigt och värt att uppmuntra.
          </note>
          <note xml:id="i-c0cc91326ae6161f-0">
            Men detta får inte ske på bekostnad av andra människor som skall
            avvisas och som inte har någon som ställer upp för dem.
          </note>
          <note xml:id="i-c08b959cca093fa3-0">
            Jag skall nämna något om Invandrarverket och dess roll. Under
            1992-1993 hade Invandrarverket drygt 5 000 anställda. I dag är
            siffran 1 800, och den fortsätter att minska. Det är viktigt att
            känna till denna kraftfulla neddragning i Invandrarverkets verksamhet.
          </note>
          <note xml:id="i-65753c794d92f9ce-0">
            Jag vill gärna klarlägga en sak eftersom det föreligger så många
            missförstånd kring den - en del omedvetna och andra, här ifrån
            talarstolen, sannolikt medvetna.
          </note>
          <note xml:id="i-d2b1ec3918f01f84-0">
            Det har aldrig förts någon klappjakt på personer med invandrarbakgrund
            som har fått permanenta uppehållstillstånd i Sverige. Det har
            inte förts någon sådan från den socialdemokratiska regeringens
            sida och inte heller från den tidigare borgerliga regeringen.
          </note>
          <note xml:id="i-b3fa32c8a4368a29-0">
            Det förs ingen sådan klappjakt på personer med permanenta uppehållstillstånd
            i Sverige nu heller, vare sig av regeringen eller Invandrarverket.
            Det kommer inte heller att föras någon klappjakt på personer med
            permanenta uppehållstillstånd. Det är viktigt att lägga fast detta.
            Jag vill bestämt tillbakavisa alla påståenden om att Invandrarverket
            skulle bedriva någon sådan verksamhet.
          </note>
          <note xml:id="i-f60c6708847e2cdd-0">
            Däremot tycker jag att det är höjden av oansvarighet att riksdagsledamöter
            från denna talarstol helt bortser från att det är riksdagen -
            denna församling -
          </note>
          <note xml:id="i-f43c08092e044080-0">
            som har bestämt att Invandrarverket skall ha dessa uppgifter.
            Omprövning skall ske vid indikationer om att en identitet, som
            har lett till ett permanent uppehållstillstånd, inte är riktig.
          </note>
          <note xml:id="i-ac92876d9c44d92c-0">
            Denna församling - Sveriges riksdag - beslutade
          </note>
          <note xml:id="i-c0e0e9c7b9c7038b-0">
            1989 om en skärpning av lagstiftningen i detta avseende. Permanenta
            uppehållstillstånd skall återkallas om de har getts på oriktiga
            grunder. Det ansvaret bör riksdagsledamöterna påta sig, och inte
            skjuta det på enskilda tjänstemän i Invandrarverket, som hängs
            ut som om de vore inkompetenta och okunniga och gör något som
            de inte borde. Det är riksdagen som har beslutat om detta och
            det är Invandrarverket som utför det.
          </note>
          <note xml:id="i-d0612509bd01fdc0-0">
            Invandrarverket skall följa denna lagstiftning sedan 1989. Det
            är viktigt att dessa tillstånd prövas på nytt. Verket återkallar
            alltså inte tillstånden, utan en ny och mycket noggrann undersökning
            görs. Man utreder fall där indikationer finns på att identiteten
            är felaktig. Det vore mig totalt främmande att svenska myndigheter
            skulle göra motsvarande utredningar om människor utan att det
            finns välgrundade misstankar om felaktigheter.
          </note>
          <note xml:id="i-e1edb524c18e3e98-0">
            Invandrarverket betonar i sina egna riktlinjer att människor
            får förnyat tillstånd om bl.a. något av följande skäl föreligger:
            att utlänningen har asylskäl gentemot sitt riktiga hemland, att
            de humanitära skälen är starkare än kravet på återkallande, att
            myndigheterna inte tillräckligt utrett identitetsfrågan eller
            andra skäl. Jag vill med kraft uttala att om det finns barn inblandade
            skall självfallet särskild hänsyn tas till dem. De humanitära
            skälen skall då väga extra tungt, allt i enlighet med barnkonventionen.
          </note>
          <note xml:id="i-ac6b896913c86c40-0">
            Om våra myndigheter skulle få svårigheter att bilda praxis i
            dessa ärenden förutsätter jag att de överlämnar några fall till
            regeringen för praxisbildning.
          </note>
          <note xml:id="i-fc7c5c76653d3a20-0">
            Anf. 17 MARIANNE SAMUELSSON (mp)
          </note>
          <note xml:id="i-40ed97685ab11882-0">
            Fru talman! Om jag inte minns fel föregicks 1989
          </note>
          <note xml:id="i-1e775ec2dceccbd2-0">
            års riksdagsbeslut och lagstiftningen på flyktingområdet av en
            socialdemokratisk proposition till riksdagen.
          </note>
          <note xml:id="i-ff36615ddd29cb1b-0">
            Propositionen stöddes av en majoritet i riksdagen, dock inte
            av Miljöpartiet, Vänsterpartiet och Folkpartiet. Jag tror att
            dessa partier var starkt emot den skärpning av reglerna för flyktingar
            som då skedde.
          </note>
          <note xml:id="i-85eb8972753b1a2f-0">
            Att riksdagen skulle stå helt bakom detta håller jag alltså inte
            helt med om - det är väl fortfarande så att regeringen lägger
            fram förslagen för riksdagen.
          </note>
          <note xml:id="i-b1ad4ce7a9205b45-0">
            Jag förstår inte resonemanget att man inte skulle kunna ta vara
            på Åseleandan därför att detta skulle ske på bekostnad av dem
            som inte har någon som engagerar sig i dem. På bekostnad av dem
            som inte har någon som engagerar sig! Har vi någon form av kvot
            för hur många som måste ut ur landet? Måste man plocka in någon
            annan om man ruckar på den kvoten? Så är det väl ändå inte? Varje
            ärende bedöms för sig. Att detta skulle ske på bekostnad av dem
            som inte har någon som engagerar sig är fel. Snarare skulle det
            kunna få fler att engagera sig om man kände att det lönade sig.
          </note>
          <note xml:id="i-b30d1d85ba7d6d50-0">
            Invandrarministerns resonemang bygger på att regelverket har
            blivit viktigare än humaniteten och medmänskligheten. Detta resonemang
            kan vara bra för Invandrarverket att föra, men det är knappast
            detta vi har politiker till. Politiker har vi för att de skall
            sätta de politiska målen, och för att de skall göra detta i litet
            andra perspektiv än regelverkets.
          </note>
          <note xml:id="i-46c235867d8e59aa-0">
            Invandrarverket och angiveriet får jag kalla kårar efter ryggen
            när jag hör talas om. Det känns fruktansvärt att vi i Sverige
            skall behöva uppleva att man stimulerar angiveri. Vi som ändå
            trodde på rättvisa, solidaritet och medmänsklighet har plötsligt
            drabbats av en helt annan ton här i Sverige.
          </note>
          <note xml:id="i-549e691b9815ecd5-0">
            En kommitté skall se över barnkonventionen. Jag hoppas att barnkonventionen
            fortfarande gäller - vi har faktiskt ratificerat den - på samma
            sätt som Genèvekonventionen gäller, och att det här inte är ett
            sätt att gömma undan problematiska frågor i en kommitté.
          </note>
          <note xml:id="i-c550507ae9f55b34-0">
            Det brukar annars vara ett klassiskt sätt att slippa debattera
            frågan. Man har gömt undan den i en kommitté och hänvisar till
            kommittén.
          </note>
          <note xml:id="i-029ab2e28dafc6d3-0">
            Det är faktiskt dags att invandrarministern lovar att öka solidariteten
            och att låta de människor få stanna som varit här med uppehållstillstånd
            utifrån prövningar som skedde tidigare. Jag kräver detta.
          </note>
          <note xml:id="i-df61bb128e532081-0">
            Anf. 18 Statsrådet LEIF BLOMBERG (s)
          </note>
          <note xml:id="i-3e8a14d7c3575b2b-0">
            Fru talman! När riksdagen skärpte lagen och skrev
          </note>
          <note xml:id="i-b184039ee583830c-0">
            "skall" återkallas i stället för "får" återkallas hade
          </note>
          <note xml:id="i-145b71dfc5e096be-0">
            Miljöpartiet och några andra partier en avvikande uppfattning
            i utskottsbehandlingen. De reservationerna fullföljdes aldrig
            vid riksdagsbeslutet, vilket innebar att man fattade ett enigt
            riksdagsbeslut.
          </note>
          <note xml:id="i-b9fe2a4cf3d711f0-0">
            Det är viktigt att peka på det. Skall de inom det här politikområdet
            eller andra försöka komma ifrån ett beslut de själva har varit
            med om att fatta är vi faktiskt på väg att kraftfullt underminera
            demokratin.
          </note>
          <note xml:id="i-9e2853c14473092d-0">
            Så blir det när man inte är beredd att stå upp för det beslut
            man själv har tyckt vara bra i den här kammaren. Det tillhör demokratins
            grundregler att man själv tar det ansvaret för besluten och inte
            lägger över det på en enskild tjänsteman eller någon annan som
            får stå vid skampålen.
          </note>
          <note xml:id="i-1ae5b9c94701c8b0-0">
            För att klara ut en detalj i helheten när det gäller
          </note>
          <note xml:id="i-941cec4a7cc65661-0">
            Lidköpingsärendet vill jag säga att Utlänningsnämnden fattade
            ett beslut om avvisning 1993. Men alla vet att det har varit verkställighetshinder
            beträffande
          </note>
          <note xml:id="i-ba971f4989a66863-0">
            Eritrea, därför att eritreanerna sade att man inte tog emot sina
            egna medborgare. Det var det senaste tillfället då Utlänningsnämnden
            handlade ärendet. I dag är det möjligt att skicka tillbaka människor
            dit. Man kan ju säga att det har hänt en del sedan dess, bl.a.
            har det gått lång tid.
          </note>
          <note xml:id="i-8d5d19afc5f08e91-0">
            Jag vill bara klargöra att om Utlänningsnämnden till regeringen
            överlämnade något fall som liknar det som nu uppmärksammas i Lidköping,
            med de två pojkarna från Eritrea, skulle jag rekommendera regeringen
            att fatta beslut om att ge dem permanent uppehållstillstånd.
          </note>
          <note xml:id="i-27183ce0356ac8f6-0">
            Flyktingpolitiken måste inriktas på att förebygga konflikter,
            att ge hjälp i form av bistånd och att erbjuda skyddsprövad hjälp.
            Inget land klarar att ensamt lösa problemen kring flyktingskap
            och migration. Ett ökat internationellt samarbete är därför nödvändigt.
          </note>
          <note xml:id="i-18cf14c7a6c66873-0">
            Vi har kommit en bit på väg, men ännu återstår mycket att göra.
            Jag vill att Sverige, bl.a. i kraft av vårt medlemskap i EU, skall
            spela en stor roll i detta arbete även i framtiden.
          </note>
          <note xml:id="i-215bdfb795483034-0">
            Det är dock ett faktum att vi inte kan hjälpa alla.
          </note>
          <note xml:id="i-7ffecee894ffbfd1-0">
            Min uppfattning är att vi skall hjälpa dem som är i störst behov
            av skydd. Jag vet också att det är en uppfattning som har stort
            stöd hos folket. Jag har träffat människor i många olika sammanhang
            - på arbetsplatser, i skolor, på sjukhus. Jag tror inte att det
            finns någon som inte ställer upp på att vi skall hjälpa dem som
            behöver skydd, trots att vi har en ansträngd ekonomi. Trots att
            våra insatser inte ensamma kan uträtta underverk finns det en
            stor uppslutning kring solidariteten för dem som har det svårt.
            Vi måste alltid värna asylrätten.
          </note>
          <note xml:id="i-c28cc06992e764dd-0">
            Överläggningen var härmed avslutad.
          </note>
          <note xml:id="i-54005e54b27ae5dd-0">
            2 § Skrivelse från statsministern
          </note>
          <note xml:id="i-86487074b6183e31-0">
            Till riksdagen hade inkommit följande skrivelse:
          </note>
          <note xml:id="i-290d543e58c354d5-0">
            Till riksdagens talman
          </note>
          <note xml:id="i-e09938ed7795a6f1-0">
            Förändring i regeringens sammansättning
          </note>
          <note xml:id="i-42019b2c2ec9516e-0">
            Jag har i dag entledigat statsrådet och chefen för
          </note>
          <note xml:id="i-2aea66a8737efc77-0">
            Näringsdepartementet Sten Heckscher med verkan fr.o.m. den 5
            februari 1996.
          </note>
          <note xml:id="i-2ca5b8554febaefc-0">
            Jag har vidare utsett statsrådet Jörgen Andersson att fr.o.m.
            den 5 februari vara chef för Näringsdepartementet.
          </note>
          <note xml:id="i-6787391b70765a54-0">
            Stockholm den 25 januari 1996
          </note>
          <note xml:id="i-8ec0e6477d142122-0">
            Ingvar Carlsson
          </note>
          <note xml:id="i-d95c3848e784d850-0">
            Skrivelsen lades till handlingarna.
          </note>
          <note xml:id="i-ba983306fd1e7e65-0">
            3 § Hänvisning av ärende till utskott
          </note>
          <note xml:id="i-00167c9b4ac146a6-0">
            Föredrogs och hänvisades
          </note>
          <note xml:id="i-90aba4ddbbb20ba1-0">
            Förslag
          </note>
          <note xml:id="i-1857a6eada56b89d-0">
            1995/96:RR7 till arbetsmarknadsutskottet
          </note>
          <note xml:id="i-41f4fa0bc2828731-0">
            4 § Bordläggning
          </note>
          <note xml:id="i-761c876f88acb4f5-0">
            Anmäldes och bordlades
          </note>
          <note xml:id="i-7243ca05407f02dc-0">
            Finansutskottets betänkande
          </note>
          <note xml:id="i-62de04ef317a3283-0">
            1995/96:FiU8 Sammanställning av tilläggsbudget hösten 1995
          </note>
          <note xml:id="i-52e0e554c3f7e20a-0">
            Justitieutskottets betänkande
          </note>
          <note xml:id="i-60cbf390801b5648-0">
            1995/96:JuU12 Ny vapenlag
          </note>
          <note xml:id="i-9a93b92dd661c3aa-0">
            Utrikesutskottets betänkande
          </note>
          <note xml:id="i-c95077b4aa56f65e-0">
            1995/96:UU11 UD-makars villkor
          </note>
          <note xml:id="i-4997f99b4ec96803-0">
            Utbildningsutskottets betänkanden
          </note>
          <note xml:id="i-422234db243cf403-0">
            1995/96:UbU3 Vissa skolfrågor
          </note>
          <note xml:id="i-a9f63a4c93e46abf-0">
            1995/96:UbU5 Invandrarundervisningen
          </note>
          <note xml:id="i-8764fb81d566a7b3-0">
            1995/96:UbU6 Utbildning i Sverige för utlandssvenska barn och
            ungdomar
          </note>
          <note xml:id="i-d4ccd1b9305b25a1-0">
            Jordbruksutskottets betänkanden
          </note>
          <note xml:id="i-32932fe2dbdfedb4-0">
            1995/96:JoU4 Laxfiske m.m.
          </note>
          <note xml:id="i-7b5a7be11d423681-0">
            1995/96:JoU10 Kemikaliekontroll
          </note>
          <note xml:id="i-9416924a13cfff7e-0">
            Talmannen meddelade att eftersom bordläggningen av dagens ärenden
            hade avklarats skulle bordläggningsplenum kl. 15.00 utgå.
          </note>
          <note xml:id="i-a403fe6d8e10e527-0">
            5 § Anmälan om interpellationer
          </note>
          <note xml:id="i-f426b4661b7b2ae8-0">
            Anmäldes att följande interpellationer framställts
          </note>
          <note xml:id="i-c3f37fa8478563db-0">
            den 25 januari
          </note>
          <note xml:id="i-5f51cdab24786cb1-0">
            1995/96:59 av Sten Andersson (m) till statsrådet Anna
          </note>
          <note xml:id="i-302501b2ed8163a8-0">
            Hedborg
          </note>
          <note xml:id="i-f605b2f707ba1ad9-0">
            Sparkrav på statliga myndigheter
          </note>
          <note xml:id="i-700706fcc2f91ec2-0">
            den 26 januari
          </note>
          <note xml:id="i-be7a9b39f2f03141-0">
            1995/96:60 av Olle Lindström (m) till kommunikationsministern
          </note>
          <note xml:id="i-612a0eca45fa33d9-0">
            Vägverket
          </note>
          <note xml:id="i-e22b62ff0c553b41-0">
            Interpellationerna redovisas i bilaga som fogas till riksdagens
            snabbprotokoll tisdagen den 30 januari.
          </note>
          <note xml:id="i-80adf68afafac558-0">
            6 § Anmälan om frågor
          </note>
          <note xml:id="i-cd141affe60f5b0d-0">
            Anmäldes att följande frågor framställts
          </note>
          <note xml:id="i-c3f37fa8478563db-1">
            den 25 januari
          </note>
          <note xml:id="i-e1d66a8b72a1604f-0">
            1995/96:240 av Carl-Johan Wilson (fp) till utbildningsministern
          </note>
          <note xml:id="i-af9dc549432ea0d1-0">
            Forsknings- och högskolestiftelser
          </note>
          <note xml:id="i-6f66343683c356bb-0">
            1995/96:241 av Fanny Rizell (kds) till statsrådet Anna
          </note>
          <note xml:id="i-302501b2ed8163a8-1">
            Hedborg
          </note>
          <note xml:id="i-98d6c06faf3b266c-0">
            Föräldrapenning för vissa studerande
          </note>
          <note xml:id="i-672266af71ac0253-0">
            1995/96:242 av Chatrine Pålsson (kds) till finansministern
          </note>
          <note xml:id="i-6cfb452e871ef2c2-0">
            Fallskärmsavtal
          </note>
          <note xml:id="i-94d3cc9666f3f4a9-0">
            1995/96:243 av Ulla Hoffmann (v) till socialministern
          </note>
          <note xml:id="i-49711b3323b59b02-0">
            Förslaget tandvårdsförsäkring
          </note>
          <note xml:id="i-ed1b5c687013ff75-0">
            1995/96:244 av Owe Hellberg (v) till statsrådet Jörgen Andersson
          </note>
          <note xml:id="i-cbc75c25d76f6b66-0">
            Bostadspolitik
          </note>
          <note xml:id="i-700706fcc2f91ec2-1">
            den 26 januari
          </note>
          <note xml:id="i-2468b43ea0f478f2-0">
            1995/96:245 av Gudrun Lindvall (mp) till miljöministern
          </note>
          <note xml:id="i-de7d98e7ad11447e-0">
            De stora rovdjuren
          </note>
          <note xml:id="i-5e48dee89a4e92fd-0">
            1995/96:246 av Gudrun Lindvall (mp) till statsrådet
          </note>
          <note xml:id="i-84c50481c3967f3f-0">
            Leif Blomberg
          </note>
          <note xml:id="i-44527da14a17c233-0">
            Återkallelse av uppehållstillstånd
          </note>
          <note xml:id="i-89ff2a1e28baba00-0">
            1995/96:247 av Rose-Marie Frebran (kds) till utbildningsministern
          </note>
          <note xml:id="i-f666b73f1a51aefb-0">
            Arbetslösa som får studiestöd
          </note>
          <note xml:id="i-e5706bb0f3ba37e4-0">
            1995/96:248 av Chatrine Pålsson (kds) till justitieministern
          </note>
          <note xml:id="i-b8136ff7dafad81b-0">
            Sekretesslagstiftningen
          </note>
          <note xml:id="i-ff85c70a1220eecc-0">
            Frågorna redovisas i bilaga som fogas till riksdagens snabbprotokoll
            tisdagen den 30 januari.
          </note>
          <note xml:id="i-2c0399032b9fa956-0">
            7 § Kammaren åtskildes kl. 10.37.
          </note>
          <note xml:id="i-f9937e6fd3d1f5f8-0">
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
