<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--133</head>
          <docDate when="2007-06-19">2007-06-19</docDate>
        </div>
      </front>
      <body>
        <div>
          <note xml:id="i-f8c1a2047dcf8731-0">
            ﻿
          </note>
          <note xml:id="i-b5e33a75a8f5394d-0">
            Riksdagens protokoll
          </note>
          <note xml:id="i-cfd5df96b89f1cfc-0">
            2007/08:133
          </note>
          <note xml:id="i-7e9017edbb399623-0" type="date">
            Torsdagen den 19 juni
          </note>
          <note xml:id="i-0963af67a23acb55-0">
            Kl. 09:00 - 14:09
          </note>
          <note xml:id="i-0786b92042228ead-0">
            1 § Justering av protokoll
          </note>
          <note xml:id="i-0d3c72419699f91b-0">
            Justerades protokollet för den 13 juni.
          </note>
          <note xml:id="i-d4489c93c1774071-0">
            2 § Svar på interpellation 2007/08:728 om Tekniska högskolan
            i Jönköping
          </note>
          <note type="speaker" xml:id="i-b1894f0859ac0034-0">
            Anf. 1 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-0">
            <seg xml:id="i-50f742733504b94b-0">
              Fru talman! Stefan Attefall har frågat mig vilka åtgärder jag
              avser att vidta för att snarast kunna ge ett positivt besked om
              att ge Tekniska högskolan i Jönköping, JTH, examinationsrätt inom
              hela eller delar av vetenskapsområdet Teknik.
            </seg>
            <seg xml:id="i-61919350fb11c9a3-0">
              Universitet och högskolor står inför stora och viktiga utmaningar
              och behöver bli bättre rustade att möta dessa. Den svenska forskningspolitiken
              måste långsiktigt skapa förutsättningar som innebär att forskning
              av högsta möjliga kvalitet uppnås. Regeringen har redan under
              2007 och 2008 tagit initiativ till ökade forskningsanslag. Jag
              räknar med att i den kommande forskningspropositionen kunna presentera
              förslag för att ytterligare stärka den svenska forskningen. De
              statliga resurserna för forskning behöver bland annat i ökad utsträckning
              fördelas utifrån en bedömning av den vetenskapliga kvaliteten
              på den forskning som utförs vid universitet och högskolor.
            </seg>
            <seg xml:id="i-621842c717c6e71f-0">
              Regeringens utgångspunkt är att forskningen i Sverige ska hålla
              högsta internationella kvalitet. Därför är det viktigt att forskningen
              granskas och att kvaliteten utvärderas. Ambitionen för forskningen
              vid Tekniska högskolan i Jönköping, liksom forskning vid andra
              lärosäten, är att den ska hålla en hög kvalitet och att Tekniska
              högskolan i Jönköping kommer att kunna hävda sig väl i konkurrensen
              om forskningsmedel, inte minst när forskningsresurserna ökar.
            </seg>
            <seg xml:id="i-47bca56c183662ef-0">
              Ett viktigt underlag för fördelningen av resurser till universitet
              och högskolor med utgångspunkt i att forskningen ska hålla en
              hög kvalitet utgörs av de förslag som lagts fram av Resursutredningen.
              I denna utredning tas bland annat frågan om examensrätt för högskolor
              upp. Utredningens betänkande har varit ute på remiss vid våra
              universitet och högskolor och andra berörda myndigheter. För närvarande
              pågår beredning av frågor inför framför allt en kommande forskningspolitisk
              proposition.
            </seg>
            <seg xml:id="i-fe51c67cb7d5190b-0">
              Jag kan inte föregå de förslag som regeringen kommer att lägga
              fram i kommande propositioner. Jag vill dock poängtera att jag
              finner flera av Resursutredningens förslag intressanta. Det gäller
              inte minst utredningens förslag som innebär att en kommande resurstilldelning
              bör vara kvalitetsbaserad. Ett annat intressant förslag som utredaren
              kommer med är att även examensrätten på forskarnivå bör frikopplas
              från vetenskapsområdesindelning och att Högskoleverket får i uppdrag
              att bedöma, tilldela och återkalla examensrätt på forskarnivå.
              Även den senare frågan är föremål för fortsatt beredning. Jag
              räknar med att forskningspropositionen kommer att innebära att
              Högskolan i Jönköping, liksom övriga universitet och högskolor,
              får besked om framtida resurser för forskning.
            </seg>
          </u>
          <note type="speaker" xml:id="i-141fed8a51254286-0">
            Anf. 2 STEFAN ATTEFALL (kd):
          </note>
          <u who="stefan_attefall_5bf196" xml:id="i-801de377695f2eeb-0">
            <seg xml:id="i-4224acf1b3dc056a-0">
              Fru talman! Tack statsrådet Lars Leijonborg för svaret! Högskolan
              i Jönköping har en mycket speciell historia. Det var den tidigare
              borgerliga regeringen som var med och skapade denna stiftelsehögskola.
              Det var Chalmers i Göteborg och Högskolan i Jönköping som fick
              den här friare formen av styrning.
            </seg>
            <seg xml:id="i-f125d1cf3ef6cd6d-0">
              Det har varit en högskola som har vuxit kraftigt och haft en
              stark, positiv utveckling. Man har valt att starkt profilera sig
              mot vissa nischområden och jobbar mycket gentemot de små och medelstora
              företagen, mycket med fadderföretag och har mycket kontakter med
              det omgivande samhället. Man har en mycket internationell prägel,
              starkt forskningsfokus och också ett starkt samarbete med andra
              högskolor och universitet.
            </seg>
            <seg xml:id="i-18f69bc144dc3f00-0">
              Vi har där en ingenjörshögskola som är ett av de fyra ben vi
              står på. Den har vi försökt att utveckla i Jönköpingsregionen,
              framför allt när det gäller produktionsteknikforskning när det
              gäller små och medelstora företag.
            </seg>
            <seg xml:id="i-73e8904d637b8259-0">
              Ingenjörshögskolan, som har blivit en teknisk högskola i Jönköping
              tack vare ett samarbete med Chalmers och KTH, är landets tredje
              största utbildare av högskoleingenjörer. Vi har också byggt upp
              en stark forskningsmiljö helt på egen hand. 210 miljoner kronor
              har samlats in av högskolan själv, som avsatt vinstmedel, privata
              företag och stiftelser. Självklart har också offentlig sektor
              regionalt och lokalt varit med och stöttat detta. 140 av de här
              210 miljonerna är externa medel. Det här är unikt i Sverige. Man
              har som sagt byggt upp detta i samarbete med andra. Bland annat
              har KTH och Chalmers varit intima samarbetspartner och även varit
              med och garanterat kvaliteten.
            </seg>
            <seg xml:id="i-0c7ef258d7bdbe81-0">
              Problemet för Lars Leijonborg är att han har en historia i den
              här frågan, inte personligen men genom Utbildningsdepartementet.
              Vi har under många år byggt upp den här forskningsmiljön, fått
              den erkänd av många inblandade aktörer och försökt säga så här:
              Detta initiativ är väl inte värt att stödja från regeringens sida.
              Vi har jobbat gentemot den förra socialdemokratiska regeringen,
              och hösten 2005 trodde vi att vi skulle kunna få något slags besked.
              Då väljer Leif Pagrotsky, dåvarande forskningsministern, att skjuta
              på alltihop i en ny utredning, den Brändströmska utredningen.
              Då lyckades vi med stora ansträngningar förlänga forskningsfonden
              ytterligare två år. Problemet är bara att nu är det inte möjligt
              att fortsätta detta. Pengarna kommer att ta slut under 2009.
            </seg>
            <seg xml:id="i-75fb961d365de480-0">
              Vi vill självklart ha examinationsrätt för vetenskapsområdet
              Teknik eller delar av det. Vi är inte beroende av hela området.
              Vi väljer att fokusera och inte försöka vara bäst på allt. Jag
              inser att det finns många stora frågor som ska avhandlas i den
              stora forskningspropositionen. Jag inser också att det finns en
              uppenbar risk att många frågor drunknar i varandra. Problemet
              är att examinationsrättsfrågan har sin del i detta och sin process.
            </seg>
            <seg xml:id="i-a1697dcdaf6e8aff-0">
              Men det som är det akuta är att vi senast i budgetpropositionen
              för 2009 måste få ett besked. Finns det resurser för att från
              regeringens sida stötta forskningen vid Jönköpings tekniska högskola,
              den högskola som har byggts av frivilliga krafter och lokala aktörer?
              Finns det möjlighet att få stöd för detta arbete, för att fortsätta
              att utveckla denna forskningsmiljö, inte minst till gagn för små
              och medelstora företag?
            </seg>
            <seg xml:id="i-f454faba6e8e61ab-0">
              Kommer det inget besked om just finansieringsstöd från regeringens
              sida i budgetpropositionen kommer Högskolan i Jönköping och Jönköpings
              tekniska högskola, som är ett av de dotterbolag vi har, att tvingas
              börja montera ned den forskning som bedrivs i dag. Det är det
              som jag vill fråga statsrådet om. Är du beredd att här lova att
              åtminstone i budgetpropositionen ge besked om vilket ekonomiskt
              stöd som kan ges till forskningen vid Jönköpings tekniska högskola?
            </seg>
          </u>
          <note type="speaker" xml:id="i-52d0bd58624f1b51-0">
            Anf. 3 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-1">
            <seg xml:id="i-08ed57144f5f1b55-0">
              Fru talman! Jag var inblandad 1994 och åren dessförinnan i beslutet
              att ge Högskolan i Jönköping den friare särskilda ställning som
              den fick, och jag tycker att vi med en blick i backspegeln kan
              säga att det var ett klokt beslut. Jag har flera gånger besökt
              Jönköpings högskola och tycker att det är väldigt stimulerande
              och uppmuntrande att se hur utvecklingen har varit. Jag håller
              med Stefan Attefall om att det är ett synnerligen dynamiskt och
              nyskapande lärosäte, nyskapande kanske framför allt genom sina
              mycket väl utvecklade kontakter med det omgivande samhället, inte
              minst den omfattande småföretagsamheten och andra typer av företagsamhet
              i Jönköpings län och andra län i den delen av Sverige.
            </seg>
            <seg xml:id="i-ced4ddf88dcd5e6b-0">
              Tack vare dels den något friare ställningen, dels det mycket
              skickliga sätt som högskolans ledning genom åren har utnyttjat
              den för att skapa allianser runt om i det omgivande samhället
              har Högskolan i Jönköping en stark ställning. Man har varit duktig
              på att attrahera externa medel och bygga upp kontakter i både
              vårt land och andra länder. Detta har gjort att resultaten har
              varit goda och intresset för att studera vid högskolan har varit
              stort. Själva utgångspunkten för det här samtalet är positiv.
            </seg>
            <seg xml:id="i-c73a234d89df6921-0">
              Jag noterar att frågeställaren talar om vi när han talar om högskolan.
              Han sitter med i styrelsen. Ni bör se ljust på framtiden. Det
              som nu är på gång i högskolepolitiken kommer förmodligen att gynna
              er. En tankegång är att högskolor som har visat sig duktiga på
              att attrahera forskningsinvesteringar från olika bidragsbeviljande
              myndigheter också ska premieras i det statliga systemet. Bara
              där kommer Jönköping att ha en fördel.
            </seg>
            <seg xml:id="i-e481fbfc3774f023-0">
              Frågan i interpellationen handlar om examinationsrätten. Det
              är en svår fråga. Vi är överens om att det inte är ett idealiskt
              system om forskning sprids ut så till den grad att man tappar
              kraften och förlorar fokus. Jag tror att vi måste ha någon form
              av system där besluten om doktorsexamina är koncentrerade. Då
              är min principiella utgångspunkt och det har jag sagt många gånger
              i den här talarstolen att alla lärosäten ska mätas på samma sätt.
              Det är inte fråga om historia utan om aktuella resultat som ska
              vara utslagsgivande. Eftersom vi båda har en positiv syn på det
              som händer i Jönköping tycker jag att ni ska vara optimistiska.
              Exakt hur vi utformar detta regelverk är vi inte klara över. Bland
              annat av det skälet kan jag inte svara på den konkreta frågan.
            </seg>
          </u>
          <note type="speaker" xml:id="i-9dc025078cab922c-0">
            Anf. 4 STEFAN ATTEFALL (kd):
          </note>
          <u who="stefan_attefall_5bf196" xml:id="i-801de377695f2eeb-1">
            <seg xml:id="i-9b61b5345b3653a6-0">
              Fru talman! Tack Lars Leijonborg för de välvilliga orden om Högskolan
              i Jönköping. Att jag använder vi-begreppet beror på att jag är
              både företrädare för Jönköpings län i riksdagen och, som statsrådet
              själv påpekade, ledamot av styrelsen. Jag vet att jag talar här
              för hela regionen när jag säger att det är viktigt att regeringen
              också är med och stöder forskningen vid Jönköpings tekniska högskola.
              Det är ett av de fyra dotterbolagen i vår organisation.
            </seg>
            <seg xml:id="i-d2a0614756ed2fe9-0">
              Jag vet att Lars Leijonborg och många andra har uttalat sig positivt
              om verksamheten vid Högskolan i Jönköping och vid Jönköpings tekniska
              högskola. Problemet är att högskolan har fått många klappar på
              axeln, men nu är vi i ett skarpt läge. Examinationsrätten har
              sin dynamik. Förslagen i Brändströms utredning är att inte ge
              examinationsrätt för hela vetenskapsområden. Man diskuterar också
              profilområden. Det är en positiv diskussion, och vi är beredda
              att ta den diskussionen. Det finns säkert grund att komma tillbaka
              till det.
            </seg>
            <seg xml:id="i-b00f1bfaaacbf28a-0">
              Diskussionen kan ha sin historia och tidsram. Det som inte kan
              ha en egen tidshorisont är själva budgetfrågorna. Problemet för
              Lars Leijonborg är att frågan inte är ny på bordet. Problemet
              är att frågan har funnits så länge på departementets bord. Frågan
              har skjutits fram av den förra socialdemokratiska regeringen,
              senast i det beslut som Leif Pagrotsky fattade om att tillsätta
              en ny utredning och skjuta på alla frågorna.
            </seg>
            <seg xml:id="i-7db9267a78f55683-0">
              Hela initiativet med att bygga upp forskningsfonden med näringsliv,
              stiftelser, lokala och regionala offentliga aktörer och högskolan
              själv har nått vägs ände. Då tvingas Lars Leijonborg och regeringen
              att välja. Ska vi vara med och stötta initiativet? Ska regeringen
              vara med och stötta forskning som har fått så gott renommé från
              många olika aktörer, Vinnova, Chalmers, KTH, Gjuteriföreningen
              med internationell spetsforskning och tyska Fraunhoferinstitutet?
              Eller ska ett icke-beslut komma i höstens budget inget negativt
              utan bara ett icke-beslut? Det har tyvärr varit historien i den
              här frågan. Det innebär att dagen efter budgetpropositionen läggs
              fram tvingas man börja montera ned forskningen. Det är den reella
              verkligheten. Man kan inte fortsätta utan pengar. Då måste man
              också börja avveckla olika projekt. Det vi alla vet är att det
              blir en signal till forskare och andra samarbetspartner om att
              man måste se sig om efter andra samarbetspartner, andra forskningsmiljöer,
              andra organ att jobba med. Då börjar utvecklingen till en mindre
              kostym. Det blir konsekvensen. Det är därför jag är så orolig
              för att budgetfrågan, om staten ska vara med och stötta forskningen
              vid Jönköpings tekniska högskola, försvinner in i de stora viktiga
              frågorna vi håller på med nu.
            </seg>
            <seg xml:id="i-5996449cc4f9d00b-0">
              Jag delar helt uppfattningen att vi måste ha mer kvalitetsstyrning
              av forskningsanslagen, och vi måste ha mer av kvalitetsprövning
              av de möjligheter som ska finnas. Jag är helt övertygad om att
              i en sådan miljö kommer Högskolan i Jönköping som helhet och Jönköpings
              tekniska högskola att klara sig bra. Om vi inte klarar oss bra
              i den konkurrensen har vi inget mer att hämta. Får vi bara likadana
              spelregler som andra har vi inga problem med detta.
            </seg>
            <seg xml:id="i-4726ca2f7e986a9a-0">
              Nu handlar det om initiativet för Jönköpings tekniska högskola.
              Ett icke-beslut i budgeten i höst kommer att innebära ett aktivt
              beslut från Jönköpings tekniska högskola att det är över, att
              det inte går att dra på frågan längre. Då får vi hitta en mindre
              kostym. Då sänker vi forskningen, som i dag är så framgångsrik,
              som alla hyllar, som alla säger är bra och positiv. Det är det
              problemet jag vill uppmärksamma statsrådet på.
            </seg>
          </u>
          <note type="speaker" xml:id="i-59905abf0d8f481d-0">
            Anf. 5 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-2">
            <seg xml:id="i-6e304161647b5f4e-0">
              Fru talman! Det kanske inte finns så mycket mer att tillägga.
              Hittills har Högskolan i Jönköping haft samma spelregler som alla
              andra. Det har ni utnyttjat på ett mycket framgångsrikt sätt.
              Jag tror att det är precis så det ska förbli. Ni ska ha samma
              goda möjligheter som andra lärosäten. Det ska ni utnyttja med
              all den småländska kreativitet som ni besitter. Då kommer ni framöver,
              liksom tillförne, att visa att ni utför ett utbildningsuppdrag
              från nationell och regional nivå på ett lika utomordentligt sätt
              som ni hittills har gjort. Se optimistiskt på framtiden. Det är
              inte alls så att de företag som ni har byggt upp så fina kontakter
              med behöver vara mindre generösa i framtiden än hittills.
            </seg>
            <seg xml:id="i-9544072c9a24dab7-0">
              Den här frågan kommer inte på något sätt att slarvas bort i Regeringskansliet.
              Å andra sidan har vi en politik i Sverige att det inte är regeringen
              som avgör hur enskilda lärosäten ska utvecklas. Jag har läst en
              rapport som högskolans rektor har skrivit för Globaliseringsrådets
              räkning där en viktig princip är lärosätenas frihet gentemot statsmakterna.
              Jag ska inte peka ut det som händer i Jönköping som viktigare
              än det som händer i Växjö och så vidare. Här ska vi ha ett generellt
              system. Det som ska avgöra är framför allt vilken kvalitet man
              presterar.
            </seg>
            <seg xml:id="i-4751c30b886006bf-0">
              Det fina i kråksången för er del, som gör att den här diskussionen
              kan föras i ett sådant optimistiskt tonläge, är att ni har visat
              att ni har uppnått goda prestationer. För den som håller hög kvalitet,
              precis som jag sade i mitt svar, är framtiden ljus. Systemet riggas
              så att de som lyckas uppnå excellens, som man brukar säga i det
              här sammanhanget, kan räkna med fortsatt stöd från både staten
              och andra bidragsgivare. Det är mina huvudprinciper. Vi ska ha
              ett generellt system. Det ska vara kvalitetsbaserat. Jönköping
              ska tävla på lika villkor som andra. Av dessa tre förutsättningar
              kan man dra slutsatsen att Högskolan i Jönköping går en ljus framtid
              till mötes.
            </seg>
          </u>
          <note type="speaker" xml:id="i-c6c6277066143245-0">
            Anf. 6 STEFAN ATTEFALL (kd):
          </note>
          <u who="stefan_attefall_5bf196" xml:id="i-801de377695f2eeb-2">
            <seg xml:id="i-d538d12838259d6e-0">
              Fru talman! Jag tackar för denna optimistiska prognos från Lars
              Leijonborgs sida. Jag upplever att det finns en stark positiv
              grundsyn på Högskolan i Jönköping och Jönköpings tekniska högskola.
            </seg>
            <seg xml:id="i-dfb881cac394a8c5-0">
              Problemet är att vi har en situation där vi har tagit initiativ
              i Jönköpingsregionen och byggt upp en kvalificerad forskning.
            </seg>
            <seg xml:id="i-08b8f9c84aa6d939-0">
              Formellt sett har staten aldrig beställt den forskningsmiljö
              som har byggts upp i Jönköping. Formellt sett har regeringen ingen
              skyldighet att leverera några forskningsanslag i fasta former
              till Jönköpings tekniska högskola. Men regeringen har en skyldighet
              att ta ansvar för att vara med och stödja det som har byggts upp,
              det egna initiativet. De 210 miljoner vi har skapat under en sjuårsperiod
              tar nu slut. Vi har mjölkat den kon färdigt.
            </seg>
            <seg xml:id="i-0afb16d5d30ae037-0">
              I höstens budget står regeringen inför ett vägval: Ska man vara
              med och stötta projektet vidare med den basfinansiering som alltid
              krävs för att också kunna söka alla de projektmedel som finns
              på olika ställen och de forskningsmedel som finns att söka? Den
              frågan måste regeringen svara på, och svaret måste levereras så
              snart som i höstens budget. Annars tvingas Jönköpings tekniska
              högskola vidta drastiska åtgärder för att anpassa den ekonomiska
              kostymen till verkligheten.
            </seg>
            <seg xml:id="i-275cf24d61249da5-0">
              Om det skulle vara så är problemet att det kommer att vara den
              regering som har skapat förutsättningarna för detta som blir beskylld
              för att inte ha hjälpt till att fortsätta att odla den miljö som
              har skapats. Det är det jag inte vill att min regering ska vara
              med i. Jag vill understryka allvaret i tidsaspekten, för risken
              är bara att vi i välviljans tecken och med behovet att lösa många
              frågor samtidigt inte kan ge ett besked i höst. Kan inte regeringen
              ge ett besked i höst får det dramatiska konsekvenser. Det är det
              allvaret jag vill understryka för statsrådet.
            </seg>
          </u>
          <note type="speaker" xml:id="i-b42caafde6979664-0">
            Anf. 7 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-3">
            <seg xml:id="i-ae734a95ba5a6eee-0">
              Fru talman! Från Jönköpings sida försöker man här bygga upp en
              bild av att man på egen hand har samlat in stora medel och inlett
              en forskning men nu inte kan fortsätta om inte staten tar över
              finansieringsansvaret. Nej då, ni kommer att vara lika duktiga
              framöver som ni har varit hittills på att attrahera andra investerare
              i er forskningsverksamhet.
            </seg>
            <seg xml:id="i-d0a257d460103453-0">
              Alla högskolor kommer att få ett basstöd till forskning det är
              jag övertygad om i det system vi ska introducera. Jönköping kommer
              inte att bli universitet det har jag mycket svårt att tro. Men
              vi är medvetna om den profil som Jönköping har. Vi är väl medvetna
              om det behov av högskoleingenjörer som finns ute på marknaden,
              så vi ser mycket välvilligt på kvalificerad utbildning och forskningsanknuten
              utbildning på det området.
            </seg>
            <seg xml:id="i-7aec6f3cc66aa8a7-0">
              Vi kommer inte att tappa bort Jönköping i någon behandling. Tvärtom
              är Jönköping ständigt i blickfånget för våra ansträngningar att
              bygga ett bättre akademiskt system i det här landet. Så långt
              kan Stefan Attefall vara mycket lugn.
            </seg>
            <seg xml:id="i-2da83fd69bc3d698-0">
              Vi återkommer i forskningspropositionen. Jag vidhåller att jag
              känner stor optimism för framtiden för Högskolan i Jönköping.
            </seg>
          </u>
          <note xml:id="i-3197dd7594f6e275-0">
            Överläggningen var härmed avslutad.
          </note>
          <note xml:id="i-f093bb0aceb3acc0-0">
            3 § Svar på interpellation 2007/08:759 om skevheter i den nya
            antagningen till högskolan
          </note>
          <note type="speaker" xml:id="i-2886317c9ac4a83d-0">
            Anf. 8 Statsrådet LARS LEIJONBORG (fp):
          </note>
          <u who="unknown" next="cont" xml:id="i-4bfd653d28bcb2b2-0">
            <seg xml:id="i-b45228bb47861e07-0">
              Fru talman! Louise Malmström har frågat mig om jag avser att
              verka för att studerande från folkhögskolor och studerande med
              utländska betyg fortfarande ska ha reell möjlighet att komma in
              på högskolan. Vidare har Louise Malmström frågat om jag är beredd
              att ändra de nya urvalsgrupperna om möjligheten för folkhögskolestuderande
              och studerande med utländska betyg att komma in på högskolan.
            </seg>
            <seg xml:id="i-b6948cd30a3a128d-0">
              Högre utbildning ska vara öppen för dem som har intresse och
              förutsättningar för sådan utbildning. Till vissa utbildningar
              finns dock fler behöriga sökande än platser, och då måste ett
              urval göras. Betyg är en viktig urvalsgrund. Vid sidan om betyg
              finns det andra urvalsgrunder, såsom högskoleprovet och av den
              enskilda högskolan bestämda urvalsgrunder. Genom att det finns
              flera vägar in i högskolan finns alltid möjlighet för sökande
              att antas till högre utbildning oavsett bakgrund.
            </seg>
            <seg xml:id="i-8b5671a4fb991104-0">
              När det gäller urval på grundval av betyg kommer platserna att
              fördelas i fyra grupper från och med antagningen till höstterminen
              2010. Syftet med denna indelning, som den socialdemokratiska regeringen
              fattade beslut om, är bland annat att minska incitamenten till
              konkurrenskomplettering i gymnasial vuxenutbildning.
            </seg>
            <seg xml:id="i-751e66f5e7d288c2-0">
              Sökande med studieomdöme från folkhögskola och sökande med betyg
              från utländsk utbildning kan varken tillgodoräkna sig meritpoäng
              eller konkurrenskomplettera. Mot den bakgrunden har denna regering
              liksom den föregående gjort bedömningen att dessa sökande ska
              konkurrera i egna urvalsgrupper. Platserna fördelas mellan grupperna
              i förhållande till antalet behöriga sökande i varje grupp.
            </seg>
            <seg xml:id="i-60be95f44b76090b-0">
              Slutligen vill jag säga att jag kommer att följa effekterna av
              de nya tillträdesreglerna noga och vid behov överväga åtgärder.
            </seg>
          </u>
          <note xml:id="i-321a8e17824cecdc-0">
            Då Louise Malmström, som framställt interpellationen, anmält
            att hon var förhindrad att närvara vid sammanträdet medgav andre
            vice talmannen att Göran Persson i Simrishamn i stället fick delta
            i överläggningen.
          </note>
          <note xml:id="i-b76330fe10890093-0">
            Anf. 9 GÖRAN PERSSON i Simrishamn (s):
          </note>
          <u who="unknown" prev="cont" xml:id="i-11a5436ff350e803-0">
            <seg xml:id="i-a991e506a0f62394-0">
              Fru talman! Vad gäller folkhögskolan vill jag först läsa ur Folkbildningsrådets
              broschyr:
            </seg>
            <seg xml:id="i-f98f5c509396d2dc-0">
              Utmärkande för folkhögskolans undervisning är att man ofta arbetar
              med temastudier och projektarbeten. Här är kursdeltagarnas erfarenhet
              av arbets- och samhällsliv en stor tillgång för arbetet.
            </seg>
            <seg xml:id="i-f29b9cf819205866-0">
              Det är av den anledningen som jag tar emot svaret. Jag skrev
              inte själv någon interpellation, eftersom jag såg att Louise Malmström
              hade ställt den här.
            </seg>
            <seg xml:id="i-fac02d4038657e56-0">
              Fru talman! Den av staten sedan tidigare inrättade särskilda
              kvotgruppen för folkhögskolestuderande har under alla år visat
              sig vara en välkommen väg för dem som av olika skäl inte kunnat
              eller orkat fullfölja den traditionella gymnasievägen till högre
              utbildning.
            </seg>
            <seg xml:id="i-396ad7eeaa9164d6-0">
              Folkhögskolornas elever har upplevt det extra stöd som samhället
              erbjudit som mycket positivt samtidigt som antalet platser i kvoten
              varit så litet att det i realiteten inte varit avgörande för att
              snedvrida konkurrensen om platser på högskolorna. De nya tillträdesregler
              som ska träda i kraft år 2010 kommer att få negativa konsekvenser
              för de små urvalsgrupperna, det vill säga sökande med studieomdöme
              från folkhögskola respektive sökande med utländska betyg. Detta
              blir följden av att sökande som konkurrenskompletterat vid komvux
              blir behöriga i båda urvalsgrupperna för gymnasiebetyg. Motsvarande
              gäller för dem som kompletterat vid folkhögskola.
            </seg>
            <seg xml:id="i-89a255b98dcac7fd-0">
              Vid en strikt proportionell fördelning kommer sålunda sammantaget
              fler platser att tilldelas studerande med svenska gymnasiebetyg
              än de små urvalsgrupperna. Även mindre förskjutningar i förhållandet
              mellan urvalsgrupperna kan få stora konsekvenser för de små.
            </seg>
            <seg xml:id="i-17e8fea7ede9d778-0">
              Fru talman! I nuläget är det knappt 1 000 studerande som kommer
              in på högskolan via folkhögskolekvoten. Det ska jämföras med att
              det är ca 13 000 deltagare som läser på allmänna kurser och som
              har målet att komma in på högskolan.
            </seg>
            <seg xml:id="i-2530f57826c23fe7-0">
              Om kvoten skulle minska med några hundra platser skulle det drabba
              de folkhögskolestuderande på ett mycket olyckligt sätt. Dels kommer
              det i realiteten att finnas färre platser för folkhögskolestuderande.
              Dels reducerar samhället kraftigt det stöd som uppfattats som
              en viktig signal om omsorg om de utsatta i samhället. Detta sker
              i en tid när vi i Sverige satsar alltmer på att göra samhället
              tillgängligt för alla och i övriga sammanhang betonar allas lika
              värde.
            </seg>
            <seg xml:id="i-990680a615284f15-0">
              Folkbildningen tar i dag hand om och erbjuder utbildning till
              ett växande antal elever i samhället som drabbats av psykiska,
              sociala eller funktionella hinder av olika slag. Jag tycker därför
              att det är mycket olyckligt att den nya urvalsgruppen för sökande
              tränger undan sökande som valt en alternativ väg till högre studier
              via folkhögskolan.
            </seg>
            <seg xml:id="i-270247a0c8ad5f1f-0">
              Varken jag, folkhögskolorna, Folkbildningsrådet eller Högskoleverket,
              som har reagerat, tror att detta var avsikten med förändringen.
              Mycket stora protester har kommit in. Jag har haft personliga
              kontakter speciellt med de skånska folkhögskolorna, Önnestad,
              Skurup, Nordvästra Skåne, Österlen med flera.
            </seg>
            <seg xml:id="i-4c4dd243102361e5-0">
              Vi menar alla att man inte kan avvakta effekterna av de nya reglerna
              innan man vidtar åtgärder. Utbildningar börjar i höst, och tiden
              går fort. Jag undrar: Varför ska vi vänta, statsrådet?
            </seg>
          </u>
          <note type="speaker" xml:id="i-90397d29b9052c5e-0">
            Anf. 10 Statsrådet LARS LEIJONBORG (fp):
          </note>
          <u who="unknown" next="cont" xml:id="i-4bfd653d28bcb2b2-1">
            <seg xml:id="i-00b99678585dc58d-0">
              Fru talman! För denna debatt gäller att vi är överens i vår uppskattning
              av folkhögskolornas verksamhet. Det problem vi talar om är så
              att säga gemensamt för både den gamla och den nuvarande regeringen.
              Båda har säkert med de bästa intentioner försökt skapa system
              för antagning till högskolan, och då har den konsekvens som vi
              här talar om uppstått.
            </seg>
            <seg xml:id="i-bf68381d17df5a44-0">
              Jag tycker att det är bra att tusentals människor, en hel del
              av dem yngre, varje år väljer att studera på folkhögskola. De
              kan ha olika bakgrund, men för väldigt många gäller att den tid
              de tillbringar på folkhögskola innebär en personlig växt och en
              nystart i livet. I många fall blir det naturligt att efter tiden
              på folkhögskolan studera vidare på högskolan.
            </seg>
            <seg xml:id="i-abb95ba9504733dd-0">
              Det talas här om att av de 12 00013 000 som läser allmän kurs
              på folkhögskola är det 1 000 som går vidare. Vi ska då komma ihåg
              att det säkert är väldigt många fler. För det första är det många
              högskoleutbildningar där man inte fyller platserna, så där kommer
              alla in. För det andra har den som börjar på folkhögskola ofta
              en historia. Man kanske har ett gymnasiebetyg som räcker för att
              komma in på något ställe där man vill studera vidare. Under tiden
              på folkhögskola är det heller inte ovanligt att man också deltar
              i högskoleprovet och kommer in den vägen.
            </seg>
            <seg xml:id="i-3c1c0b93db977701-0">
              Jag tycker ändå att det är rätt att det finns en speciell kvotgrupp
              för dem som söker direkt från folkhögskola. Tills vidare har jag
              inte lyckats fundera ut någon bättre lösning än att den gruppens
              storlek är proportionell till antalet sökande. För dagen ser jag
              inte riktigt någon bättre lösning på frågan.
            </seg>
            <seg xml:id="i-0a9fe797b183dea2-0">
              Då kvarstår frågeställningen: Hur stort är problemet? Är det
              väldigt många som pluggar på folkhögskola och vill gå vidare till
              högskolan men hindras? Vi har inte någon exakt kvantitativ bedömning
              av det, men vår allmänna bild är att det finns alternativa vägar
              till högskolan som rimligen i de allra flesta fall bör kunna lösa
              problemet i det individuella fallet.
            </seg>
            <seg xml:id="i-79acc001b8ead6e0-0">
              För dagen kan jag alltså inte förutskicka någon reform, men eftersom
              vi har denna positiva syn på att människor ibland väljer att plugga
              på folkhögskola ska vi naturligtvis följa frågan väldigt noga.
            </seg>
          </u>
          <note xml:id="i-acf485232dbb853c-0">
            Anf. 11 GÖRAN PERSSON i Simrishamn (s):
          </note>
          <u who="unknown" prev="cont" xml:id="i-11a5436ff350e803-1">
            <seg xml:id="i-f18544d117cf5a6a-0">
              Fru talman! Vi överens om det viktiga i folkhögskolestuderandes
              möjligheter att komma vidare till högskolan. Statsrådet skriver
              i en mening i svaret: Högre utbildning ska vara öppen för dem
              som har intresse och förutsättningar för sådan utbildning. Det
              har visat sig att de som kommer från folkhögskolan har ett oerhört
              motiverat sätt när de går in på högskolan.
            </seg>
            <seg xml:id="i-c53edf76ed440dd9-0">
              Det är därför som man reagerar nu. Alla instanser reagerar, även
              Högskoleverket. Högskoleverket har kommit med en analys och ett
              förslag om att göra detta annorlunda, nämligen att man skulle
              nu ska jag inte gå in i så mycket teknikaliteter gå från två till
              tre steg och lägga ihop de två första grupperna med gymnasiebetyg,
              för att på så vis få en mer rättvis fördelning av grupp tre och
              fyra, alltså de med utländska betyg respektive folkhögskolebetyg.
            </seg>
            <seg xml:id="i-853135027e68daab-0">
              Det finns en överhängande risk för att de som söker med folkhögskoleomdöme
              inte kommer att tilldelas en enda plats på vissa utbildningar.
              Det är den bedömning man gör på Folkbildningsrådet. För vissa
              utbildningar kan man kanske inte bedömas.
            </seg>
            <seg xml:id="i-eac48946e335192e-0">
              Varför är man då så angelägen? Jag vill upprepa att det finns
              olika faktorer som påverkas av det här. Ungdomar som av olika
              anledningar har fallit ur ramen får det ännu svårare att komma
              tillbaka. Deltagare med psykosociala faktorer, som behöver extra
              stöd för att gå vidare, får sämre möjligheter. Långtidssjukskrivnas
              och arbetslösas möjlighet att gå vidare blir ännu sämre. Övriga
              funktionshindrade får försämrade möjligheter.
            </seg>
            <seg xml:id="i-d6800b03e6ba2f92-0">
              Möjligheterna för vuxna invandrare personer som är för gamla
              för att börja på gymnasiet efter sfi blir sämre. Integration och
              studier i folkhögskolemiljö ger i många fall mycket bra resultat.
              Dessa människor måste ha ett incitament för att läsa vidare det
              livslånga lärandet.
            </seg>
            <seg xml:id="i-c556f38e721d96ff-0">
              Här talas det också om att vi kanske ska behöva byta arbetsgivare
              ett par gånger i livet. Då måste det finnas en väg och ett sätt
              att utjämna klyftorna så att alla ska ha möjlighet att gå vidare
              och komma in på högskolan. Därför reagerar vi mot det här sättet,
              speciellt när Högskoleverket säger att högskolan i sina tillämpningsföreskrifter
              skulle kunna anvisa en modell där man går över från två steg till
              tre. Från Högskoleverket anser man att det är ett rimligt sätt
              att tolka och tillämpa föreskrifterna.
            </seg>
            <seg xml:id="i-e36ab9f80ac5595a-0">
              Nu vet vi att det är sent på året, men det hade ändå varit en
              önskan att man på något sätt kunde ha gett en sådan anmodan till
              högskolan att göra på detta sätt.
            </seg>
          </u>
          <note type="speaker" xml:id="i-88a99ee9239cba5f-0">
            Anf. 12 MIKAEL DAMBERG (s):
          </note>
          <u who="mikael_damberg_567c84" xml:id="i-f307e4703bd9a716-0">
            <seg xml:id="i-cc13063e5f7f796f-0">
              Fru talman! Jag tycker att det här är en viktig interpellation.
              Göran Persson har på ett mycket tydligt sätt beskrivit den oro
              och de problem som folkhögskolorna upplever i dag i sin verksamhet
              när de ser effekterna av förändringarna. Jag uppfattar att statsrådet
              och vi är överens om att det här är något som vi inte riktigt
              har förutsett, planerat eller tyckt vara den mest önskvärda utvecklingen.
            </seg>
            <seg xml:id="i-4ddcb1bf7d3e02b2-0">
              Jag är glad över att vi har en gemensam problembeskrivning. Då
              blir frågan: Att statsrådet inte nu har ett förslag som kan lösa
              detta är fullt rimligt, men är statsrådet beredd att pröva de
              förslag från bland andra Högskoleverket som ändå finns på bordet?
            </seg>
            <seg xml:id="i-becf337345ca5e1c-0">
              Vad är det som gör att Högskoleverkets lösning på problemet är
              utesluten för ministern? Vad är det som gör att Högskoleverket
              tänker fel när de vill lösa upp situationen och har förespråkat
              en lösning som skulle klara detta?
            </seg>
            <seg xml:id="i-0be4f9d3143fdf56-0">
              Jag tycker att man ska lyssna på både Högskoleverket och Folkbildningsrådet.
              Även om statsrådet inte har ett besked i själva sakfrågan till
              kammaren nu borde statsrådet i dag kunna ge besked om att man
              kommer att titta på den här frågan och lösa den på något sätt,
              så snart det bara är möjligt.
            </seg>
          </u>
          <note type="speaker" xml:id="i-f5a63451b077d1a3-0">
            Anf. 13 Statsrådet LARS LEIJONBORG (fp):
          </note>
          <u who="unknown" next="cont" xml:id="i-4bfd653d28bcb2b2-2">
            <seg xml:id="i-cb146ae86a2188c6-0">
              Fru talman! Göran Persson talade om vilket spelsystem som ska
              användas i den här debatten. Det är uppenbart att Socialdemokraterna
              nu förstärker sin offensiv i just den här debatten. Men jag tror
              att vi alla känner för att lämna alla fotbollsmetaforer utanför
              debatten just i dag.
            </seg>
            <seg xml:id="i-cee3a5977b37b9f8-0">
              Det är så här: Vi grubblar mer eller mindre ständigt på antagningssystemet
              för högskolan. De frågorna är så svåra, och det påverkar både
              högskolan och i ännu högre grad de utbildningssystem som finns
              under högskolan. Just i dag fokuserade vi på folkhögskolan, men
              det berör också gymnasiet, komvux och faktiskt också utbildningar
              i andra länder, eftersom det finns en kvotgrupp för studenter
              med betyg från andra länder.
            </seg>
            <seg xml:id="i-79a3f8fe7989a696-0">
              Det finns ett gammalt uttryck som heter att hur man än vänder
              sig har man ändan bak. Riktigt så illa är det väl inte i det här
              fallet, men vi har ändå genom åren lärt oss att om man tittar
              mycket på ett problem och försöker lösa det händer det inte sällan
              att man skapar ett par nya problem någon annanstans. Allt detta
              med konkurrenskomplettering är ett exempel på det. Själva tankegången
              är i förstone väldigt bra, alltså att om man av något skäl har
              haft problem och vill stärka sin ställning i utbildningssystemet
              kan man öka sin konkurrenskraft.
            </seg>
            <seg xml:id="i-e30439fdf539fa82-0">
              Det låter väldigt bra. Men man kan då se konsekvenserna av det.
              Det kanske leder till att ens ansträngningar till exempel i gymnasiet
              avtar för att man vet att man har den här smitvägen, som den också
              kan kallas. Det skapar vissa problem.
            </seg>
            <seg xml:id="i-3542984a2e7e7d4a-0">
              Med det här exemplet vill jag säga att man ska akta sig för att
              improvisera fram lösningar. Om vi ska ändra någonting måste det
              vara väldigt noga genomtänkt.
            </seg>
            <seg xml:id="i-460f6bf9597d0704-0">
              Då vill jag kanske förtydliga mig apropå den preciserade fråga
              som Mikael Damberg ställer. Vi följer detta mycket noga. Vi har
              med intresse också tittat på Högskoleverkets tankar. Vi har inte
              på något sätt avskrivit den här frågan. Men för dagen tycker vi
              inte att det finns något uppenbart bättre system än det som den
              socialdemokratiska regeringen lade fram och som vi i de här delarna
              i huvudsak har låtit ligga oförändrade.
            </seg>
            <seg xml:id="i-ecbffc80c22c8659-0">
              Men svaret är att vi är väl medvetna om de här frågornas vikt.
              Vi följer dem mycket noga. Med stor sannolikhet kommer vi att
              återkomma till riksdagen med de här frågorna senare, men vad det
              ska innebära är vi för närvarande inte på det klara med.
            </seg>
          </u>
          <note xml:id="i-ce333c247052ddeb-0">
            Anf. 14 GÖRAN PERSSON i Simrishamn (s):
          </note>
          <u who="unknown" prev="cont" xml:id="i-11a5436ff350e803-2">
            <seg xml:id="i-58b941ca37c4387c-0">
              Fru talman! Det stämmer. Det är helt korrekt att min regering,
              Socialdemokraterna, hade ett förslag uppe, men det var inte färdigarbetat.
              Det var inte heller framlagt. Problematiken hade inte belysts
              som den nu har belysts, speciellt av Folkbildningsrådet och inte
              minst Högskoleverket som då har insett de här konsekvenserna.
              De är troligtvis inte avsedda, så det är inte det vi vill påpeka.
            </seg>
            <seg xml:id="i-3bd10188e71b28e0-0">
              Man har ändå försökt påverka när det gäller att komma fram här,
              eftersom man också ser, vilket är det allra värsta, att de folkhögskolestuderande
              kanske inte alls kan räkna med att komma in på vissa utbildningar.
              Det känns lite skrämmande.
            </seg>
            <seg xml:id="i-7bbc5e8fb8c63576-0">
              Det här gör också att det blir svårare för vuxenstuderande. Folkhögskolestuderande
              är ju en speciell grupp. Jag har redogjort för det tidigare och
              tänker inte upprepa mig. Men villkoren för lågutbildade och vuxenstuderande
              har ju försämrats de senaste åren. Bidragen till komvux har dragits
              ned rejält, och i stället för att fördelas efter behov får kommunerna
              olika bidrag och så vidare. Jag tänker på åtgärder som rör rekryteringsbidraget.
              Inte minst får detta med 25:4-regeln konsekvenser. Jag tänker
              på studerandevillkoret i a-kassan och en del arbetsmarknadsutbildningar.
            </seg>
            <seg xml:id="i-69c2b1e1aea51dcf-0">
              När det gäller den chans man har när man studerar på folkhögskolan
              känns det lite bisarrt att man nu kommer med ett förslag, att
              vi inte kan ta det på än mer allvar.
            </seg>
            <seg xml:id="i-8ef7a9d2fb806f2c-0">
              Samtidigt är jag glad att man på departementet säger att man
              inte har stängt dörren och skåpet, att man ska jobba vidare med
              det och följa det. Det gäller bara att man liksom är med på noterna
              från början.
            </seg>
            <seg xml:id="i-aec7114db8f920fb-0">
              Nu kommer det också signaler om, i den här lärarutredningen,
              att man eventuellt tänker avskaffa folkhögskollärarprogrammet.
              Det gör mig ännu mer orolig. Den debatten ska jag inte ha här
              i dag. Men jag är lite bekymrad över folkhögskolorna och deras
              framtid vad gäller otroligt studiemotiverade studenter.
            </seg>
          </u>
          <note type="speaker" xml:id="i-c1857c416637d0cd-0">
            Anf. 15 MIKAEL DAMBERG (s):
          </note>
          <u who="mikael_damberg_567c84" xml:id="i-f307e4703bd9a716-1">
            <seg xml:id="i-ca6023ea2e0acc9c-0">
              Fru talman! Jag vill börja med att säga att det fortfarande är
              bra att vi är överens om en problembild och att vi borde hitta
              en lösning på detta. Däremot blir jag lite mer orolig när jag
              hör statsrådet tala.
            </seg>
            <seg xml:id="i-ed8d6db444efbd4b-0">
              Intagningssystem är komplicerade, och man måste se alla konsekvenser.
              Jag delar helt och hållet den bilden, men man måste också se människorna
              i systemet.
            </seg>
            <seg xml:id="i-718f93a739a07ff4-0">
              Om vi då har en grupp studenter och elever som går på folkhögskolor
              måste vi se deras verklighet.
            </seg>
            <seg xml:id="i-30b7477c122bf7d4-0">
              Min erfarenhet av Högskoleverket är inte att de improviserar
              fram förslag. Jag tycker att de förslag som de lägger fram och
              de lösningar på problem som de presenterar ofta är väldigt genomtänkta
              och genomarbetade.
            </seg>
            <seg xml:id="i-57ca34e6b7c68e3a-0">
              Nu har Högskoleverket levererat ett förslag som skulle kunna
              lösa upp det här och som de anser är mer i linje med vad som var
              tänkt med reformen. Då hoppas jag verkligen att ministern också
              menar allvar när han säger att han inte har avvisat det här utan
              är beredd att titta vidare på andra lösningar.
            </seg>
            <seg xml:id="i-44e1a7e034842d04-0">
              Jag är lite orolig när statsrådet beskriver konkurrenskomplettering.
              Det är faktiskt ett ord som jag väldigt sällan hör i folkhögskolor.
              Det är väldigt sällan jag hör elever som går på folkhögskolor
              säga: Jag är ute och konkurrenskompletterar.
            </seg>
            <seg xml:id="i-d6fb9bc290f0adeb-0">
              Den diskussionen har vi haft kring komvux. Vi har täppt till
              många av de luckor som fanns för att vi gemensamt i Sveriges riksdag
              inte har tyckt att det automatiskt ska vara vart fjärde eller
              femte år på gymnasiet i komvux. Det är en diskussion. Men de som
              väljer att studera på folkhögskolor tar ofta en andra chans eller
              kanske en tredje chans att komma igen.
            </seg>
            <seg xml:id="i-a4fcb57e89a0873d-0">
              Om då bilden är att dörrarna mer eller mindre är stängda för
              vidare studier om man tar den här chansen och satsar på att komma
              igen är det en ganska allvarlig signal. Det är lite i linje med
              den neddragning som ni har gjort ni har dragit ned på komvux och
              annat att man stänger dörrarna för den här andra chansen.
            </seg>
            <seg xml:id="i-ab2c20700ee78f5c-0">
              Jag skulle vilja att ni för er egen trovärdighets skull löser
              den här frågan, så att det inte blir en ideologisk politisk fråga
              utan att vi faktiskt ser människorna och inte bara systemet.
            </seg>
          </u>
          <note type="speaker" xml:id="i-3fecf642e062b50b-0">
            Anf. 16 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-4">
            <seg xml:id="i-787f26aae2b9651a-0">
              Fru talman! Jag ska arbeta i den anda som nu senast Mikael Damberg
              talade om. Jag vill för tydlighetens skull säga att det, när jag
              talade om konkurrenskomplettering, var ett parallellt resonemang
              som inte syftade på folkhögskolor.
            </seg>
            <seg xml:id="i-5d0787c2b9574eff-0">
              Jag tror, precis som Mikael Damberg, att det är mycket ovanligt
              att någon börjar på folkhögskola i syfte att konkurrenskomplettera.
            </seg>
            <seg xml:id="i-3ca5eeb9745217b2-0">
              Sedan gäller det den generella frågan. Göran Persson formulerade
              det så att han var orolig för folkhögskolornas framtid. Jag tycker
              att vi gemensamt ska försvara folkhögskolornas framtid. I ett
              i övrigt mycket strömlinjeformat utbildningssystem erbjuder nämligen
              folkhögskolor ett alternativ för människor som av ett eller annat
              skäl behöver den skolformen. Ofta drivs folkhögskolorna också
              av ideella huvudmän, vilket jag tror kan vara ett värdefullt komplement
              i det totala systemet.
            </seg>
            <seg xml:id="i-9263e77fd1b949ee-0">
              Jag tycker att vi ska vara glada för att vi har många fina folkhögskolor
              i detta land, och de som går där ska naturligtvis vara mycket
              välkomna in i högskolan. Precis som Göran Persson säger visar
              de ofta där att de gör bra ifrån sig. Låt oss gemensamt försvara
              folkhögskolorna!
            </seg>
            <seg xml:id="i-d8e0ddb9c470c4df-0">
              Min bild för dagen är inte att detta nya antagningssystem på
              något dramatiskt sätt försämrar förutsättningarna för folkhögskolor.
              Men, än en gång, vi studerar detta. När vi har ytterligare fakta
              på bordet kommer vi att på nytt ta ställning till den här frågan
              och eventuellt återkomma med förslag.
            </seg>
          </u>
          <note xml:id="i-3197dd7594f6e275-1">
            Överläggningen var härmed avslutad.
          </note>
          <note xml:id="i-c513aa4ae05022a0-0">
            4 § Svar på interpellation 2007/08:762 om högskolans dimensionering
            och det ökande söktrycket
          </note>
          <note type="speaker" xml:id="i-a3b986cc3e0a2689-0">
            Anf. 17 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-5">
            <seg xml:id="i-8379b12494732997-0">
              Fru talman! Mikael Damberg har frågat mig om jag avser att ompröva
              neddragningen av antalet utbildningsplatser på universitet och
              högskolor nu när söktrycket på utbildningarna ökar. Dessutom har
              Mikael Damberg frågat om jag avser att agera för att bättre tillgodose
              näringslivets och den offentliga förvaltningens behov av välutbildad
              arbetskraft.
            </seg>
            <seg xml:id="i-7672e2db2c4f841f-0">
              När det gäller antalet utbildningsplatser i förhållande till
              det ökade antalet sökande har jag tidigare svarat på en interpellation
              från Mikael Damberg med exakt samma innehåll. Mitt svar kvarstår.
              Regeringen anser att kvaliteten i utbildningen ska prioriteras
              före kvantiteten. Innan en fortsatt utbyggnad genomförs måste
              därför resurser satsas för att till exempel öka lärartätheten
              och andelen disputerade lärare.
            </seg>
            <seg xml:id="i-fd76f8da1c90c15f-0">
              Fortfarande finns utrymme på universitet och högskolor att ta
              emot fler studenter. Trots att antalet sökande glädjande nog har
              ökat till bland annat ingenjörsutbildningarna kommer det även
              denna höst att finnas fler utbildningsplatser på de flesta program
              och kurser än det finns sökande.
            </seg>
            <seg xml:id="i-ef6c0ded0ac99a35-0">
              Till detta kan läggas att ökningen av antalet sökande inför höstterminen
              2008 till största del består av utländska sökande. Tidigare erfarenheter
              säger att en majoritet av den kategorin sökande inte påbörjar
              studier i Sverige.
            </seg>
            <seg xml:id="i-1bf91a1d59c0d247-0">
              När det gäller arbetskraftsbehovet i näringslivet och den offentliga
              förvaltningen står den högre utbildningen redan i dag för en stor
              och viktig del av tillgången på välutbildad arbetskraft. Universitet
              och högskolor uppfyller till stor del sitt uppdrag att erbjuda
              utbildningar utifrån studenternas efterfrågan och arbetsmarknadens
              behov.
            </seg>
            <seg xml:id="i-cfc864944ed1a3a0-0">
              Jag kan inte föregå de förslag som regeringen överväger att presentera
              i kommande propositioner, men jag vill ändå lyfta fram att det
              inom Regeringskansliet bereds insatser riktade mot flera nivåer
              i utbildningssystemet och som syftar till att förbättra tillgången
              på välutbildad arbetskraft inom områden där det finns en efterfrågan
              på arbetsmarknaden. Det rör sig bland annat om åtgärder för att
              förbättra förutsättningarna för att öka rekryteringsunderlaget
              till tekniska utbildningar och om organiseringen av den kvalificerade
              yrkesutbildningen så att denna i större utsträckning styrs mot
              arbetslivets behov av rätt kompetens med hög kvalitet.
            </seg>
          </u>
          <note type="speaker" xml:id="i-b5d7c895967f0b49-0">
            Anf. 18 MIKAEL DAMBERG (s):
          </note>
          <u who="mikael_damberg_567c84" xml:id="i-f307e4703bd9a716-2">
            <seg xml:id="i-aed733168da85c4e-0">
              Fru talman! Jag vill tacka statsrådet för svaret. Precis som
              statsrådet antyder är det här inte en helt ny fråga. Vi har diskuterat
              den här frågan tidigare, men återigen har det kommit ny statistik
              som föranledde mig att skriva en interpellation. Verket för högskoleservice
              visar att det är en ökning med 13 procent av de sökande till höstterminen
              2007 till universitet och högskoleutbildningar.
            </seg>
            <seg xml:id="i-e0e1b6d2fd478c86-0">
              Det är i grunden något positivt. Högskoleverket har kommenterat
              det med att säga att orsakerna till det ökade söktrycket säkert
              är flera olika. Det ena är att det är en alltmer osäker arbetsmarknad.
              Unga människor vill bättra på sina utbildningar, eftersom det
              leder till jobb. Det handlar också om flera internationella studenter
              som söker till Sverige. Det är positivt att svensk högskoleutbildning
              har så pass bra kvalitet att internationella studenter vill söka
              sig hit. Det handlar också om växande ungdomskullar.
            </seg>
            <seg xml:id="i-32281a349d833efd-0">
              Universitetskansler Anders Flodström går ett steg längre och
              säger att han tror att det finns ett trendbrott i söktrycket,
              att söktrycket nu ökar på universitet och högskolor. Allt det
              här tycker jag i grunden är väldigt positivt. Jag tror att en
              välutbildad befolkning är något oerhört viktigt för Sverige när
              vi ska möta en internationell konkurrens.
            </seg>
            <seg xml:id="i-11c561a2603ab5fe-0">
              Vi vet också nu när arbetsmarknaden vänder nedåt och osäkerheten
              ökar att de unga människor som väljer att studera på högskolor
              och universitet lättare får jobb, bättre jobb och högre betalt
              än andra grupper. Så det är klart att det är viktigt för Sverige
              och för de unga människor som får den chansen.
            </seg>
            <seg xml:id="i-9b3e8f2c6ec3313d-0">
              Vi har haft diskussioner tidigare om varför regeringen har valt
              att använda antalet platser som något slags sparbeting. Alla nya
              reformer har egentligen finansierats med färre platser. Det har
              varit den trend som vi har sett hittills.
            </seg>
            <seg xml:id="i-8f94545050b8b938-0">
              Ett argument när vi har haft den här diskussionen tidigare har
              varit att om söktrycket ökar, om fler vill studera på högskolan
              och osäkerheten på arbetsmarknaden ökar är regeringen beredd att
              ompröva det här. För då kan det behövas fler högskoleplatser.
            </seg>
            <seg xml:id="i-1d55e55552c9ff95-0">
              Jag tycker egentligen att det resonemanget är ganska kortsiktigt.
              Jag skulle önska att en högskoleminister i Sverige skulle se till
              industrins och den offentliga sektorns kompetensbehov och säga
              att vi tror att det här är viktigt för vårt land, att vi måste
              locka fler människor att studera på universitet och högskolor.
            </seg>
            <seg xml:id="i-c6744967fd5b69e6-0">
              Det handlar inte bara om dem som säger sig vilja göra det i dag.
              Det är ganska många. 60 procent av dem som går på gymnasiet säger
              sig vilja gå till högre utbildning senare. Att dra ned på platserna
              som den här regeringen har gjort är, som jag ser det, en väldigt
              kortsiktig politik. Det har vi också pratat om förut.
            </seg>
            <seg xml:id="i-5d459bf1552e3289-0">
              Lars Leijonborg säger att på lång sikt är Socialdemokraternas
              inriktning rätt, men på kort sikt måste vi dra ned. Jag tror att
              det är farligt att bedriva kortsiktig utbildningspolitik. Jag
              tror att man ska tänka väldigt långsiktigt.
            </seg>
            <seg xml:id="i-44ff0eb6c954849a-0">
              Men det finns positiva saker i det här svaret också. Vid sidan
              av att man inte gör någon omprövning, vilket är negativt, finns
              det diskussioner om att man nu ska börja titta på att rikta flera
              insatser mot att förbättra tillgången på arbetskraft där det finns
              en efterfrågan. Det är exakt det vår senaste budget innehåller:
              Riktade högskoleutbildningar till de branscher och sektorer som
              verkligen skriker efter arbetskraft i dag och där söktrycket är
              stort. Det går att göra mycket inom ramen för den högskolepolitik
              vi har i dag.
            </seg>
            <seg xml:id="i-1196ecf2812f2a8f-0">
              Vi har saknat de initiativen från regeringen. Vi har också inrättat
              en kompetenskommission från Socialdemokraternas sida. Vi lägger
              in 1 miljard kronor för att kunna jobba just med att klara bristyrkena
              i vårt land.
            </seg>
            <seg xml:id="i-895ece78343668ed-0">
              Det finns en liten hänvisning här till att man ska göra något
              på de tekniska utbildningarna för att öka rekryteringen. Jag tycker
              att det är positivt. Det är en första liten signal om att regeringen
              ser att man kanske ska jobba förebyggande också med att öka rekryteringen.
            </seg>
            <seg xml:id="i-3ad71c6b08f068ad-0">
              Men min fråga kvarstår: När har vi nått ett sådant läge att högskoleministern
              de facto är beredd att förespråka en utbyggnad av antalet platser
              på högskolan?
            </seg>
          </u>
          <note type="speaker" xml:id="i-a3de1bc7654b434e-0">
            Anf. 19 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-6">
            <seg xml:id="i-5fdcf2f11281279b-0">
              Fru talman! Även om vi, som sagt, har haft den här debatten förut
              kan jag väl vara generös och säga, även om det är dagen före midsommarafton,
              att jag tycker att det är bra att Mikael Damberg då och då återkommer
              till den här frågan. Det är klart att den är fruktansvärt viktig.
              Det är viktigt att vi har en akademisk utbildning som når många
              och att de som vill studera på högskola har möjlighet att göra
              det om de har rimliga förutsättningar.
            </seg>
            <seg xml:id="i-b68e69d7100ec1b3-0">
              Mikael Damberg talar om ny statistik. Får jag nämna en siffra?
              Vi vill ju gärna tro att vi har nått ett trendbrott. Det var inget
              egenvärde att antalet sökande minskade under ett par år, även
              om vi från borgerligt håll påpekade att det finns ett samband
              när det gäller läget på arbetsmarknaden.
            </seg>
            <seg xml:id="i-1f0effa52f7ea92b-0">
              Det finns de som pluggar vidare för att de inte får ett jobb.
              Det är naturligtvis ingen stor nackdel om de slutar på högskolan
              och tar jobb i stället. Det är bättre för dem själva, för det
              är det de vill. Det kan vara bättre för samhället också. Så den
              nedgången var inget att bekymra sig över.
            </seg>
            <seg xml:id="i-8cb29059bea62398-0">
              Men om intresset i största allmänhet vek vad gäller högre utbildning
              skulle det vara bekymmersamt. Nu finns det tecken på att det söktrycket
              ökar.
            </seg>
            <seg xml:id="i-cf72694734ae2972-0">
              Nu ska jag komma till en intressant siffra i sammanhanget. Även
              för 2007, av naturliga skäl det sista året vi kan ha en fullständig
              bild av, är det ett större belopp än någonsin som högskolorna
              i det system vi har är återbetalningsskyldiga till staten för
              att de har fått pengar för att bedriva utbildning men inte har
              producerat den utbildningen. Det beloppet uppgick 2007 till över
              1 ½ miljard.
            </seg>
            <seg xml:id="i-0c3a8b36840c2c58-0">
              Det är en bild av att det finns mycket tomma platser i systemet.
              Så bilden att vi har skurit ned mycket och att det hotar möjligheterna
              till högre studier stämmer i stort sett inte.
            </seg>
            <seg xml:id="i-ebc00e2170a9904d-0">
              Det är en explosion av sökande från andra länder. Den explosionen
              har i huvudsak en teknisk orsak, nämligen att vi för första gången
              har möjliggjort sökande via Internet. Det sägs att Sverige är
              det enda land i världen där man kan söka via Internet enbart.
              Det har skapat en del svårigheter att hantera alla ansökningar,
              men det viktiga i det sammanhanget, och det är också det jag säger
              i svaret, är att vi vet av erfarenhet att en hel del av dem som
              söker från andra länder söker i många länder. I praktiken kommer
              de inte hit. Så siffran 13 procent är uppblåst. Den är inte reell.
            </seg>
            <seg xml:id="i-86660db29a5d6f5d-0">
              Mikael Damberg sade i förbigående att vi har finansierat de flesta
              reformer med neddragning av högskoleplatser. Det är en våldsam
              överdrift. De neddragningar som har skett är mycket marginella.
              Vi gjorde en besparing nu för 2008, men till allra största delen
              drabbade den tomma platser. I realiteten var det ingen besparing.
            </seg>
            <seg xml:id="i-200a3c67b8455827-0">
              Jag har i den delen en helt annan bild än Mikael Damberg. Däremot
              är vi överens om att vi ska dimensionera högskolan så att alla
              som vill och har rimliga förutsättningar ska kunna läsa på högskolan.
            </seg>
          </u>
          <note type="speaker" xml:id="i-b62264d9135914bf-0">
            Anf. 20 MIKAEL DAMBERG (s):
          </note>
          <u who="mikael_damberg_567c84" xml:id="i-f307e4703bd9a716-3">
            <seg xml:id="i-3638ca71c9f9c261-0">
              Fru talman! Jag kan instämma i bilden att de internationella
              studenterna har gjort ett intåg i det svenska utbildningssystemet.
              Det är något överraskande. Dalarnas högskola hade väl inte räknat
              med alla de ansökningar som de fick tack vare att de beskrev sina
              svenskspråkiga kurser också på engelska. Det gjorde att alla trodde
              att man kunde söka alla kurser och läsa dem på engelska.
            </seg>
            <seg xml:id="i-220ea1de06102b28-0">
              Det säger väl någonting om att Sverige ligger långt framme, om
              vi på något märkligt sätt är det första landet som har sökmöjligheter
              på Internet. Det verkar ganska självklart att ha det.
            </seg>
            <seg xml:id="i-e1ef1bc3e99fd44a-0">
              Men i grunden är det ganska positivt att internationella studenter
              vill studera i Sverige. Det säger något om att vårt utbildningssystem
              ändå har ett gott rykte. Där har vi ingen annan uppfattning.
            </seg>
            <seg xml:id="i-861cfb6afbb660ff-0">
              Däremot har Anders Flodström varit ute och sagt att vi ser ett
              trendbrott nu. Jag skulle vara väldigt glad om det var ett trendbrott,
              inte på grund av den här diskussionen utan för Sveriges framtidsmöjligheter.
              Utan att vara allt för polemisk kan jag säga att med den skolminister
              vi har i vårt land, som i varenda diskussion säger att alla ska
              inte bli akademiker, är det inte några stora signaler som skickas
              ut om att välja ett akademiskt yrke framöver. Det verkar snarare
              vara något besvärligt för samhället att få ett större antal akademiker.
            </seg>
            <seg xml:id="i-405fc946cbd67052-0">
              Det är ju lite märkligt mot bakgrund av att de stora teknikföretagen
              i vårt land har problem med att rekrytera viktig personal. Vi
              har stora medicinföretag som inte alltid kan rekrytera den personal
              de skulle behöva. Vi har vård- och omsorgsområdet och flera andra
              sektorer som skriker efter välutbildad arbetskraft. Jag tror att
              det är viktigt för vår nation att vi förser dem med tillräckligt
              duktiga människor som kan jobba vidare och skapa arbetstillfällen
              och tillväxt i vårt land.
            </seg>
            <seg xml:id="i-ba6d5f6776112c05-0">
              Man kan ställa dessa faktorer mot varandra och säga att vi har
              tomma platser på högskolan. Det brukar alltid vara så att vissa
              sektorer av högskolan har tomma platser. Ibland använder man inte
              allihop, men det är då det politiska ledarskapet sätts på prov.
              Då gäller det att vara smart som politiker och säga att okej,
              vi har ett överflöd av utbildningsplatser på de här områdena,
              men vi har allvarlig brist på läkare, tandläkare, vårdutbildningar,
              teknikyrken, ingenjörsyrken dyrare utbildningar som regering och
              riksdag faktiskt kan välja att prioritera i det här läget och
              där söktrycket fortfarande är stort.
            </seg>
            <seg xml:id="i-a22afb740a014295-0">
              Det är det vi gör i vår budgetmotion. Vi skruvar upp det ganska
              ordentligt och säger också att på ett antal utbildningar där det
              inte finns ett så stort söktryck i dag förskollärare och andra
              områden skulle kompetenskommissionen kunna gå in och beställa
              utbildningar, ungefär som SÄL-utbildningarna. Man ska kunna jobba
              kvar halvtid som barnskötare samtidigt som man går och studerar
              upp till förskollärare, detta för att klara rekryteringsbehovet
              men också fixa utbildningar som är viktiga för vårt land.
            </seg>
            <seg xml:id="i-32ceab5a8a6af587-0">
              Här tycker jag att regeringen är väldigt passiv. De säger bara
              att vi har för lite sökande på vissa sektorer, så då gör vi ingenting
              på de sektorer där söktrycket är bra och där bristsituationen
              på arbetsmarknaden är stor. Jag tycker inte att det håller.
            </seg>
            <seg xml:id="i-317263bfe72aa281-0">
              Jag tycker att det är klädsamt att ministern i dagens debatt
              inte talar så högt och tydligt om de stora kvalitetssatsningar
              som man påstår har genomförts. Argumentet har ju varit att vi
              måste dra ned på antalet platser för att göra kvalitetssatsningar.
              Den debatten har vi haft otaliga gånger här i kammaren, men i
              går kom nya besked från Högskoleverket som visar att det inte
              har blivit några mer pengar till forskningen. Det har i stället
              blivit mindre pengar till forskningen under senare år. Att därför
              motivera neddragningen av antalet platser med att det är en tuff
              medicin som måste tas för att ha råd med kvalitetssatsningar håller
              inte. Högskoleverket underkänner de argumenten, för de har inte
              sett några nya pengar. Kostnadsökningen har varit större än de
              satsningar som regeringen har gjort, så argumenten går inte ihop.
            </seg>
            <seg xml:id="i-3d1b0193a6dadf2b-0">
              Innebär den sista antydningen i svaret att ni på allvar kommer
              att jobba med att få upp söktrycket på högskolorna med teknikutbildningarna
              och på andra områden för att faktiskt öka söktrycket och kunna
              bygga ut platserna på Sveriges högskolor?
            </seg>
          </u>
          <note type="speaker" xml:id="i-0db973e24c6fc8a2-0">
            Anf. 21 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-7">
            <seg xml:id="i-505a4c1f43726a18-0">
              Fru talman! Rapporten om forskningsanslag från Högskoleverket
              som kom i går har inte med det här att göra, men nu råkar det
              var så att jag läste den rapporten i går. Medierapporteringen
              var inte alldeles korrekt, och jag vill därför uppmana alla som
              tar del av den här debatten att läsa rapporten.
            </seg>
            <seg xml:id="i-d423475422c9601a-0">
              Mitt huvudargument mot rapporten är att den i huvudsak avser
              år som den socialdemokratiska regeringen regerade. Den slutar
              2007, och jag har flera gånger sagt att för forskningsanslagen
              var 2007 ett mellanår. Den stora satsningen inleds i år, och jag
              hoppas att den ska fortsätta i och med den forskningsproposition
              vi lägger fram i höst. Men det hör som sagt var inte riktigt till
              dagens ämne.
            </seg>
            <seg xml:id="i-7d03499ed520d085-0">
              Jag håller naturligtvis med om att vi ska titta på sektor för
              sektor och jobba med de här frågorna. Det är precis vad vi gör.
              En viktig tanke är att de invandrare som kommer till Sverige ofta
              har en stor kompetens på olika områden som vi behöver inom bristområdena.
              Där kan man genom att erbjuda dem särskilda kompletteringsutbildningar
              tillgodogöra sig en kapacitet. Det bör vi göra, och där satsar
              vi ganska mycket.
            </seg>
            <seg xml:id="i-664c4c5a85b85d8f-0">
              Vi har hela problematiken med obehöriga lärare. Särskilt om vi
              skulle gå vidare och förbjuda obehöriga lärare måste vi naturligtvis
              erbjuda mycket goda vidareutbildningsmöjligheter för dessa. I
              det vi kallar Lärarlyftet finns över huvud taget en hel del som
              staten betalar via kommunerna men som utförs i form av högskolestudier.
              Även där expanderar vi alltså högskolan.
            </seg>
            <seg xml:id="i-a3dc650b93d07507-0">
              Om jag för andra gången i dag får åberopa Globaliseringsrådet
              så har de lagt fram en särskild rapport där man föreslår en kampanj
              för att öka intresset för naturvetenskapliga och tekniska utbildningar.
              Detta har regeringen tagit till sig och jobbar med. Även om vi
              där såg ett trendbrott nu i vår är behovet så oerhört mycket större.
              Jag tycker alltså att det är mycket motiverat att vidta alla möjliga
              åtgärder på det området.
            </seg>
            <seg xml:id="i-7457a6548e1c5204-0">
              Jag håller med om att högskolans dimensionering är en fråga som
              vi hela tiden måste följa tillsammans med hur behovet på arbetsmarknaden
              utvecklas. Att det finns tomma platser är inte något som bara
              med ett finansdepartementalt perspektiv ska ses som en fördel,
              utan det är naturligtvis ofta en signal om att behov på arbetsmarknaden
              inte tillgodoses.
            </seg>
            <seg xml:id="i-a696d1d3425a3963-0">
              Där krävs särskilda åtgärder, och dem vidtar vi och är redo att
              vidta i ännu högre grad om problemen skulle bli större.
            </seg>
          </u>
          <note type="speaker" xml:id="i-70792df1de588672-0">
            Anf. 22 MIKAEL DAMBERG (s):
          </note>
          <u who="mikael_damberg_567c84" xml:id="i-f307e4703bd9a716-4">
            <seg xml:id="i-96ea2b8292023e28-0">
              Fru talman! Jag kan inleda med att säga att jag inte tror att
              det finns några delade meningar kring att jobba med särskilda
              kompletteringsutbildningar för invandrare. Det tror jag är oerhört
              viktigt för att de inte ska hamna i ett lägre yrke än vad de faktiskt
              har utbildning för. Det är ett enormt resursslöseri.
            </seg>
            <seg xml:id="i-f3ae7c904c826ae0-0">
              Det är för övrigt samma kritik som vi har av regeringens politik
              när det gäller a-kassan: att man tvingar människor som bor i vårt
              land att ta arbeten som ligger långt nedanför deras kvalifikationer
              innebär faktiskt ett resursslöseri för samhället som är ganska
              gigantiskt. Men det är väl bra om det på invandrarsidan faktiskt
              finns en insikt hos regeringen att man slösar med kompetens om
              man gör på det sättet.
            </seg>
            <seg xml:id="i-ad5999feeee3a6a6-0">
              Det är bra att man funderar på satsningar på utbildning för obehöriga
              lärare och naturvetenskapliga och tekniska utbildningar. Vi har
              som sagt var den här kompetenskommissionen som jag tycker att
              regeringen borde snegla på. Det handlar om 1 miljard kronor för
              att jobba mot bristutbildningar, kunna beställa utbildningar och
              också kunna göra insatser för att öka rekryteringstrycket. Jag
              hoppas att regeringen kommer upp i de nivåerna när man nu vill
              göra insatser för att stärka Sveriges konkurrenskraft för framtiden.
              Jag välkomnar om det blir en miljardsatsning på att få upp söktrycket
              och klara bristutbildningar i Sverige framöver. Det vore väldigt
              bra.
            </seg>
            <seg xml:id="i-81658e9fc08e9244-0">
              Jag vill också säga att det som sägs om resurser inte är riktigt
              sant. Det verkar ju som om alla har förstått signalerna från regeringen.
              Varenda utredning som departementet har beställt har i princip
              finansierat sina förslag med färre platser. Vi har Resursutredningen,
              vi har Kårobligatorieutredningen. Yrkeshögskolan ska också finansieras
              med färre platser på högskolan. Det finns liksom inget område
              i samhället som inte kan finansieras med färre platser på högskolan.
              Den signalen är ett tydligt besked; alla utredare har förstått
              vad regeringen vill.
            </seg>
            <seg xml:id="i-f5307ad65cab1bc1-0">
              Jag hoppas verkligen att statsrådet kan ge tydligt besked om
              att de här signalerna är feltolkade. Det blir inte de här stora
              neddragningarna på antalet utbildningsplatser, eftersom högskoleministern
              nu står här och antyder att det inte är det som är meningen.
            </seg>
            <seg xml:id="i-55397f7c2b76771f-0">
              Avslutningsvis när det gäller söktrycket är vi oroade för en
              annan sak, nämligen att regeringens politik i övrigt minskar söktrycket.
              Det är färre platser till komvux, snårigare regler för att ta
              sig in på högskolan och återvändsgränder i gymnasieskolan en kortsiktig
              politik som långsiktigt kommer att skada Sverige.
            </seg>
          </u>
          <note type="speaker" xml:id="i-1d132329514be5df-0">
            Anf. 23 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-8">
            <seg xml:id="i-c9a84d40d3371ad0-0">
              Fru talman! Mikael Damberg preciserar sig lite nu. Det är inte
              regeringen som finansierar sina reformer med neddragningar, utan
              det är olika utredningar som föreslår detta. Det har även jag
              noterat, och jag kan säga att någon neddragning i den storleksordning
              som kunde bli aktuell om man följde alla de förslagen kommer definitivt
              inte att äga rum. Jag tolkar detta som en utväg som utredningarna
              tar till, för de har ju sin skyldighet enligt kommittéförordningen
              att alltid föreslå finansiering av sina förslag, och då tycker
              de att det här är enklast.
            </seg>
            <seg xml:id="i-dd0bed5f2170e17b-0">
              Det är naturligtvis inte några tankar som regeringen delar.
            </seg>
            <seg xml:id="i-619742858895a214-0">
              Det är alltid lite farligt att dra paralleller. Mikael Damberg
              säger att personer från utlandet jobbar i yrken med lägre kompetenskrav
              än vad de är kvalificerade för med a-kassepolitiken. Men i a-kassepolitiken
              handlar det om att se om det är bättre att en person inte jobbar
              alls än att personen jobbar i ett yrke under sin kompetensnivå.
              Där är vår uppfattning att man efter en övergångsperiod ska vara
              redo att ta ett jobb även under sin kompetensnivå när alternativet
              är arbetslöshet. Men det tycker jag inte har så mycket med den
              här debatten att göra.
            </seg>
            <seg xml:id="i-c4b14f207d94d7cd-0">
              Jag har läst det socialdemokratiska förslaget om en kompetenskommission
              det är väl så ni kallar det och det har naturligtvis intressanta
              inslag. Vi uppfattar att i huvudsak är regeringen en enda stor
              kompetenskommission. Vi arbetar dagligen med de uppgifter som
              den här kompetenskommissionen skulle ha. För dagen tror jag att
              regeringen räcker, men själva tankegången delar jag.
            </seg>
          </u>
          <note xml:id="i-3197dd7594f6e275-2">
            Överläggningen var härmed avslutad.
          </note>
          <note xml:id="i-609b0a888152cbf8-0">
            5 § Svar på interpellation 2007/08:779 om höjning av studiemedel
          </note>
          <note type="speaker" xml:id="i-1d692ce0d5c07266-0">
            Anf. 24 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-9">
            <seg xml:id="i-858eb0d56d373b00-0">
              Fru talman! Lage Rahm har frågat mig om jag avser att verka för
              att regeringen ska höja studiemedlet och i så fall om jag kommer
              att verka för att en höjning kommer till hösten samt om jag avser
              att verka för att höjningen blir 900 kronor.
            </seg>
            <seg xml:id="i-9f79194f9d1fa516-0">
              Den tidshorisont Allians för Sverige har talat om är att under
              mandatperioden se över studenternas ekonomiska villkor. Regeringen
              har därför tillsatt en studiesocial utredning (Studiesociala kommittén,
              U2007:13), där Lage Rahm för övrigt ingår som ledamot. Syftet
              med utredningen är bland annat att se över studerandes möjligheter
              till försörjning. Som jag också tidigare har redovisat i kammaren
              är en utgångspunkt att studiemedelssystemet långsiktigt ska säkerställa
              en skälig levnadsstandard för de studerande och ge förutsättningar
              att bedriva effektiva studier.
            </seg>
            <seg xml:id="i-1cbea496240d5cc9-0">
              Jag vill avvakta den studiesociala kommitténs förslag och den
              följande remissomgången innan jag presenterar mer genomgripande
              åtgärder som kan förbättra studerandes ekonomiska och sociala
              situation. Kommittén ska redovisa sitt slutbetänkande senast den
              31 mars 2009. Kommittén har även möjlighet att lämna delbetänkanden.
            </seg>
          </u>
          <note type="speaker" xml:id="i-6d76b4a7aae8ab31-0">
            Anf. 25 LAGE RAHM (mp):
          </note>
          <u who="lage_rahm_ca9cb9" xml:id="i-41db8c9d37fa25d5-0">
            <seg xml:id="i-63bba563a7dc0ca9-0">
              Fru talman! Jag vill börja med att tacka Lars Leijonborg för
              svaret. Jag konstaterar att det egentligen inte hade så mycket
              innehåll. Lars Leijonborg sade att det ska ske under mandatperioden.
              Han hänvisade till den studiesociala kommitté som jag ingår i.
              Men jag vill minnas att när den här kommittén tillsattes var det
              väldigt tydligt att en höjning av studiemedlet skulle vara fullt
              möjlig att genomföra även utan att man behövde invänta kommittéförslaget.
              Jag utgår från att det står fast. Att den är möjlig att genomföra
              innebär förstås inte att den kommer att genomföras eller att regeringen
              anser att det är önskvärt att den genomförs. Jag vill ändå tydliggöra
              att det är ett val som regeringen gör att införa den nu eller
              senare.
            </seg>
            <seg xml:id="i-7713434c85b32927-0">
              Om det ska göras under mandatperioden, som regeringen faktiskt
              har lovat, måste det göras antingen i höst eller till 2010 som
              är valåret och den sista möjligheten att genomföra det. Då undrar
              jag lite över regeringens prioriteringar. Om man väntar till sista
              stund och tycker att höjningen av studiemedlen ska komma sist
              undrar jag vad det sänder för signaler, hur man tänker sig att
              studenter ska reagera på det här. Alla andra reformer har kommit
              före eller precis samtidigt. Vad vill regeringen sända för signaler
              till unga som vill utbilda sig och som ser att det i dagsläget
              kan vara väldigt svårt att försörja sig på det studiemedel som
              finns? Vi har många som har det väldigt svårt, vilket också visas
              av den undersökning som Sveriges förenade studentkårer har gjort
              och som jag hänvisade till. Den visar att studenter i snitt går
              back 878 kronor per månad. Frågan är: Hur täcker man upp det?
              Många kanske arbetar, och det kan vara bra. Men frågan är om man
              ska vara tvungen att arbeta och om regeringen anser att man ska
              vara tvungen att arbeta samtidigt som man studerar för att ha
              möjlighet att studera, alternativt att man måste ha rika föräldrar
              för att kunna studera.
            </seg>
            <seg xml:id="i-2afef65db791dbf0-0">
              Jag tycker att en sak i Lars Leijonborgs svar var intressant,
              och det är att man långsiktigt ska säkerställa studenters möjlighet.
              Jag undrar lite om långsiktigheten innebär att man vet att studenter
              har det dåligt nu, men om kanske tio år kommer en student att
              kunna få ett drägligt studiemedel.
            </seg>
          </u>
          <note type="speaker" xml:id="i-3480fe806adf3c8a-0">
            Anf. 26 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-10">
            <seg xml:id="i-f23dd73623e4b89a-0">
              Fru talman! Skälet till att studiemedlen inte har höjts redan
              och att de inte är mycket högre är förstås att pengaresurserna
              är begränsade. Även i ett gott ekonomiskt läge måste man göra
              prioriteringar. Det behövs ingen utredning för att justera upp
              bidragsdelen eller lånedelen eller att för den delen höja fribeloppsgränsen.
              Så här långt har vi prioriterat ett antal andra åtgärder högre.
              Det har handlat om åtgärder för att säkerställa att studenter
              får jobb när de är färdiga med sina studier. Hela vår jobbpolitik
              har handlat om kvalitetssatsningar i högre utbildningar. Medan
              man pluggar och tar studielån ska man kunna vara ganska säker
              på att man får en utbildning av sådan kvalitet att det är värt
              tiden och pengarna att studera.
            </seg>
            <seg xml:id="i-f9beb4b90ffc5cd7-0">
              Vi har genomfört ett antal andra reformer som studenter också
              har glädje av och efterfrågar. Det har skett mot bakgrunden av
              att studiemedlen höjdes 2006 och att de är indexreglerade så att
              de höjs kontinuerligt. Även den 1 januari 2008 kom en höjning.
              Till det kommer att vi har tillsatt den studiesociala utredningen,
              inte för att vi behöver någon utredning om beloppsjusteringar,
              men vi vill ta ett helhetsgrepp där vi ser på studenternas ekonomiska
              och sociala situation.
            </seg>
            <seg xml:id="i-80d46eae1e6829c4-0">
              Av detta följer att det tekniskt är möjligt att höja studiemedlen
              redan i höstens budget. Jag vill inte utesluta att så kommer att
              ske. Men fördelen med att den studiesociala utredningen är tillsatt
              är att man får ett mycket bättre beslutsunderlag. Man kan, som
              jag sade, se helheten på ett annat sätt. Det är därför som jag
              är glad för det arbete som läggs ned i utredningen. Jag ser med
              mycket stort intresse fram mot ert slutbetänkande.
            </seg>
            <seg xml:id="i-231b7f8c154d286e-0">
              Vi jobbar med väldigt många frågor som berör studenternas situation.
              Vi har i detta sammanhang också kårobligatoriefrågan, där jag
              är glad för det samarbete som alliansen och Miljöpartiet har haft.
              Även den frågan måste lösas på ett sätt som gör att studenternas
              sociala situation inte försämras. Även där kommer krav på att
              en reform följs av ökade statsanslag, för det finns väldigt många
              önskemål. Men på längre sikt finns det starka skäl att höja även
              studiemedlen.
            </seg>
          </u>
          <note type="speaker" xml:id="i-be7704bdf45157c4-0">
            Anf. 27 LAGE RAHM (mp):
          </note>
          <u who="lage_rahm_ca9cb9" xml:id="i-41db8c9d37fa25d5-1">
            <seg xml:id="i-d0c4486d2aee54f4-0">
              Fru talman! Det var ett något tydligare svar. Jag kan börja med
              att säga att jag naturligtvis också är glad för att vi förhoppningsvis
              kommer att kunna avskaffa kårobligatoriet.
            </seg>
            <seg xml:id="i-1de9d10f0ef6f5f9-0">
              Vi är givetvis glada över den studiesociala kommittén som vi
              tillsammans med de borgerliga partierna har drivit igenom. Det
              känns väldigt bra. Jag hoppas att vi kommer fram till många bra
              beslut.
            </seg>
            <seg xml:id="i-d9944a49d5ed4367-0">
              Under tiden går studenter och väntar och har en tillvaro som
              borde vara bättre. När det gäller de olika satsningarna sade Lars
              Leijonborg att det gäller att säkerställa att studenter får jobb.
              Jag hoppas att han menar att de studenter som vill kan få jobb
              och framför allt att det ska vara möjligt under sommaren.
            </seg>
            <seg xml:id="i-048c115fdc6cb1ab-0">
              Man har ju gjort olika prioriteringar i regeringen. De prioriteringarna
              har framför allt varit att göra väldigt stora skattesänkningar.
              Det hjälper ju inte studenter som inte har jobb. Andra saker som
              man har gjort är att man har tagit vårdnadsbidraget. Det kommer
              inte att hjälpa särskilt många studenter, men det är tydligen
              mer prioriterat. Det finns mycket mer.
            </seg>
            <seg xml:id="i-f7a077556614b904-0">
              Vi är väldigt glada för höjningen 2006. Det var vi som lyckades
              driva igenom den och den var nödvändig. Men det räcker tyvärr
              inte med den höjningen. Den indexreglering vi har i dag är inte
              tillräcklig eftersom den inte räknas upp med de kostnader som
              studenter har. Den följer KPI, men studenter köper inte i enlighet
              med standard-KPI. Studenter måste ofta betala mer för bostäder
              och så vidare som har höjts betydligt mer. Det är alltså inte
              något som studenter kan tillgodoräkna sig. Det tror jag att Lars
              Leijonborg vet.
            </seg>
            <seg xml:id="i-b8e51068e7b22251-0">
              Jag ska också säga något kort om kvalitetssatsningarna i högskolan.
              Det berördes ju i den tidigare interpellationen. Jag tror att
              det är bra att vi är tydliga med att kvalitetssatsningarna inte
              var så mycket till kvalitetssatsningar. Det har också högskolorna
              varit tydliga med. Man drar in pengar och lägger tillbaka dem,
              men det hör egentligen inte till interpellationen.
            </seg>
            <seg xml:id="i-416a844e166f1f87-0">
              Jag tycker att det verkar som om Lars Leijonborg är medveten
              om de problem som studenter har. Många studenter är tvingade att
              jobba extra trots att de inte har tid, eller är tvingade att låna
              extra pengar av sina föräldrar eller dylikt. Det är inte ett bra
              system.
            </seg>
            <seg xml:id="i-c81760f1662fc5fe-0">
              Jag uppfattar det som att Lars Leijonborg inte är intresserad
              av att göra något åt det nu, utan inväntar Studiesociala kommitténs
              resultat. I så fall hoppas jag att det sker något när den kommer
              och att det inte handlar om några futtiga hundralappar utan att
              det faktiskt handlar om rejäla tillskott.
            </seg>
            <seg xml:id="i-ec44dc4b4cedfbcf-0">
              Pengar är en begränsad resurs. Det är sant. Det handlar därför
              om prioriteringar. Jag är glad att representera Miljöpartiet som
              i varje budget sedan valet har lagt in och reserverat 900 kronor
              alltså just den summa som SFS har visat behövs i bidragsdelen,
              inte lånedelen, för att se till att studenter också kan leva på
              rimliga villkor. Man ökar alltså inte studenternas redan höga
              skuldbörda.
            </seg>
            <seg xml:id="i-84d2ff330c179aed-0">
              Det visar tydligt att det är möjligt att göra om man anser att
              det är prioriterat. Det verkar inte som om Lars Leijonborg anser
              att det är tillräckligt prioriterat. Det beklagar jag.
            </seg>
          </u>
          <note type="speaker" xml:id="i-02856e2d2961a194-0">
            Anf. 28 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-11">
            <seg xml:id="i-82988f810084fee5-0">
              Fru talman! Jag vill återkomma till jobbpolitiken. Jag tycker
              att det inte nog kan understrykas vad det betyder också i ett
              högskoleperspektiv att den har varit så framgångsrik.
            </seg>
            <seg xml:id="i-e7dd24a3cc681c07-0">
              Om man befinner sig i riksdagens kammare kan man få bilden att
              en djup lågkonjunktur redan är här, men det kommer varje vecka
              arbetsmarknadsstatistik som visar att arbetsmarknaden fortsätter
              att utvecklas mycket starkt. Nu delar också vi bedömningen att
              det förmodligen, på grund av den internationella konjunkturen,
              kommer en försvagning. Men det finns anledning att så här dagen
              före midsommarafton pigga upp riksdagen med att den försämringen
              inte har inträffat ännu.
            </seg>
            <seg xml:id="i-78fe8e1f044b7f95-0">
              Vad har det med studiemedlen att göra? Indirekt har det ju det.
              En person som tar studielån, kanske stora studielån, känner naturligtvis
              en oro för att den investeringen inte kommer att ge utdelning.
              När man ser att ens äldre kompisar som går ut året före verkligen
              får jobb i stor utsträckning betyder det väldigt mycket både för
              studiemotivationen och ens allmänna livssituation.
            </seg>
            <seg xml:id="i-a516d0dc1bdfac52-0">
              För några år sedan var det ju en ganska deppig stämning på många
              högskolor som jag besökte, för att arbetslösheten bland nyutexaminerade
              var så hög. Den bilden är ganska dramatiskt förändrad i dag.
            </seg>
            <seg xml:id="i-1c467a3fefd9e524-0">
              Jag tycker inte att jag behöver skämmas för att regeringen har
              prioriterat jobbpolitik före en hel del annat.
            </seg>
            <seg xml:id="i-5a0d61992f2436d5-0">
              Lage Rahm påpekar att den förra majoriteten genomförde en höjning
              2006 som man är mycket stolt över. Den höjningen ligger ju kvar
              och indexregleras uppåt. Man kan ha synpunkter på att den indexregleringen
              inte är idealisk. Jag delar uppfattningen att det finns tekniska
              orsaker som gör att den är otillräcklig.
            </seg>
            <seg xml:id="i-c9c073172bd9ecc7-0">
              Det man jublade över 2006 kan ju inte vara en katastrof 2008.
              Läget för Sveriges studenter är inte riktigt så illa som man kan
              tro när man lyssnar på Lage Rahm.
            </seg>
            <seg xml:id="i-20740b286ea2146c-0">
              Vi följer den här frågan noga. Vi har möjlighet att göra något
              redan i höstens budget. Vi kommer att med mycket stort intresse
              ta del av slutbetänkandet från Studiesociala kommittén i början
              på nästa år.
            </seg>
          </u>
          <note type="speaker" xml:id="i-a094208076e21275-0">
            Anf. 29 LAGE RAHM (mp):
          </note>
          <u who="lage_rahm_ca9cb9" xml:id="i-41db8c9d37fa25d5-2">
            <seg xml:id="i-9941a25ef56c4c1a-0">
              Fru talman! Jag blev lite förvånad när jag hörde Lars Leijonborg
              säga att man har möjlighet att göra något i höst. Då hoppas jag
              verkligen att regeringen tar chansen och faktiskt gör något för
              Sveriges studenter i höst. Då skulle jag bli mycket glad.
            </seg>
            <seg xml:id="i-7ef6ed3306b45d10-0">
              Jag hoppas också att det är mer än någon enstaka hundralapp,
              men även någon enstaka hundralapp är förstås bättre än ingenting.
            </seg>
            <seg xml:id="i-a6bbcade6ef4a784-0">
              Lars Leijonborg säger också att höjningen ligger kvar. Det är
              väl en väldig tur. Jag hade blivit fullständigt skräckslagen om
              Lars Leijonborg hade sagt att man tar bort höjningen.
            </seg>
            <seg xml:id="i-24d2edd8da89f49a-0">
              Det som man jublade över 2006 kan ju inte vara så dåligt i dag,
              sade Lars Leijonborg. Det har ju gått två år. Många studenter
              är i en utsatt situation, men alls inte alla. Det är naturligtvis
              olika hur det ser ut för studenter. Vissa kanske klarar sig bra
              på det bidrag som finns, men för andra är det väldigt svårt.
            </seg>
            <seg xml:id="i-16f5f07ecba4141d-0">
              Det som man var glad över då var att det blev en höjning över
              huvud taget. Den var inte tillräcklig. Det påpekades också. Men
              det var ändå ett steg framåt som jag är glad att vi lyckades ta.
              Nu hoppas jag att vi kan ta fler steg framåt.
            </seg>
            <seg xml:id="i-d9a09eef5b0a4a0d-0">
              Jag blev först orolig att Lars Leijonborg bara skulle prata om
              jobbpolitiken och utmåla den som framgångsrik. Det är vad regeringen
              gör alltför ofta.
            </seg>
            <seg xml:id="i-27f5cac18e1c679a-0">
              Jag jobbar inte med arbetsmarknadspolitik och kan inte gå in
              på några detaljer, men det finns ändå problem. De största skattesänkningarna
              har ju gått till dem med de högsta inkomsterna, vilka inte är
              studenter.
            </seg>
            <seg xml:id="i-568a291730e2938a-0">
              Jag vill ändå vara tydlig och återkomma till att jag hoppas att
              regeringen tar sitt ansvar i höst och höjer studiemedlen.
            </seg>
          </u>
          <note type="speaker" xml:id="i-b4a9ec0293a128cc-0">
            Anf. 30 Statsrådet LARS LEIJONBORG (fp):
          </note>
          <u who="unknown" xml:id="i-da2d6e3f8661aa8a-12">
            <seg xml:id="i-853a72e230cde56b-0">
              Fru talman! Jag har inte så mycket att tillägga.
            </seg>
            <seg xml:id="i-47008606db1e5943-0">
              Lage Rahm sade att han var orolig för att jag bara skulle tala
              om jobbpolitiken. Det är väl inte så mycket att vara orolig för.
              Vi måste väl ändå vara överens om att det faktum att det har tillkommit
              hundratusentals nya jobb är något väldigt viktigt för Sverige.
              Det som alliansen gick till val på var att det behövdes en uppgradering
              av jobbpolitiken. Att det har lyckats har ju positiva konsekvenser
              på många samhällsområden.
            </seg>
            <seg xml:id="i-5dd278ea98d0e0c9-0">
              Bland annat innebär det längst ut i den yttersta kapillären att
              en student som kanske har fått problem med ekonomin under våren
              har större möjligheter att få ett sommarjobb och räta upp sin
              situation. Även där finns det alltså positiva konsekvenser.
            </seg>
            <seg xml:id="i-57de2d6f8936cacd-0">
              Ännu viktigare är att hon eller han när studiemedlen kommer och
              vederbörande konstaterar hur stor lånedelen är ändå kan känna
              en viss trygg förvissning om att man kommer att få inkomster som
              gör att lånet är en vettig investering. Det betyder mycket för
              hela studie- och livssituationen.
            </seg>
            <seg xml:id="i-24449fc7980e61ff-0">
              Vi följer studiemedelsfrågan noga. Vi vill ha ett studiemedelssystem
              som är så bra att det inte avhåller någon från att välja högskolestudier.
              Det kräver naturligtvis att det så småningom blir en förbättring.
              När den kommer kan jag för dagen inte utlova.
            </seg>
          </u>
          <note xml:id="i-3197dd7594f6e275-3">
            Överläggningen var härmed avslutad.
          </note>
          <note xml:id="i-dc713ccdbef881e1-0">
            6 § Svar på interpellation 2007/08:766 om tillgänglighet i boendet
            för äldre
          </note>
          <note type="speaker" xml:id="i-1743d772c6f57911-0">
            Anf. 31 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-de173d6eeb2ad67d-0">
            <seg xml:id="i-ddf06606d72abf6f-0">
              Fru talman! Christina Axelsson har frågat statsrådet Mats Odell
              vad regeringen ämnar göra för att fram till 2010 skapa ett samhälle
              tillgängligt för alla.
            </seg>
            <seg xml:id="i-7c1eee0dfefb16fd-0">
              Christina Axelsson frågar också vad regeringen gör för att förbättra
              tillgängligheten och undanröja fysiska hinder i och runt boendet
              för äldre personer med funktionsnedsättning.
            </seg>
            <seg xml:id="i-2d76790b5079286c-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-e76e0d6dd9a84805-0">
              De frågor som Christina Axelsson ställt spänner över flera politikområden.
              Jag kommer att besvara dem som äldre- och folkhälsominister och
              utifrån mitt uppdrag att leda arbetet med att inom regeringen
              samordna handikappolitiken.
            </seg>
            <seg xml:id="i-043f8b976393246c-0">
              Den nationella handlingsplanen för handikappolitiken syftar till
              att identifiera och undanröja hinder för full delaktighet i samhället
              för personer med funktionsnedsättning, att förebygga och bekämpa
              diskriminering och att ge barn, ungdomar och vuxna med funktionsnedsättning
              förutsättningar för självständighet och självbestämmande. Målen
              för arbetet är satta till 2010.
            </seg>
            <seg xml:id="i-a0cde71f8b12b3c1-0">
              Regeringen kan konstatera att arbetet har gått alltför långsamt
              och att vi är längre ifrån målen än vad vi borde vara.
            </seg>
            <seg xml:id="i-d26a0f52bae789fb-0">
              År 2000 fattade riksdagen beslut om den nationella handlingsplanen
              för handikappfrågor och har sedan följt upp den vid två tillfällen,
              december 2003 och mars 2006. När alliansregeringen tillträdde
              kunde vi dock konstatera att de åtgärder den tidigare regeringen
              vidtagit inte räckte för att nå målen.
            </seg>
            <seg xml:id="i-cdf120cba56ed75d-0">
              Vi tillsatte därför en statssekreterargrupp med representanter
              från tre departement med strategiskt ansvar för att öka tillgängligheten
              för personer med funktionsnedsättning. I gruppen finns Socialdepartementet
              det departement jag själv företräder Näringsdepartementet, Finansdepartementet
              och Miljödepartementet representerade. Det är en kraftsamling
              inom regeringen som också kompletterats med att vi aktivt sökt
              ett fördjupat samarbete med Sveriges Kommuner och Landsting, SKL.
            </seg>
            <seg xml:id="i-85585d2a07ec41b4-0">
              Vi manifesterade starten för vår gemensamma kraftsamling genom
              en debattartikel i Dagens Nyheter den 19 maj. Det faktiska arbetet
              tar nu vid i form av en gemensam strategi som vi kommer att presentera
              under hösten.
            </seg>
            <seg xml:id="i-59919410fa0ed2f9-0">
              Lösningen kring otillgängligheten i boendet är en kombination
              av ett effektivt arbete för ökad tillgänglighet men också att
              vi som enskilda medborgare blir bättre på att planera vårt boende
              inför vår egen ålderdom.
            </seg>
            <seg xml:id="i-2d78d8a62196239a-0">
              Regeringen har tillsatt en boendedelegation med uppgift att följa
              och analysera behoven och utvecklingen av boendet för äldre. Utredningen
              kommer att lämna sitt betänkande den 31 december 2009.
            </seg>
            <seg xml:id="i-6e4080eb20f18bd2-0">
              Regeringen ser också för närvarande över vissa frågor i plan-
              och bygglagstiftningen (dir. 2007:136). I utredningens uppdrag
              ingår bland annat att undersöka möjligheten att effektivisera
              instrumenten för kontroll och tillsyn enligt bygglagstiftningen
              samt att utreda sanktionssystemets effektivitet och behovet av
              förändringar. Uppdraget ska redovisas den 30 juni 2008.
            </seg>
            <seg xml:id="i-c4261aa6b4ee7dbe-0">
              Resultatet av denna utredning kan få betydelse för att effektivisera
              arbetet med enkelt avhjälpta hinder men också för att nybyggnationer
              och upprustning av den byggda miljön sker på ett sätt som skapar
              tillgänglighet för alla.
            </seg>
            <seg xml:id="i-26357ab7809962f9-0">
              En tredje satsning som jag gärna vill nämna är det investeringsstöd
              på 500 miljoner kronor per år som regeringen infört i syfte att
              öka antalet tillgängliga bostäder för äldre.
            </seg>
            <seg xml:id="i-9072a18b4517a285-0">
              Att på nära håll ha tillgång till grundläggande service såsom
              försäkringskassa, apotek och posttjänster är viktigt för ett tryggt
              och kvalitativt boende. Regeringen har därför vidtagit en rad
              åtgärder för att öka tillgängligheten till dessa tjänster för
              alla medborgare, oavsett var man bor eller vilka förutsättningar
              man har. Den nationella handlingsplanen för e-förvaltning som
              regeringen beslutat om är också ett viktigt instrument för att
              öka tillgängligheten till och användbarheten av de offentliga
              myndigheternas information och tjänster.
            </seg>
            <seg xml:id="i-ce5a19db0f092c7f-0">
              Låt mig således avsluta där jag började. Regeringens politik
              syftar till att undanröja hinder för full delaktighet och ge förutsättning
              för självständighet och egenbestämmande. Det är en politik som
              kommer alla till del oavsett kön, funktionsnedsättning, sexuell
              läggning, etnisk bakgrund eller ålder.
            </seg>
          </u>
          <note type="speaker" xml:id="i-ff4f5cb7fef64be4-0">
            Anf. 32 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-0">
            <seg xml:id="i-5d1c216c75727fe4-0">
              Fru talman! Jag tackar ministern för svaret, även om det inte
              riktigt var det svar jag hade tänkt att jag skulle få eftersom
              det inte riktigt var det jag frågade om. Jag vände mig just till
              bostadsminister Mats Odell med min fråga eftersom den faktiskt
              handlar om bostadsanpassning. Det är inget personligt mot folkhälsoministern,
              men jag ville höra vad som händer på bostadsområdet.
            </seg>
            <seg xml:id="i-3b233db76c7ee72f-0">
              Det är självklart att det är viktigt att alla ska kunna röra
              sig, även personer med funktionshinder, men det finns många äldre
              i dag som inte har funktionshinder i den bemärkelse som avses
              i svaret. Hög ålder är ingen sjukdom, men med dåligt planerade
              bostäder blir åldern lätt ett handikapp. Med riktigt illa planerade
              bostäder kan många bli begränsade på olika sätt.
            </seg>
            <seg xml:id="i-dacf9bad48e88e1b-0">
              Det handlar alltså om tillgänglighet och närhet men också möjlighet
              för fler att kunna klara sig själva längre. Vi behöver tänka på
              detta redan när vi planerar våra nya bostadsområden och bygger
              om gamla.
            </seg>
            <seg xml:id="i-16b138996d4d5403-0">
              Tittar vi på statistiken blir vi fler äldre. Det är ju kul, för
              alternativet är inte särskilt roligt. Redan i dag är vi 1,6 miljoner
              över 65 år i landet. Det är bara ungefär 100 000 som finns i särskilt
              boende. En och en halv miljon bor alltså som de har bott förut.
              De bor i fastigheter som ofta inte har hiss eller som har en hiss
              som inte kan nås utan att gå i trappa. De bor i fastigheter där
              det finns trappsteg för att komma ut och i områden med centrum
              som har utarmats på kommersiell och offentlig service. De bor
              helt enkelt kvar där de har bott många år förut, men det är inte
              anpassat för äldre.
            </seg>
            <seg xml:id="i-b46d3a14e6e01df8-0">
              Jag vill veta vad regeringen gör för att dessa hyresgäster ska
              kunna bo kvar. Där har jag inte sett något initiativ från regeringen.
              Att sälja hyresrätter och omvandla dem till bostadsrätter tror
              jag inte kommer att medföra att vi kommer att få fler lägenheter
              som är anpassade till äldre.
            </seg>
            <seg xml:id="i-b3ee47384ffb6928-0">
              Att bygga lägenheter för dem som är biståndsbedömda så att de
              kan flytta in och få stöd och bo bra är utmärkt, men var finns
              incitamenten för dem som vill kunna bo kvar även om de inte har
              någon biståndsbedömning?
            </seg>
            <seg xml:id="i-a777b494ef9d4b7d-0">
              Det finns bostadsanpassningsbidrag, men är det inte bättre att
              koncentrera sig på att bygga från början så att det passar alla?
            </seg>
            <seg xml:id="i-d9c275be25edeb58-0">
              Ministerns hänvisning till att ni har skrivit en debattartikel
              i Dagens Nyheter känns inte som någon särskilt kraftig åtgärd
              i sig. Jag frågar därför igen: Vad görs på bostadsanpassningsområdet?
            </seg>
          </u>
          <note type="speaker" xml:id="i-f89adef17339aa4e-0">
            Anf. 33 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-de173d6eeb2ad67d-1">
            <seg xml:id="i-8ba8eb8938d80228-0">
              Fru talman! Är det så att Christina Axelsson är besviken över
              att inte få träffa Mats Odell här i dag, tycker jag att Christina
              Axelsson ska formulera en fråga så att den passar in på Mats Odells
              område. Med den frågeformulering som var i interpellationen trillade
              den in på mitt område. Därför får vi också ha den typen av debatt.
            </seg>
            <seg xml:id="i-3196dbf6369052f9-0">
              När det gäller bostadsanpassningsstöd finns det, som Christina
              Axelsson säger, en sådan reglering och en sådan lag sedan 1992.
              Det som vi har förändrat där är att vi gett möjligheten att återanvända
              exempelvis mer kostsamma installationer. När en brukare inte längre
              behöver den kan man installera den i en ny bostad. Det tror jag
              är en väldigt viktig åtgärd. Ur samhällsekonomisk synpunkt är
              det naturligtvis viktigt att hjälpmedlen används så länge som
              de är användbara.
            </seg>
            <seg xml:id="i-98d24b81ec85192b-0">
              Som jag berättade i mitt svar är det ganska många olika saker
              på gång. Vi försöker skynda på det tillgänglighetsarbete som tyvärr
              inte gick med någon större hastighet under den förra regeringsperioden.
              Tillgänglighetsarbetet gör vi i armkrok med Sveriges Kommuner
              och Landsting, för det är ute i kommunerna som förändringarna
              måste ske. Det är där som man måste ha en hög medvetandegrad när
              man beviljar bygglov, ser över anpassningen av sina egna fastigheter
              och också när man diskuterar med privata fastighetsägare, vilket
              man har en skyldighet att göra.
            </seg>
            <seg xml:id="i-9e5f4a9b848f0fe3-0">
              Tillsynen på kommunal basis är i dag inte tillräckligt väl fungerande.
              Att gå i armkrok med Sveriges Kommuner och Landsting när det gäller
              tillgänglighetsfrågor skulle jag vilja säga är en framgångsfaktor.
              Det missades tyvärr när planen för ett tillgängligt samhälle beslutades
              år 2000. Därför har vi försökt reparera en del av de brister på
              aktiviteter som tidigare har funnits. Och, som sagt var, vi ska
              återkomma med en strategi under hösten. Då kommer Christina Axelsson
              att kunna få ännu tydligare besked.
            </seg>
            <seg xml:id="i-c7e33897c6bbb159-0">
              Vi har också fått ett delbetänkande från Äldreboendedelegationen
              som just har uppgiften att inventera äldres boenden. Det är en
              fjärdedel av alla personer över 65 år som lever med en funktionsnedsättning.
              Det är många som blir mer rörelsehindrade och får en funktionsnedsättning
              i takt med stigande ålder.
            </seg>
            <seg xml:id="i-d07064bddbd4a803-0">
              Det här är naturligtvis ett delat ansvar. Det är ett ansvar för
              den enskilde att fundera över sin situation och försöka hitta
              bra lösningar, men det är också ett ansvar ur samhällsplanerarperspektiv.
              Det är därför som utredningen har uppgiften att se över vad det
              är som önskas av de äldre i dag och av dem som kommer att vara
              äldre i en nära framtid och se till att tillgänglighetsaspekterna
              vägs in i planeringen av byggande för äldre.
            </seg>
            <seg xml:id="i-85b187af4aaa2da3-0">
              Äldreboendedelegationen har också till uppgift att se över vad
              det är för typ av bostadsanpassningar som behövs och vad som är
              möjligt. Det är saker som kommer i slutbetänkandet. Jag vet att
              man arbetar aktivt med det. Slutbetänkandet kommer som sagt i
              december i år. Men redan i det första delbetänkandet pekar man
              tydligt ut behovet av en ny typ av boende, trygghetsboende ett
              eget boende men med gemensamma ytor. Det tror jag är ett boende
              som behövs i varenda kommun.
            </seg>
          </u>
          <note type="speaker" xml:id="i-dec28b313fafd9e1-0">
            Anf. 34 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-1">
            <seg xml:id="i-611572717e94d32f-0">
              Fru talman! Äldreboendedelegationen är en delegation som den
              socialdemokratiska regeringen tillsatte. När ni kom till makten
              ändrade ni lite grann på sammansättningen i den. Det är så man
              gör, och jag har inga kommentarer till det.
            </seg>
            <seg xml:id="i-40b506c2cb8424b9-0">
              Det var lite grann med utgångspunkt från Äldreboendedelegationens
              delbetänkande som jag hade velat ställa min fråga till bostadsministern,
              för de föreslår bland annat ett hissbidrag och säger att hissen
              är väldigt väsentlig. Jag undrar då: Blir det något hissbidrag
              för att öka tillgängligheten? Det behövs ett incitament, en liten
              morot, för att fler ska bygga om sina bostadshus.
            </seg>
            <seg xml:id="i-14ac6d8ab1348593-0">
              De kommande åren, fram till 2015, kommer antalet personer över
              65 år att öka med nästan en halv miljon. Då är det vi 40-talister
              som blir pensionärer, och jag kan lova ministern att vi kommer
              att ställa stora krav på både vårt boende och samhället. Vi är
              vana att ta för oss och fixa till det för oss. Därför är det viktigt
              och riktigt att redan nu börja planera för ett sådant samhälle,
              så att vi inte ska behöva flytta på någon annan för att få plats.
            </seg>
            <seg xml:id="i-3a62e3377682570c-0">
              Här kommer det här med tillgänglighet in, alltså att hyresgästerna
              ska kunna leva och bo så länge som möjligt i sitt ordinarie boende.
              Därför är hissar, som jag har nämnt, en viktig sak. Men det handlar
              också om service, som jag tog upp i min interpellation till ministern,
              att kollektivtrafiken är anpassad och att det finns bra hållplatser.
              Det är också viktigt att det finns butiker, post, bank med mera
              i närheten av bostaden.
            </seg>
            <seg xml:id="i-fb3c23181cab53b1-0">
              Ministern talar om den nationella handlingsplanen för e-förvaltning.
              Det är jättebra. Och jag lovar att vi som snart kommer att gå
              i pension är vana att sköta väldigt mycket via Internet, men då
              måste alla ha tillgång till bredband med väldigt hög överföringskapacitet.
              Så är det inte i dag. Därför måste takten i bredbandsutbyggnaden
              öka.
            </seg>
            <seg xml:id="i-91f17fa910e21058-0">
              Fru talman! Den stora utmaningen inom bostadssektorn i fråga
              om den ökade andelen äldre är behovet av att verkligen få till
              nödvändiga anpassningsåtgärder, också i befintliga bostäder. Det
              finns i dag 75 000 trappuppgångar, säger utredningen i sitt delbetänkande,
              i flerbostadshus med tre våningar eller mer som saknar hiss. Avsaknaden
              av hiss är en av de vanligaste orsakerna till att äldre, mot sin
              vilja många gånger, tvingas att flytta. Där tycker också utredningen
              att staten måste ta ett större ansvar.
            </seg>
            <seg xml:id="i-d13409e40ccfdcbf-0">
              Jag vill ställa om frågan och rikta den till folkhälsoministern:
              Vilka olika former av bo-kvarstimulanser och hissbidrag kan vi
              nu hoppas på? Kommer det någonting från regeringen ganska snart
              jag tänker på de statssekreterare som sitter och jobbar på området
              att äldre ska kunna bo kvar hemma?
            </seg>
          </u>
          <note type="speaker" xml:id="i-7a5c54578aa16322-0">
            Anf. 35 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-de173d6eeb2ad67d-2">
            <seg xml:id="i-dbe1545dfcec1913-0">
              Fru talman! Det som byggs med tillgänglighet blir bra för alla.
              Dessvärre ser vi att till och med nya bostäder i dag byggs med
              bristande tillgänglighet, vilket är ett oskick. Det är därför
              som vi nu också ser över om det behövs andra typer av sanktionssystem.
              Det är inte rimligt att det sker nybyggnation som inte är tillgänglig
              för alla.
            </seg>
            <seg xml:id="i-84f28114219a62eb-0">
              De äldres situation i vårt land har varit mycket prekär, skulle
              jag vilja säga. Under den tidigare regeringen lades det ned 18
              000 platser i särskilt boende mellan åren 2000 och 2005. Det har
              lett till en brist.
            </seg>
            <seg xml:id="i-41fd16d1848e84ca-0">
              Mer än hälften av kommunerna säger i dag att de har en brist
              på platser i särskilt boende. Därför var en av våra angelägna
              åtgärder att inrätta ett investeringsstöd som kan ge rabatt vid
              byggandet för kommunala bostadsbolag, för privata byggherrar,
              för ideella idéburna verksamheter, föreningar, församlingar och
              också för personalkooperativ. Alla är välkomna att söka investeringsstödet.
            </seg>
            <seg xml:id="i-84d40b8501a6ab12-0">
              Glädjande nog är det många som gör det. Det har kommit ansökningar
              från 85 kommuner, när stödet har varit på plats i ett år, om 3
              800 nya äldreplatser. Det är nödvändigt. Det behövs mer. Därför
              låter vi stödet finnas kvar under resten av mandatperioden. Det
              är en mycket viktig del för att öka äldres trygghet och förhindra
              att många tvingas till ett kvarboende när man inte själv vill
              och har behov av en heldygnsomsorg men plats inte finns. Det ena
              som måste finnas på plats är betydligt fler platser inom särskilt
              boende.
            </seg>
            <seg xml:id="i-6b23d67b2c430d23-0">
              Den ensamhet som har utbrett sig, beroende på hur situationen
              och utvecklingen har sett ut i många kommuner, är ett av de största
              problemen bland äldre i dag. Jag får så många brev till mitt departement
              som vittnar just om ensamheten bland äldre. Man kan inte komma
              ut.
            </seg>
            <seg xml:id="i-6c39482038ee4ea6-0">
              Särskilt boende är en sak som måste komma på plats, trygghetsboende
              med en hög grad av tillgänglighet är en annan. För några veckor
              sedan besökte jag och fick vara med och inviga ett fantastiskt
              boende i Höganäs. Det är väldigt centralt beläget i samhället
              med praktiskt gångavstånd till alla de funktioner som man behöver
              läkare, post och så vidare.
            </seg>
            <seg xml:id="i-d7cfc3e6a78992d3-0">
              Det är centralt att man också tänker på samhällsplaneringen när
              man nybygger i kommunerna. Det är också anledningen till att vi
              tycker att det är så viktigt att vi samarbetar över departementsgränserna
              för att tydligt involvera övriga departement de som har ansvar
              för plan- och bygglagen och de som sköter kollektivtrafiken så
              att vi tänker på tillgängligheten i alla dessa delar. Därför är
              detta etablerade samarbete på departementet som ska lägga grunden
              för en gemensam strategi för en ökad tillgänglighet en nödvändig
              del. Det borde egentligen ha kommit på plats redan 2000. Men den
              förra regeringen tänkte inte in denna möjlighet och tänkte inte
              på nödvändigheten av detta.
            </seg>
            <seg xml:id="i-3948b926dfd247ca-0">
              Anpassning av befintliga bostäder är en sak som utredningen har
              att titta på. Vi vet att hissinstallationer är väldigt kostsamma.
              Det har funnits ett hissbidrag som den tidigare regeringen inrättade.
              Det genererade tyvärr inte så många hissar. Det var ett ganska
              litet antal hissar, men de spelar naturligtvis en roll för de
              personer som bor i dessa fastigheter.
            </seg>
            <seg xml:id="i-a06a5940da0d0486-0">
              Men vi ska titta noga på de förslag som utredningen nu lägger
              fram om en möjlig ökad tillgänglighet också i befintligt bostadsbestånd.
              Hissar är en sak som jag vet att utredningen kommer att titta
              på alldeles särskilt. Man nämner det redan i sitt första delbetänkande,
              men man kommer att återkomma till det i sitt slutbetänkande.
            </seg>
            <seg xml:id="i-ba4e73dc8f970c36-0">
              Det är naturligtvis så att vi tittar på utredningsförslag innan
              vi tar ställning.
            </seg>
          </u>
          <note type="speaker" xml:id="i-895f1fe5afa3c23a-0">
            Anf. 36 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-2">
            <seg xml:id="i-311c1556856034bf-0">
              Fru talman! Det sägs i delbetänkandet när det gäller hissbidraget
              att det var bra att det faktiskt byggdes en väldig massa hissar.
              Det finns de som inte vill nyinvestera i sina fastigheter beroende
              på att de har krav på sig att bygga om och kanske installera hiss.
              Där får ministern nog läsa på lite mer.
            </seg>
            <seg xml:id="i-efdcd7427c7ce083-0">
              Det är bra att man satsar på särskilt boende. Det är självklart
              att det behövs. Men det var inte det som min fråga handlade om.
              Min fråga handlade om rätt eller fel formulerad vad man gör för
              att anpassa bostäderna.
            </seg>
            <seg xml:id="i-3ed8a42e8f1f52aa-0">
              Ministern säger att ensamhet är ett stort problem, och det är
              ett stort problem, kanske särskilt här i Helsingforss län som
              jag kommer från. I storstaden är anonymiteten stor redan för yngre
              personer. Jag tror inte att ensamheten blir bättre för att man
              säljer torg och centrumanläggningar och gör om dem så att det
              blir bara kommersiella ytor och att man måste betala för att få
              ta del av dem. Då finns det inte någon plats där människor kan
              träffas utan att det kostar. Det tror jag också är en viktig del
              att ta med sig när det gäller tillgänglighet. Vi måste tänka på
              det. Det handlar om hur man utformar plan- och bygglagen och annat.
              När man bygger nytt handlar det också om att man ser till att
              det finns icke-kommersiella möjligheter för folk att träffas.
              Men då kan man inte bara sälja ut alla hyresrätter, och då kan
              man inte bara sälja ut de torg och de centrumanläggningar som
              finns, utan då måste man se till att det finns ställen där vi
              också kan träffas och vara ideella.
            </seg>
            <seg xml:id="i-6306efa635b60110-0">
              Sedan vill jag passa på att önska ministern, talmannen och andra
              som arbetar här en riktigt trevlig midsommar och sommar.
            </seg>
          </u>
          <note type="speaker" xml:id="i-ccc3aa2b41ec11c0-0">
            Anf. 37 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-de173d6eeb2ad67d-3">
            <seg xml:id="i-17f03cbfc8017cb1-0">
              Fru talman! Vi kan se ett ökat antal bostäder med en ökad tillgänglighet,
              och fler enkelt avhjälpta hinder har faktiskt avlägsnats enligt
              den senaste rapporten som vi fick från Boverket. Det görs framsteg
              när det gäller ökad tillgänglighet ute i våra kommuner. Det gäller
              bland annat bostadsdelen. Fler fastighetsägare är i dag är medvetna
              om att dessa mål finns. Medvetandegraden har höjts betydligt under
              de två senaste åren. Fastighetsägarna är också beredda att åtgärda
              hinder.
            </seg>
            <seg xml:id="i-839ef30edb277da4-0">
              65 procent av de privata fastighetsägarna säger att deras fastigheter
              kommer att ha en tillgänglighet år 2010 när målen ska gå i uppfyllelse.
              Det är fortfarande inget hundraprocentigt resultat. Men jag märker
              att i samarbete med Sveriges Kommuner och Landsting har intensiteten
              i detta arbete ökat ute i kommunerna. Inom SKL har man också på
              olika utbildningar där man möter kommunala företrädare lyft fram
              denna fråga för att öka medvetandegraden och för att se till att
              budgetmedel avsätts när det gäller att göra vårt samhälle mer
              tillgängligt.
            </seg>
            <seg xml:id="i-fb7037271521a2eb-0">
              När det gäller äldre har vi en samsyn i fråga om denna problematik.
              Det finns en stor problematik kring att äldre har blivit mer isolerade
              i sina boenden. Det beror på en kvarboendeprincip som har drivits
              för långt. Det beror på att det har uppstått en brist på särskilt
              boende. Det är därför som vi vill åtgärda det genom att stimulera
              byggande också av särskilt boende. Men vi vill också se till att
              vi får en annan typ av boende på plats som kan vara en länk när
              man lämnar sitt ordinarie boende och flyttar till ett ställe där
              man både känner trygghet och har en social gemenskap.
            </seg>
            <seg xml:id="i-6d2d638fc0801a60-0">
              Det som byggs tillgängligt och bra från början blir bra för alla
              parter. Därför är det naturligtvis självklart att nybyggnationen
              ska vara tillgänglig för personer med funktionsnedsättning. Men
              vi ska också titta på vad vi kan göra för att öka tillgängligheten
              i befintligt bostadsbestånd.
            </seg>
          </u>
          <note xml:id="i-3197dd7594f6e275-4">
            Överläggningen var härmed avslutad.
          </note>
          <note xml:id="i-1c4f42930e206ed1-0">
            7 § Svar på interpellationerna 2007/08:668, 724 och 727 om barnfamiljers
            ekonomi
          </note>
          <note type="speaker" xml:id="i-53ff8cfe5d37d303-0">
            Anf. 38 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-0">
            <seg xml:id="i-4542a1863e57331b-0">
              Fru talman! Monica Green har frågat finansministern om han avser
              att ta initiativ till en barnkonsekvensanalys av den förda ekonomiska
              politiken så att man kan jämföra hur barnfamiljerna lever ekonomiskt
              sett i dag, sett mot tidigare år. Monica Green frågar också om
              ministern har för avsikt att genomföra några ekonomiska beslut
              som syftar till att särskilt gagna vårt lands barn och deras familjer.
              LiseLotte Olsson har frågat socialförsäkringsminister Cristina
              Husmark Pehrsson om hon avser att vidta åtgärder för att inkomstbortfallsprincipen
              ska återupprättas i föräldraförsäkringen samt om statsrådet avser
              att vidta åtgärder för att ensamstående föräldrar och deras barn
              inte ska missgynnas med regeringens politik. Matilda Ernkrans
              har frågat mig om jag är beredd att ta initiativ för det ideella
              föreningslivet och dess verksamhet under sommarlovet.
            </seg>
            <seg xml:id="i-d7dcae17d86b8a5e-0">
              Arbetet inom regeringen är så fördelat att det är jag som ska
              svara på dessa interpellationer, och jag har valt att besvara
              dem samtidigt.
            </seg>
            <seg xml:id="i-9e5d60bd06a63230-0">
              Jag vill börja med att beskriva regeringens politik för varaktigt
              högre sysselsättning och minskat utanförskap. Det är en bred ansats
              som är långsiktigt syftande, inriktad på åtgärder inom både skatteområdet
              och ersättningssystemen. Regeringens målsättning är ett arbetsliv
              som gör det möjligt för fler att använda sin förmåga, utan att
              behöva hamna i långtidssjukskrivning eller sjuk- och aktivitetsersättning.
              Att förhindra långvarig frånvaro på arbetsmarknaden är en central
              uppgift för regeringen, och för den enskildes trygghet är det
              viktigt med en väl fungerande socialförsäkring.
            </seg>
            <seg xml:id="i-e72d82b37d31cca0-0">
              Barnfamiljernas viktigaste inkomstkälla är förvärvsarbete, vilket
              innebär att arbetslöshet är en vanlig orsak till dålig ekonomi.
              Att skapa goda förutsättningar till arbete är således den viktigaste
              åtgärden för möjlighet till god ekonomisk standard. Familjepolitiken
              ska utöver det bidra till att ge alla barnfamiljer förbättrade
              förutsättningar för en god levnadsstandard. Det är också viktigt
              att betona att den ekonomiska familjepolitiken bara är en del
              av regeringens samlade familjepolitik.
            </seg>
            <seg xml:id="i-69386d8e66c19201-0">
              Barn är en del av familjerna och därmed i hög grad beroende av
              sina föräldrars ekonomi och försörjningsmöjligheter. Mot bakgrund
              av att goda förutsättningar till arbete är avgörande för den enskilda
              familjens möjligheter till en god ekonomisk standard är utvecklingen
              av samhällsekonomin betydelsefull tillsammans med ett väl utvecklat
              stöd till barnfamiljerna. Vi har ett väl utbyggt trygghetssystem
              för familjer och barn. Såväl de behovsprövade bidragen som de
              generella bidragen verkar inkomstutjämnande. I detta sammanhang
              vill jag också informera om att regeringen redan i budgetpropositionen
              för 2008 redogjorde för sin uppfattning att man delar riksdagens
              bedömning och bereder frågan kring bidrag med mera som påverkar
              barn till särlevande föräldrar.
            </seg>
            <seg xml:id="i-9363cb9ea7079a6e-0">
              Regeringens uppfattning är att föräldraförsäkringens utformning
              vad gäller längd, antal pappamånader och tak ska ligga fast. Dessutom
              är det regeringens uppfattning att inkomstbortfallsprincipen fortsatt
              ska gälla. Däremot anser regeringen att den sjukpenninggrundande
              inkomsten, vilken i dag beräknas utifrån den förväntade inkomsten,
              ska beräknas utifrån historiska inkomster. Skälet för detta är
              att en sådan beräkning är mer rättvisande och riskerna för felaktiga
              utbetalningar minskar. Regeringen beslutade i mars i år att inrätta
              en arbetsgrupp i Regeringskansliet med uppgift att föreslå en
              ny beräkningsgrund för socialförsäkringar utifrån historiska inkomster.
            </seg>
            <seg xml:id="i-b9051f63a7e55a55-0">
              Regeringens jobbpolitik med starkare drivkrafter till arbete
              genom jobbskatteavdrag och återupprättande av arbetslinjen i försäkringssystemen
              leder till bredare vägar tillbaka till arbetsmarknaden. Så motverkar
              vi utanförskap och lägger grunden för ett inkluderande samhälle.
            </seg>
            <seg xml:id="i-26918b298e467ca4-0">
              Jag har ett flertal gånger i riksdagen redogjort för att ensamstående
              föräldrars situation är en fråga som är angelägen i regeringens
              arbete, och jag anser att denna grupp behöver stöd från stat och
              samhälle. När det gäller vårdnadsbidraget vill jag upplysa om
              att det inte finns några lagliga hinder för en ensamstående förälder
              att använda sig av det. Vårdnadsbidragets syfte är bland annat
              att möjliggöra för föräldrar att tillbringa mer tid med sina barn.
              Föräldern kan därför förvärvsarbeta och samtidigt uppbära vårdnadsbidrag
              om barnomsorgen har ordnats på annat sätt. Vårdnadsbidraget är
              även så konstruerat att det ska kunna reduceras mot graden av
              nyttjande av offentlig förskoleverksamhet, vilket möjliggör en
              kombination av förskoleverksamhet och omsorg i hemmet. Jag vill
              betona att både vårdnadsbidraget och jämställdhetsbonusens syften
              särskilt gagnar vårt lands barn och deras familjer. Dessa reformer
              kommer att gälla från den 1 juli 2008.
            </seg>
            <seg xml:id="i-c8ebed997f20dc79-0">
              Jag vill avslutningsvis informera Matilda Ernkrans om att när
              det gäller föreningslivet får olika typer av föreningar ekonomiskt
              stöd via ett antal olika bidragssystem. Därtill utbetalas särskilda
              projektbidrag till barn och ungdomsverksamhet.
            </seg>
          </u>
          <note xml:id="i-2f999d0d18ffd637-0">
            Då LiseLotte Olsson, som framställt interpellation 2007/08:668,
            och Monica Green, som framställt interpellation 2007/08:724, anmält
            att de var förhindrade att närvara vid sammanträdet medgav talmannen
            att Kalle Larsson och Marina Pettersson i stället fick delta i
            överläggningen.
          </note>
          <note type="speaker" xml:id="i-16463689d2196c7f-0">
            Anf. 39 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-0">
            <seg xml:id="i-0fad3149a67c428f-0">
              Herr talman! Jag får inleda med att tacka för svaret. Som redan
              är noterat fungerar det så att arbetet i Vänsterpartiet är så
              fördelat att jag i dag är den som mottar svaret på den interpellation
              som LiseLotte Olsson ursprungligen ställt.
            </seg>
            <seg xml:id="i-d2690169ee6dc3f4-0">
              Den ursprungliga titeln på interpellationen var Miljardbesparingar
              på småbarnsföräldrar. Jag har full respekt för att riksdagens
              kammarkansli ville ha en mer neutral beteckning. Likväl är det
              detta som det här handlar om.
            </seg>
            <seg xml:id="i-dfe0c32e49222e4e-0">
              Taket i föräldraförsäkringen, föräldrapenningen och havandeskapspenningen
              är sänkt. Där sparar regeringen 322 miljoner kronor per år på
              höggravida vabbande föräldrar.
            </seg>
            <seg xml:id="i-d1e3c8c8287a859a-0">
              Den sjukpenninggrundande inkomsten för alla föräldralediga är
              sänkt från 80 procent till 77,6 procent. Regeringen sparar där
              846 miljoner kronor enligt egna beräkningar.
            </seg>
            <seg xml:id="i-b3230874399dcd08-0">
              Dessutom blir det sisådär ½ miljard i besparingar när man kräver
              intyg för att det ska gå att få ut pengar för tillfällig föräldrapenning.
            </seg>
            <seg xml:id="i-cb389d62833e8565-0">
              Det här är miljardbesparingar som man kan säga just nu är lite
              av huvudnumret i regeringens familjeekonomiska politik. Detta
              får konsekvenser.
            </seg>
            <seg xml:id="i-850387f46b485852-0">
              Enligt budgetpropositionen, alltså regeringens egna beräkningar,
              har andelen ensamstående föräldrar med låg ekonomisk standard
              om man med det menar 60 procent av medianen i disponibel inkomst
              ökat från 19 procent till 30 procent på några år. Det tycker jag
              stämmer till eftertanke.
            </seg>
            <seg xml:id="i-e48ca909796a00fc-0">
              Vad är det vi då talar om? Ja, det är färre utflykter på sommaren.
              Det är ensamstående föräldrar som inte har råd att köpa kläder
              till sina barn och som inte har råd att ge lika stor veckopeng,
              eller kanske ingen veckopeng alls. Det är ensamstående föräldrar
              som lever med en ständig oro för att ekonomin inte ska gå ihop.
              Det här är förstås någonting som vi alla på olika sätt och från
              olika utgångspunkter är oroade över.
            </seg>
            <seg xml:id="i-6c291776109c3cf3-0">
              Men i det svar som vi fått uppläst här i kammaren saknas den
              självkritiska insikten helt. Därför måste man nästan börja på
              en så grundläggande nivå att man frågar socialministern: Är allting
              bra? Är ni stolta, glada och lyckliga över situationen för ensamstående
              föräldrar i Sverige i dag, eller finns det saker som kan göras
              bättre? Vilka skulle det i så fall kunna vara?
            </seg>
            <seg xml:id="i-6c179d48b630925c-0">
              Vi har gett några förslag under de senaste månaderna och också
              under de senaste åren. Det är väl begripligt om inte alla förslagen
              faller en på läppen. Men samtidigt ska man kanske ändå börja fråga
              efter just självinsikten, om det som nu sker är gott nog.
            </seg>
            <seg xml:id="i-0a5ffd7f62802f1f-0">
              Det räcker inte riktigt att hänvisa till arbetslinjen, dels förstås
              därför att vi det är delvis en annan debatt inte anser att regeringen
              har en särskilt vettig arbetslinje över huvud taget, dels därför
              att flera av de saker som vi nu pratar om inte handlar om människor
              som när de berörs av de här systemen arbetar. I stället handlar
              det om att man är hemma för vård av sjukt barn eller därför att
              man har fått barn i familjen.
            </seg>
            <seg xml:id="i-173e0948532379ea-0">
              Därför räcker det inte att så att säga hänvisa till att människor
              ska ha egen försörjning och arbete. Man måste också titta på hur
              ersättningsnivåerna är formulerade och på hur de fungerar.
            </seg>
            <seg xml:id="i-04e025b0fd551f60-0">
              Ursprungsfrågan måste därför tyvärr vara detta med att backa
              ett steg. Är alltså socialministern nöjd med och glad och lycklig
              över den utveckling vi i dag ser när det gäller småbarnsföräldrar?
            </seg>
          </u>
          <note type="speaker" xml:id="i-8cd1b78f1566c079-0">
            Anf. 40 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-0">
            <seg xml:id="i-e673e93e528b88eb-0">
              Herr talman! Jag får tacka socialministern för svaret.
            </seg>
            <seg xml:id="i-b944dd1886798d26-0">
              När det gäller våra fattiga familjer i Sverige är det så att
              många barn trots att Sverige är ett ganska rikt land far illa.
              Barnfattigdomen har ökat. Nästan 150 000 barn bor i familjer som
              någon gång under det senaste året har sökt socialbidrag, försörjningsstöd,
              och levt på det. Ungefär en kvarts miljon svenska barn bor i familjer
              med mycket låga inkomster.
            </seg>
            <seg xml:id="i-133a89a1e7f2f4e9-0">
              Vilka barn är det då som är fattigast? Ja, det är främst barn
              till ensamstående föräldrar, barn med utländsk bakgrund eller
              barn i familjer där bara en av föräldrarna har ett jobb att gå
              till.
            </seg>
            <seg xml:id="i-2dea255d621defca-0">
              Fattigdomen i de här familjerna leder till att barnen inte kan
              göra samma saker som andra barn. Barnen har inte råd att vara
              med på skolresan. Man kan inte betala dräkten till fotbollsspelandet.
              Barnen får inte åka på semester med familjen.
            </seg>
            <seg xml:id="i-89e439741c04cbc7-0">
              I dag är det synliga mycket viktigt. Man ska som barn ha de rätta
              kläderna när man växer upp. Man ska ha rätt frisyr och rätt mobiltelefon.
              Även om vi vuxna tycker att man kan stå över det är det väldigt
              svårt för de barn som lever i familjer med väldigt dålig ekonomi.
              Barns självförtroende bygger i mångt och mycket på att inte sticka
              ut från mängden. Familjen har inte råd att åka på semester. Barnen
              blir kvar i stan. Allting kostar till exempel att gå in på badet,
              att fika, att gå på museum eller att besöka en djurpark.
            </seg>
            <seg xml:id="i-738f91024b5aa4bc-0">
              Om några veckor kommer jag att befinna mig på kurs på Frykens
              strand i Värmland. Det är LO som anordnar en kurs för ensamstående
              mammor. Det har de gjort ganska många år i rad. Men illavarslande
              är att de människor ensamstående mammor jag möter där får det
              sämre och sämre.
            </seg>
            <seg xml:id="i-b0f55f82f585b100-0">
              Enligt vittnesbörd har en del av de här föräldrarna inte råd
              att få mat på bordet i slutet av månaden. De får knacka dörr,
              och då inte vilken dörr som helst. De får gå till kyrkan för att
              få matkassar så att barnen ska få mat på bordet även sent i månaden.
            </seg>
            <seg xml:id="i-5ab027555b82eb2a-0">
              När det gäller regeringens politik och det här med barnkonsekvensanalyser
              fick vi i går genom Barnombudsmannen reda på att länsstyrelserna
              inte jobbar enligt barnkonventionen. Arbetet går sakta.
            </seg>
            <seg xml:id="i-18526692c40d6794-0">
              Jag tänkte fråga om socialministern tänker ta något initiativ
              här. Det är ju väldigt viktigt hur man skriver i regleringsbrev
              och så vidare. Vi behöver barnkonsekvensanalyser på varje politisk
              nivå, allra helst i Regeringskansliet. Jag vet att en grupp i
              Regeringskansliet jobbar med de här frågorna. Men vad har kommit
              ut av deras jobb? Hur ser de på effekterna av regeringens politik?
            </seg>
          </u>
          <note type="speaker" xml:id="i-ca2389577ef83c66-0">
            Anf. 41 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-0">
            <seg xml:id="i-d6aa1f6015021a53-0">
              Herr talman! Statsrådet Hägglund! Jag får tacka för svaret men
              måste samtidigt säga att jag inte är nöjd med hur min interpellation
              och mitt engagemang i debatten behandlats i svaret från statsrådet
              Hägglund. Man kan tycka att i ett svar som är mer än tre sidor
              långt borde de ideella organisationernas engagemang i barns sommar
              det gäller speciellt de barn som inte har de goda ekonomiska möjligheterna
              ha renderat mer än några rader från statsrådet.
            </seg>
            <seg xml:id="i-4f70af4391884701-0">
              Den politik som statsrådet är ansvarig för förändrar vardagen
              för många barn den här sommaren. Den 1 juli kommer 70 000 människor
              att få besked om sänkt sjukförsäkring, och det är klart att även
              dessa människor har barn. Det är klart att det finns föräldrar
              som är sjuka och barn som har föräldrar som är arbetslösa. Sommargåvan
              från den borgerliga regeringen till barnen i just dessa familjer
              är sänkt sjukersättning från den 1 juli. För dem kommer det att
              bli ännu tuffare att göra något roligt, spännande, sådant som
              andra barn får göra på sommarlovet vara lediga, göra utflykter,
              upptäcka nya saker. Det blir ännu svårare och ännu hårdare för
              många barn i Sverige.
            </seg>
            <seg xml:id="i-969a702c6cfb2552-0">
              Med tanke på att den borgerliga regeringen plockat bort målet
              i den ekonomiska familjepolitiken att den ekonomiska familjepolitiken
              inom den generella välfärden ska verka utjämnande för familjer
              med barn och familjer utan barn kan man inte längre sätta sin
              tilltro till en solidarisk omfördelning av en generell välfärd.
              Även om man inte tror på den generella välfärden och den solidariska
              omfördelningen, eftersom man plockat bort det målet i den ekonomiska
              politiken, hade jag önskat att jag fått ett engagerat svar åtminstone
              beträffande de ideella organisationernas betydelse för att göra
              barns sommar något bättre, något roligare, något mer spännande.
            </seg>
            <seg xml:id="i-2a15038adfbb817b-0">
              Traditionellt har föreningslivet varit ett stöd för de barn som
              behöver något annat att göra under sommaren. Lägerliv, kollo,
              övernattningar, aktiviteter i bostadsområdena är sådant som föreningslivet
              kunnat anordna, men i dag är det hårdare och tuffare. Det är faktiskt
              fler barn som har det sämre i dag än tidigare. Alla barn finns
              ju inte i de familjer där föräldrarna råkat få ett jobb, utan
              det finns barn också i familjer som är drabbade av arbetslöshet
              eller har sjukersättning.
            </seg>
            <seg xml:id="i-78fcbfbc59268707-0">
              Statsrådet skriver i sitt svar att barnfamiljers viktigaste inkomstkälla
              är förvärvsarbetet, vilket innebär att arbetslöshet är en vanlig
              orsak till dålig ekonomi. Vad har du gjort åt det, Göran Hägglund?
              Jo, du har gjort det ännu lite sämre genom att sänka nivån i arbetslöshetsförsäkringen.
              Det är dags att ta ansvar för den politik du driver, och inte
              minst för de barn som inte finns i de väletablerade och välordnade
              familjerna.
            </seg>
          </u>
          <note type="speaker" xml:id="i-1f9726532d9aaf0b-0">
            Anf. 42 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-1">
            <seg xml:id="i-b68abf80fe5ca965-0">
              Herr talman! Jag tackar interpellanterna för betydelsefulla frågor
              som det finns all anledning att diskutera.
            </seg>
            <seg xml:id="i-57a350d1955d6ff7-0">
              Först till det som Kalle Larsson tar upp i sitt inlägg. Han beskriver
              det ligger i sakens natur de problem som finns, och de finns verkligen
              i stor utsträckning. Det är ingen tvekan om att många barnfamiljer
              har små ekonomiska marginaler och att situationen generellt sett
              är betydligt tuffare för enföräldersfamiljer eftersom de, av naturliga
              skäl, endast har en inkomst. Det blir mindre pengar till sådana
              kostnader som är oundvikliga i ett hushåll.
            </seg>
            <seg xml:id="i-742d088b48799883-0">
              Vad gör vi för att förändra detta? Jag har i mitt inledande svar
              försökt beskriva att jobbpolitiken, arbetslinjen, är av allra
              största vikt. Kalle Larsson efterlyser ett mått av självkritik
              från min sida, och jag ska gärna idka det lite senare i mitt inlägg.
              Jag vill samtidigt påminna om den situation som rådde när vi tog
              över, en situation där Kalle Larsson och hans kamrater styrde
              Sverige. Den ledde till att många barn hade föräldrar som var
              arbetslösa.
            </seg>
            <seg xml:id="i-61a86257f6355548-0">
              Vår viktigaste uppgift har varit att långsiktigt förändra den
              situationen genom att ge bättre förutsättningar för människor
              att kunna försörja sig på eget arbete. Det har varit, och är,
              en huvuduppgift för regeringen. Vi vet nämligen att när man kan
              försörja sig själv ökar också, självklart, förutsättningarna för
              att kunna ge sina barn så bra förutsättningar som möjligt under
              uppväxttiden.
            </seg>
            <seg xml:id="i-b6882fe0690c5b4e-0">
              Så till självkritiken. Som jag var inne på tidigare lever många
              familjer med små marginaler. Det gäller särskilt när det bara
              finns en försörjare. Därför pågår inom Regeringskansliet ett arbete
              för att hitta vägar för att kunna hjälpa just dessa grupper. Det
              har efterlysts konsekvensanalyser, och en del av er kanske redan
              vet att det genomförs ett stort arbete, bland annat av Statistiska
              centralbyrån, för att få ett bra statistikunderlag.
            </seg>
            <seg xml:id="i-23c0bf664630457f-0">
              Det är viktigt att säga att vi naturligtvis har ett barnperspektiv;
              det gäller alla våra åtgärder. Det pågår också en dialog med SCB
              om möjligheterna att förbättra det statistiska underlaget för
              att kunna följa omfattningen av utanförskapet och hitta så precisa
              åtgärder som vi någonsin kan för att underlätta för dessa barnfamiljer.
            </seg>
            <seg xml:id="i-a6ca1771d1cbd987-0">
              Är allt bra eller kan saker göras bättre, frågar Kalle Larsson.
              Tyvärr kommer ingen minister någonsin, oavsett partifärg, att
              kunna stå här och säga att allt är bra. Den situationen kommer
              inte att inträffa, utan vi kommer hela tiden att behöva arbeta
              målmedvetet för att förbättra situationen för grupper som riskerar
              att hamna, eller har hamnat, efter. Det är regeringens linje att
              verkligen göra det.
            </seg>
            <seg xml:id="i-7d87c58b87471287-0">
              Matilda Ernkrans är inte nöjd med det svar hon fått. Hon tycker
              att jag behandlat hennes fråga lite styvmoderligt och kort. Jag
              kan möjligen ge henne rätt i att det hade kunnat utvecklas oändligt
              mycket mer, för det görs fantastiska insatser genom en mängd olika
              organisationer och ideella krafter, vilket betyder mycket. Men
              också det offentliga ger i olika former stöd för sådant som betyder
              mycket för de barn som annars kanske inte får den möjlighet till
              rekreation som är självklar för andra barn.
            </seg>
          </u>
          <note type="speaker" xml:id="i-f65bf4156c38f43c-0">
            Anf. 43 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-1">
            <seg xml:id="i-d97053f4132546de-0">
              Herr talman! Det är två fraser som oftare än andra återkommer
              i dessa debatter. Den ena är att man tackar för svaret, och den
              andra att man inte är nöjd med svaret. Så är det förstås, och
              det har sina förklaringar.
            </seg>
            <seg xml:id="i-f926df10ef3e4b32-0">
              Det är värt att notera att socialministern får använda i det
              närmaste hela sitt inlägg till att erkänna, medge, att det finns
              problem. Jag ska gärna göra socialministern gladare på den punkten
              och erkänna att det är alldeles sant att det även tidigare fanns
              problem. Det fanns stora problem både beträffande generella inkomstnivåer,
              den höga arbetslösheten och situationen för föräldrar, också ensamstående
              föräldrar. Den verklighetsbeskrivningen är riktig.
            </seg>
            <seg xml:id="i-a9af28ff825968af-0">
              Skillnaden är väl möjligen att när det gäller den situation som
              vi nu diskuterar, ensamståendes och barnfamiljers ekonomi, gick
              utvecklingen i rätt riktning. Det som hänt under de senaste åren,
              med en borgerlig regering, är att utvecklingen accelererat och
              gått åt fel håll. Klyftorna minskar inte, utan de ökar. Det är
              det allvarliga i situationen, och därför måste man inte bara medge
              att det finns problem även om det är ett viktigt första steg som
              nu är uppnått i denna diskussion utan också titta på de verktyg
              man använder och se om de verkligen är de bästa för att komma
              till rätta med det man påstår sig vilja göra någonting åt.
            </seg>
            <seg xml:id="i-8e7d5feffd112de2-0">
              Vi har några exempel på åtgärder som den här regeringen har vidtagit.
            </seg>
            <seg xml:id="i-1ca771f97e7082fb-0">
              Man har sänkt taket för den tillfälliga föräldrapenningen och
              havandeskapspenningen. På vilket sätt har den åtgärden hjälpt
              föräldrar att få en bättre ekonomi?
            </seg>
            <seg xml:id="i-14df6ae79da4d5b1-0">
              Man har sänkt den sjukpenninggrundande inkomsten för alla föräldralediga.
              På vilket sätt har den åtgärden hjälpt föräldrar och familjer
              att få en bättre ekonomi?
            </seg>
            <seg xml:id="i-cb6ce14ac473ced1-0">
              Man vill spara ungefär ½ miljard per år de kommande åren på att
              inte betala ut lika mycket pengar i tillfällig föräldrapenning.
              På vilket sätt hjälper och stärker det ekonomin för barnfamiljer?
            </seg>
            <seg xml:id="i-7cb979326db91dd9-0">
              Det här är de ekonomiska verktyg som regeringen använder sig
              av. Då måste man, tycker jag, från regeringens sida fundera på
              om det verkligen är rätt verktyg om nu målet är att man ska minska
              skillnaderna. Det är alldeles rätt beskrivet av tidigare interpellanter
              att man har tagit bort och förändrat de familjepolitiska målen,
              så att man inte längre har samma ambition att minska skillnaderna
              mellan de familjer där det finns barn och dem där det inte finns
              barn. Det är delvis en annan debatt, men visst har det bäring
              på detta. Har man en sådan ambition kvar, eller har man det inte?
            </seg>
            <seg xml:id="i-765f792208f23142-0">
              Herr talman! Visst kunde mycket ha gjorts bättre tidigare. Men
              att det har varit dåligt tidigare är inte ett argument för att
              göra det sju resor sämre nu. Därför är socialministern än så länge
              svaret skyldig när det gäller varför de åtgärder som genomförs
              är de rätta och om det inte snarare är så att man med de åtgärder
              man genomför ökar klyftorna och gör det svårare för barnfamiljer
              att få råd med de saker som alla borde kunna ha råd med.
            </seg>
          </u>
          <note type="speaker" xml:id="i-ef534bc31f7f230d-0">
            Anf. 44 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-1">
            <seg xml:id="i-c6afb9fb69d1173c-0">
              Herr talman! Nu när regeringen försämrar för vanligt folk drabbar
              det barnen. Om man är sjukskriven men inte får vara det längre
              trots att man inte känner sig frisk blir det en oro för morgondagen
              som också drabbar barnen. Om en förälder tvingas söka jobb och
              tar ett jobb väldigt långt hemifrån blir familjesituationen väldigt
              otrygg också för barnen. Detta är mycket enkelt att förstå.
            </seg>
            <seg xml:id="i-57ebb7fcb5ec241f-0">
              Men vad ska familjen göra som råkar ut för det här i praktiken?
              Socialministern säger att vi ska hitta vägar och hjälpa dessa
              grupper och att det är ett stort arbete som pågår. Regeringen
              har ett barnperspektiv. Man vill underlätta för barnfamiljerna,
              säger socialministern.
            </seg>
            <seg xml:id="i-db6f26f257ddd607-0">
              I det svar vi har fått står det: Vi har ett väl utbyggt trygghetssystem
              för familjer och barn. Såväl de behovsprövade bidragen som de
              generella bidragen verkar inkomstutjämnande. I detta sammanhang
              vill jag också informera om att regeringen redan i budgetpropositionen
              för 2008 redogjorde för sin uppfattning att man delar riksdagens
              bedömning och bereder frågan kring bidrag med mera som påverkar
              barn till särlevande föräldrar.
            </seg>
            <seg xml:id="i-17d56517cf2bf80e-0">
              Redan i budgetpropositionen visste regeringen alltså hur sanningen
              ser ut utanför detta hus. Riksdagens utredningstjänst har räknat
              ut att inom två år kommer nära 27 procent av de barn som lever
              med ensamstående föräldrar att leva i fattigdom. Min fråga är
              här och nu: Vad är regeringen beredd att göra för att avhjälpa
              den akuta situation som uppstår under en så kort tid, som ligger
              framför oss och som till ganska stor del beror på regeringens
              politiska beslut och dess effekter?
            </seg>
          </u>
          <note type="speaker" xml:id="i-3286a68ea45fa8a8-0">
            Anf. 45 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-1">
            <seg xml:id="i-57bff75e96f4204d-0">
              Herr talman! Statsrådet Hägglund! Historia är viktigt. Man måste
              kunna sin historia för att kunna ta sig an framtiden. Men historieskrivningen
              skiljer sig nog något beroende på vem som berättar historien.
              Det skiljer sig ännu mer åt hur man tar till sig historien och
              använder den inför framtiden, vilken analys man gör och vilka
              angreppssätt man använder för att förändra samhället. Den regering
              som du företräder ökar medvetet klyftorna mellan människor i Sverige.
              Det tycker jag är upprörande, inte minst för de barn som finns
              i familjer som nu offras för att andra ska få det bättre.
            </seg>
            <seg xml:id="i-edbf41b23893c4ed-0">
              Målet om den solidariska omfördelningen inom den generella välfärden
              för att utjämna skillnader mellan familjer med barn och familjer
              utan barn har ni plockat bort. Man tillåter att klyftor ökar.
            </seg>
            <seg xml:id="i-54f37fc3127a58c1-0">
              I mitt välfärdsland känner vi engagemang för alla barn. Vi låter
              inte offra några barn. Vi låter inte offra barnen till arbetslösa
              och sjuka.
            </seg>
            <seg xml:id="i-5893e69aca08bd7e-0">
              Min fråga kvarstår. Man har nu gett upp omfördelning och generell
              välfärd. Ministern säger att det ideella föreningslivet gör fantastiska
              insatser. Det har du rätt i. De gör fantastiska insatser det stämmer.
              Men det finns också andra sidor av verkligheten. Det ideella föreningslivet
              får det allt tuffare att göra dessa fantastiska insatser. Det
              blir svårare och svårare att rekrytera ledare, och man får mindre
              och mindre ekonomiska möjligheter.
            </seg>
            <seg xml:id="i-704793322e72332b-0">
              Det gör att kommuner har fått gå in och ta över en del av ansvaret.
              Men också kommunerna ligger nu på den lista dit ni vältrar över
              kostnader, så frågan är hur det kommer att se ut i framtiden.
              I den kommun jag kommer från har det i alla fall blivit så. Den
              socialdemokratiska majoriteten i kommunen vill ge ungdomar någonting
              roligt och spännande att göra på sommaren, även ungdomar i familjer
              där man inte har de bästa ekonomiska förutsättningarna. Kommunen
              går in och anordnar kollo under sommarveckorna i nära samarbete
              med fritidsgårdarna.
            </seg>
            <seg xml:id="i-2c7ef6b8e008388b-0">
              Men kommunen har fått prioritera. De som har fått det mindre
              fördelaktigt är fritidsbarnen. De kunde tidigare vara i väg i
              en vecka, till och med två veckor, på sommarfritids och göra något
              spännande och roligt i kommunen. Men det har reducerats kraftigt.
              Trots att man prioriterar och vill göra det bästa för barnen räcker
              inte de ekonomiska möjligheterna till.
            </seg>
            <seg xml:id="i-60b15eeb329f7d87-0">
              Jag vill också tillägga att vi i min kommun har väldigt låga
              arbetslöshetssiffror, om det nu kan bidra till att göra det klarare.
            </seg>
            <seg xml:id="i-d1b8d88591f2464a-0">
              Min fråga är: Vem i den borgerliga regeringen tar ansvar för
              de ekonomiskt utsatta barnen? Jag tycker att du kan lämna besked
              om det, och jag tycker att barnen förtjänar att få det beskedet
              nu inför sommaren.
            </seg>
          </u>
          <note type="speaker" xml:id="i-0b0ee2920b0fc936-0">
            Anf. 46 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-2">
            <seg xml:id="i-7573ddd1ee8c09e4-0">
              Herr talman! Jag tackar debattörerna för inläggen. Kalle Larsson
              börjar med att säga att han vill göra mig glad och medger brister
              hos tidigare regeringar och regeringsunderlag. Nu gör det mig
              inte särskilt glad. Jag hade varit ännu gladare om de inte hade
              inträffat.
            </seg>
            <seg xml:id="i-8aaaf5632ab6feee-0">
              Vi befinner oss i en situation där många har hamnat illa till
              genom långvarig arbetslöshet. Detta är ett stort bekymmer. Det
              har varit en huvuduppgift för regeringen att vända den utvecklingen.
              Vi ser glädjande nog att vi har en förbättring på arbetsmarknaden.
              Det är betydelsefullt.
            </seg>
            <seg xml:id="i-2eea7a4ccfcf6de4-0">
              Det stämmer att vi har gjort en del justeringar i ersättningssystemen.
              Kalle Larsson kritiserar det faktum att vi vidtar åtgärder för
              att komma åt missbruk av den tillfälliga föräldrapenningen. Det
              var en av de punkter som Kalle Larsson tog upp. Det tycker jag
              är ett illa valt exempel. Vi borde egentligen vara överens om
              att vi ska ha ersättningssystem som fungerar för dem som behöver
              dem men att den som fuskar sig till ersättning inte ska ha ersättning.
              Vi behöver ha system som gör att vi kan ha förtroende för att
              systemen fungerar.
            </seg>
            <seg xml:id="i-6a726bf91c4aeb84-0">
              De andra förändringar som Kalle Larsson beskriver har vi gjort
              för att få ekonomiskt utrymme för att kunna genomföra förbättringar
              som innebär att fler människor kommer i arbete. Det är väldigt
              olyckligt om man framställer det som att andra är ute efter att
              göra det besvärligt för människor. Jag tror inte att människors
              tilltro till politiken vinner på det.
            </seg>
            <seg xml:id="i-b60f403c486dd3f1-0">
              Vi har olika lösningar, men jag tror att vi alla vill nå situationer
              där vi vill förbättra för enskilda människor. Sedan kan vi kritisera
              varandras metoder. Men misstänkliggör vi varandras vilja att åstadkomma
              förbättringar tror jag att vi är fel ute. Det senare är mest sagt
              till Matilda Ernkrans när det gäller hennes senaste inlägg.
            </seg>
            <seg xml:id="i-98a8d9ef8da636c6-0">
              Marina Pettersson säger i sitt inlägg att regeringen försämrar
              för vanligt folk. Jag tror inte att det är den upplevelse som
              människor har som nu efter långvarig arbetslöshet kan komma tillbaka
              i jobb. De upplever att de kan få en bättre ekonomi när de kan
              få en arbetsinkomst, och vi får en bättre stabilitet i de ersättningssystem
              vi har. Det är av väldigt stor betydelse.
            </seg>
            <seg xml:id="i-baef5a78ac1ec890-0">
              Marina Pettersson säger att det är människor som inte blir sjukskrivna
              fastän de är sjuka. Inträffar det är det fel. Människor som är
              sjuka ska ha ersättning för att de inte kan jobba. Det är vad
              sjukförsäkringen är till för. Sedan begås det misstag. Det görs
              fel av enskilda läkare, eller systemet kan diskuteras eller kritiseras.
              Det görs fel på vissa punkter. Men det sker oavsett vilken regering
              vi har. Det är självklart att den som inte kan utföra sitt arbete
              på grund av sjukdom ska ha ersättning för det.
            </seg>
            <seg xml:id="i-5ac7248d5fb74f43-0">
              Matilda Ernkrans var inne på att regeringen medvetet ökar klyftorna,
              vissa offras för att andra ska få det bättre och så vidare. Det
              kunde man läsa i strategidokumentet från Socialdemokraterna i
              Aftonbladet häromdagen. Man vet precis hur man ska lägga orden
              för att det ska passa in i den mall och den bild som Socialdemokraterna
              vill sätta upp. Detta blir fullständigt löjeväckande när man ordagrant
              kan läsa det. Vi bör ändå föra ett hederligt resonemang utifrån
              sakernas förhållanden.
            </seg>
            <seg xml:id="i-a6a3d79867a59fb8-0">
              Jag går åter till grunden för diskussionen. Vi genomför ett större
              arbete som siktar på att identifiera problemen och hitta rätt
              metoder för att rätta till dem. Det finns bekymmer och har funnits
              bekymmer under en lång följd av år under de år ni har haft ansvar,
              och vi försöker rätta till det på bästa sätt.
            </seg>
            <seg xml:id="i-8089d2d66455c22a-0">
              Men det gäller att göra det på ett sådant sätt att vi inte skapar
              andra problem som innebär att fler människor hamnar i arbetslöshet
              eller utanförskap av andra skäl. Det gäller att vi riggar systemen
              så att vi gör det möjligt för människor med små marginaler att
              klara sig bättre framöver.
            </seg>
          </u>
          <note type="speaker" xml:id="i-d5997b9ccc17e044-0">
            Anf. 47 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-2">
            <seg xml:id="i-d4146ed1f4289f41-0">
              Herr talman! Jag tror att vi kommer att ha flera debatter framöver
              om det som kallas fusk. Det är alldeles riktigt att det inte finns
              någon i denna kammare och väldigt få utanför som försvarar oegentligheter
              och missbruk av systemen. Men att tro att man kan spara ½ miljard
              kronor på tillfällig föräldrapenning är att tro för mycket.
            </seg>
            <seg xml:id="i-b82c22b122285aea-0">
              Det handlar också om att man bygger upp ett system som är byråkratiskt
              och ett kontrollsystem. Den debatten har vi i denna kammare nyligen
              haft i andra avseenden. Faktum är att den här regeringen sätter
              något slags rekord i att bygga upp kontrollsystem och överbyråkratisera
              modeller för att hålla medborgarna i schack. Jag tror att man
              ska vara varsam på den punkten.
            </seg>
            <seg xml:id="i-6c6a21cce19cc04a-0">
              Vi fick nu ändå ett svar på varför man gör nedskärningar för
              föräldrar, gravida och VAB-föräldrar. Det tycker jag är ganska
              bra. Skälet är att man måste ha de pengarna för att använda dem
              till något annat. Det är ett sätt att resonera. Det finns i varje
              fall en viss logik i det. Det är ingen öppen elakhet. Jag kan
              ge Göran Hägglund rätt på den punkten.
            </seg>
            <seg xml:id="i-939f1c509dbd4079-0">
              Däremot är det en märklig prioritering att man ska skära ned
              på ersättningen till dem som har det svårast för att i första
              hand sänka skatten med flest kronor för dem som har det bäst.
              Jag ska inte säga att det är en hjärtlös politik. Men det är i
              varje fall en politik som gynnar dem som redan har det ganska
              hyfsat och missgynnar väldigt mycket de grupper vi nu talar om.
            </seg>
            <seg xml:id="i-f5d3a1f0dfbe491a-0">
              Det är också därför som statistiken trots allt visar att vi har
              ökande klyftor just nu. Om man vill minska de klyftorna vore det
              smartare att göra precis tvärtom. Om vi ska vara helt ärliga innebär
              det att man tar pengar i de plånböcker där det finns mest av pengarna
              och ser till att de omfördelas till dem som har betydligt mindre.
            </seg>
            <seg xml:id="i-22b16b2bbdff9970-0">
              När regeringen gör precis tvärtom är nog den beskrivning av regeringen
              som fanns i Socialdemokraternas strategidokument som en regering
              som inte ser till de sämst ställda i första hand tyvärr alldeles
              riktig. Även om den upprepades i Aftonbladet kan det vara sant.
            </seg>
          </u>
          <note type="speaker" xml:id="i-12560f403ea5bdf2-0">
            Anf. 48 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-2">
            <seg xml:id="i-b06268e4579b0e6c-0">
              Herr talman! Jag har ställt frågor angående ökning av kommunernas
              utgifter för försörjningsstöd till ett antal ministrar återkommande
              gånger. Regeringens företrädare har alltid sagt: Det förekommer
              ingen markant eller större ökning av försörjningsstöden.
            </seg>
            <seg xml:id="i-d8f82c0a84ace11d-0">
              Nu börjar siffrorna öka. Jag anar att det bara är toppen på ett
              isberg. Det kommer att drabba många fler människor och barnfamiljer.
              Det är neddragningarna i trygghetssystemen som har gjort att människor
              har fallit mellan stolarna.
            </seg>
            <seg xml:id="i-f592dfec8d6d538e-0">
              De har gått från Försäkringskassan till Arbetsförmedlingen. Det
              har blivit bedömt från ena dagen till den andra att de har en
              100-procentig arbetsförmåga och att de ska prövas mot hela arbetsmarknaden.
              Men på Arbetsförmedlingen har handläggaren sagt: Du är för sjuk
              för att stå till arbetsmarknadens förfogande. Sedan har de knackat
              dörr hos socialförvaltningarna för att i stället få försörjningsstöd.
              Många barnfamiljer har blivit drabbade genom detta.
            </seg>
            <seg xml:id="i-064afdd9343bfdd6-0">
              Nu säger ministern att den som inte kan utföra sitt arbete naturligtvis
              ska kunna vara sjukskriven. Det vore intressant om ministern här
              ville förtydliga det svar han har gett. Det är ändå så att många
              människor har ramlat mellan stolarna och farit väldigt illa.
            </seg>
            <seg xml:id="i-bcd40f77f9aef199-0">
              Kommer ministern att se till att man utreder följderna av förändringarna
              i alla trygghetssystemen utifrån ett barnperspektiv? Många barn
              i Sverige möter en sommar utan semester och utan att kunna köpa
              det där lilla extra.
            </seg>
          </u>
          <note type="speaker" xml:id="i-834192052ea0c83f-0">
            Anf. 49 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-2">
            <seg xml:id="i-1c742c5d52fca92f-0">
              Herr talman! Vi går mot sommar med kanske lite mer ledighet och
              lugnare tempo, och förhoppningsvis bad och sol, utflykter och
              upplevelser. Problemet är att inte alla barn går den sommaren
              till mötes. Jag upplever det som att Göran Hägglund inte ens känner
              ansvar eller engagemang i frågan att ge den möjligheten till alla
              barn i Sverige.
            </seg>
            <seg xml:id="i-7733a001c53a1f00-0">
              Du säger att huvuduppgiften är att minska arbetslösheten. Där
              är vi överens. Det är oerhört viktigt att människor har ett arbete.
              Men för din regering betyder kampen mot arbetslösheten att det
              måste ske på bekostnad av arbetslösa och sjuka.
            </seg>
            <seg xml:id="i-80370fb78854c429-0">
              Det är de mest utsatta som får mindre. Samtidigt sänks skatter
              med 80 miljarder med mest till dem som redan är välbärgade. Det
              är ett val och en prioritering som du har gjort.
            </seg>
            <seg xml:id="i-5857035a7aacae2c-0">
              Jag skulle önska att du här hade kunnat ge besked om att du tänker
              prioritera annorlunda, och att du för de ekonomiskt utsatta barnen
              och det viktiga ideella föreningslivet skulle ha prioriterat annorlunda.
            </seg>
            <seg xml:id="i-a0a12965591b67fd-0">
              Du skulle ha slutat att tacka nej till skattepengar från dem
              som har råd att bidra och säga att du var beredd att ta initiativ
              för bättre villkor för det ideella föreningslivet för att Sverige
              och barnen tjänar på rättvisa.
            </seg>
          </u>
          <note type="speaker" xml:id="i-32c33d47ccfc211e-0">
            Anf. 50 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-3">
            <seg xml:id="i-aaef14963eaea0ea-0">
              Herr talman! Kalle Larsson säger att det inte går att hämta hem
              eller spara ½ miljard kronor genom det nya arrangemanget för tillfällig
              föräldraförsäkring. Verkligheten kommer att visa hur det är. De
              beräkningar som har gjorts vilar på ett hyggligt starkt underlag.
              Sedan får vi se hur det blir.
            </seg>
            <seg xml:id="i-a8d9349a1824a17f-0">
              Det är inte så att regeringens hela ekonomiska politik står och
              faller med detta. Jag tror att det finns ett värde utöver det
              rent ekonomiska i att ha system som man kan känna en viss tilltro
              till. Man ska veta att de fungerar, och andra ska inte tro att
              de fungerar fel. Vi måste ha robusta system som människor litar
              på. Det tror jag är av stor betydelse.
            </seg>
            <seg xml:id="i-d42befa66bb3f2b1-0">
              Kalle Larsson har synpunkter på fördelningspolitiken. Det ska
              han naturligtvis ha. Jag har förstås också synpunkter på den.
              Vi har en grupp som befinner sig, och har befunnit sig under lång
              tid, vid sidan om. De har alldeles för låga inkomster genom att
              de inte har kunnat försörja sig själva. Däri ligger den stora
              skiljelinjen. Vi för en politik som gör att fler människor kan
              komma i arbete och klara sig genom egna inkomster.
            </seg>
            <seg xml:id="i-075f37c16c7968e6-0">
              Framtiden ligger inte i att vi får fler personer som lever på
              ersättningar eller bidrag. Den måste ligga i att vi ger människor
              en möjlighet att försörja sig själva. Där ligger den stora förändringen
              i och med valet.
            </seg>
            <seg xml:id="i-f8adda873149f63a-0">
              Marina Pettersson är orolig över försörjningsstöden. Det är precis
              som hon säger; hittills har det varit en och annan som har varnat
              för en viss utveckling. Men hittills har vi inte sett den, utan
              försörjningsstöden har legat på en stabil nivå. Fortfarande är
              det alldeles för många som lever utan eller med alldeles för små
              marginaler. Regeringen är helt inriktad på att se till så att
              fler människor får möjlighet att försörja sig själva och att de
              som inte kan det kan leva på trygga ersättningssystem.
            </seg>
          </u>
          <note xml:id="i-3197dd7594f6e275-5">
            Överläggningen var härmed avslutad.
          </note>
          <note xml:id="i-d2da6ddddd916b6f-0">
            8 § Svar på interpellation 2007/08:684 om ambulansförarnas behov
            av kompetenslyft
          </note>
          <note type="speaker" xml:id="i-06dd4bbd2e545005-0">
            Anf. 51 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-4">
            <seg xml:id="i-2c4416c9d7f8edeb-0">
              Herr talman! Marina Pettersson har frågat mig om jag för det
              första är beredd att verka för att införa en ny nationell och
              likvärdig utbildning som ger behörighet att framköra ambulans
              och som ger ökad behörighet att ge akutvård, för det andra att
              se till så att ambulansförare med lång erfarenhet ska kunna få
              validering och för det tredje att verka för att införa ett nationellt
              körkort för utryckningspersonal.
            </seg>
            <seg xml:id="i-d51c5a1f2df2e6d1-0">
              Landstingen ska enligt hälso- och sjukvårdslagen svara för att
              det finns en ändamålsenlig organisation för att till och från
              sjukhus eller läkare transportera personer vilkas tillstånd kräver
              att transporten utförs med transportmedel som är särskilt inrättade
              för ändamålet. Under transporten i en ambulans gäller samtliga
              de övergripande krav på en god och säker vård som följer av hälso-
              och sjukvårdslagen. Dessutom gäller Socialstyrelsens föreskrifter
              på hälso- och sjukvårdsområdet, till exempel i fråga om ledningssystem
              för kvalitet och patientsäkerhet och i fråga om läkemedelshantering.
            </seg>
            <seg xml:id="i-1e5a5119f29fb048-0">
              Detta innebär att det i dag finns högt ställda krav på patientsäkerhet
              och kvalitet även när vården ges akut i samband med en ambulansutryckning.
            </seg>
            <seg xml:id="i-8fa994d2f5830b99-0">
              Socialstyrelsen kommer under året att meddela nya föreskrifter
              när det gäller ambulanssjukvården. Avsikten är att det ska vara
              vårdgivarens ansvar att tillse att den hälso- och sjukvårdspersonal
              som ingår i ambulanssjukvården har den kompetens som behövs för
              att kunna utföra kvalificerad prehospital akutsjukvård och behörighet
              att administrera läkemedel. Utifrån dessa grundläggande krav får
              varje landsting närmare avgöra hur bemanningen i en ambulans ska
              se ut. Möjligheten finns alltså för landsting att ha fler ur den
              legitimerade personalen med i ambulansen om man bedömer att det
              är nödvändigt. Det kan handla både om sjuksköterskor och läkare.
              Jag är övertygad om att detta på ett tillfredsställande sätt tillgodoser
              patientens behov av kvalificerad vård.
            </seg>
            <seg xml:id="i-87bd06f4255bd876-0">
              Att köra under utryckning ställer stora krav på utryckningsförarens
              omdöme och körprestation. Kännetecknande för goda utryckningsförare
              är att de inte bara kan manövrera sitt fordon bättre än normalförare
              utan också förstår, värdesätter och accepterar de värderingar
              som gäller för god, effektiv och säker utryckningskörning.
            </seg>
            <seg xml:id="i-4a037212f2627c4c-0">
              När det gäller kompetensen hos ambulansförare och annan utryckningspersonal
              har Vägverket i början av året publicerat ett dokument med förslag
              på grundläggande kompetensmål för alla utryckningsförare. Dokumentet
              har utarbetats i samarbete med Arbetsmiljöverket, Räddningsverket,
              Rikspolisstyrelsen och Socialstyrelsen. Syftet är att ge både
              utbildare av utryckningsförare och de berörda organisationerna
              incitament att så långt det är möjligt säkerställa att svenska
              utryckningsförare har god förarkompetens vid utryckningskörning.
              I dokumentet betonar myndigheterna att det är varje arbetsgivares
              ansvar att säkerställa en god arbetsmiljö och att se till att
              arbetstagaren har nödvändig utbildning och kompetens för uppgiften.
            </seg>
            <seg xml:id="i-fad06470790bc189-0">
              När det särskilt gäller ambulanssjukvårdarnas förarkompetens
              är avsikten i Socialstyrelsens kommande föreskrifter att förtydliga
              att vårdgivaren ansvarar för att föraren av en ambulans efter
              utbildning har den kompetens som krävs för att på ett säkert och
              effektivt sätt kunna framföra ambulansen. Jag utgår från att sjukvårdshuvudmännen
              tar sitt ansvar i den frågan.
            </seg>
            <seg xml:id="i-9a1c673b3e3dd468-0">
              Mot bakgrund av det nu nämnda arbetet inom berörda myndigheter
              har jag för närvarande inte för avsikt att vidta några ytterligare
              åtgärder.
            </seg>
          </u>
          <note type="speaker" xml:id="i-fec232d3c5d5c3e3-0">
            Anf. 52 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-3">
            <seg xml:id="i-f1ba1794c3d35d02-0">
              Herr talman! Jag får tacka socialministern för svaret. Jag ska
              försöka ge en inblick i hur verkligheten ter sig i Sverige just
              nu, i denna ljuva sommartid med midsommarhelgen framför oss. Det
              är en midsommarhelg som tyvärr också innebär att det kan förekomma
              ett antal trafikolyckor en del med mycket svårt skadade människor.
            </seg>
            <seg xml:id="i-ff5e54f2edf0530a-0">
              Jag vill berätta för Göran Hägglund hur det ser ut med ambulansförarnas
              kompetens. De själva vill ju att patientvården ska bli bättre,
              att deras erfarenhet bättre ska tas till vara, att de ska kunna
              få validering och att de ska kunna ge läkemedel. De vill helt
              enkelt kunna ge en bättre akutsjukvård ute på plats.
            </seg>
            <seg xml:id="i-c6f3dd0b68cb6f0d-0">
              Jag ska berätta om ett antal ambulansförare. En är från Halland.
              Han har varit i 29 år på ambulansen. Han har undersköterskeutbildning
              och vidareutbildning på ambulans just i medicinbiten. På ambulansen
              i Jönköping finns en person som har varit där i 22 år. Han har
              en sjuveckorsutbildning, och inget annat. I Jönköping finns också
              en person med 22 år på ambulansen. Han har undersköterskekompetens,
              är brandman och är utbildad i hjärt- och lungräddning. I Tranås
              har en person jobbat sedan 1997. Han är brandman. En person är
              undersköterska med 25 år på ambulansen, men ingen medicinutbildning.
              En annan ambulansförare har jobbat i 17 år på ambulansen. Han
              är mentalskötare och har en 20-veckors ambulanskurs. En annan
              har sju veckors ambulanskurs från 1974 och tio poäng i farmakologi
              efter det.
            </seg>
            <seg xml:id="i-f3063192048aa9bc-0">
              Jag kan ta upp fler exempel. Så här ser många gånger kompetensen
              ut på våra ambulanser i dag. När man kommer fram till en olycka
              som ambulansförare ligger inte de skadade på rad, utan de kanske
              finns några hundra meter ifrån varandra. En kanske har livshotande
              skador och en annan mycket svåra smärtor och dödsångest men kanske
              bara ett brutet ben. Sjuksköterskan som har kompetens för att
              ge läkemedel måste rädda liv, och får uppehålla sig vid den livshotande
              skadan. Ambulansföraren kan sätta en nål, men han kan inte ge
              något läkemedel.
            </seg>
            <seg xml:id="i-b46815f1de211119-0">
              Det här är viktigt. Jag tror att det är en aktuell fråga att
              se över hela insatsbiten när det gäller akutsjukvården i Sverige.
            </seg>
          </u>
          <note type="speaker" xml:id="i-e1c69d329033be2b-0">
            Anf. 53 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-3">
            <seg xml:id="i-7844ad003bb36b3b-0">
              Herr talman! Jag lägger mig i den här debatten därför att jag
              tycker att ministern inte tar utbildningen för ambulansförare
              på allvar.
            </seg>
            <seg xml:id="i-0952c7df2d9a9e28-0">
              I dag behöver en ambulansförare bara ha ett vanligt B-körkort
              för att köra en ambulans som ibland väger upp till tre ton. Det
              är inte som att köra en vanlig personbil, en Volvo till exempel.
              Det ska gå fort, och det ställer stora krav på förarna.
            </seg>
            <seg xml:id="i-85a1baf5d460aff9-0">
              Det är riktigt att Vägverket har tagit fram kompetensmål, som
              ministern säger i svaret. Problemet med det är att dessa mål är
              till intet förpliktande. Det är inte heller någon som följer upp
              dem. I dag har vi många olika ägare till ambulanser och därmed
              också många olika arbetsgivare. Det är upp till dem att se till
              att ambulansförarna har adekvat utbildning, men det kan man inte
              göra på något annat sätt än att förlita sig på att så är fallet.
            </seg>
            <seg xml:id="i-5d11b02fc90b0a42-0">
              Vi hörde Marina Pettersson läsa upp hur länge folk hade varit
              anställda inom ambulansvården. Av det ser vi också att det kommer
              en stor generationsväxling. Det betyder att det kommer många som
              har nya B-körkort och ska framföra dessa fordon väldigt fort utan
              att ens ha gått någon särskild halkbaneutbildning eller något
              annat med just den typen av fordon.
            </seg>
            <seg xml:id="i-40b1affe07c3e64f-0">
              Vägverket saknar i dag möjligheter att föreskriva särskilda kompetenskrav.
              För att de skulle ha dessa möjligheter krävs det alltså en lagändring.
              Man skulle behöva ha kompetenskrav och ett prov.
            </seg>
            <seg xml:id="i-ab2b2e7b36db0cc4-0">
              Jag tycker att det vore i nollvisionens anda att ha denna typ
              av utbildning för ambulansförare. Jag vill fråga ministern om
              inte ministern vill verka för att vi också ska få en sådan lagändring
              till stånd som kräver att ambulansförare också behöver ha en särskild
              utbildning.
            </seg>
          </u>
          <note type="speaker" xml:id="i-4efa0abe9737d007-0">
            Anf. 54 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-5">
            <seg xml:id="i-d7a114dcdbf1bb88-0">
              Herr talman! Det här är egentligen två olika delar. Det handlar
              dels om sjukvårdskunnandet hos personalen på ambulanserna, dels
              om förarskickligheten, om vi uttrycker det på det viset. Båda
              de här delarna är av väldigt stor betydelse.
            </seg>
            <seg xml:id="i-8077e1c7e594ac90-0">
              När det gäller sjukvårdskunnandet och frågan om läkemedel har
              det under lång tid funnits ett arbete med sikte på att uppgradera
              kunnandet hos personalen på ambulanserna. Om vi går tillbaka till
              80- och 90-talen hade ambulanssjukvårdarna möjlighet att under
              vissa omständigheter ge läkemedel. Sedan bestämde sig Socialstyrelsen
              för att strama upp detta och inskränka möjligheterna för läkarna
              att delegera hantering av läkemedel till ambulanssjukvårdarna.
              Man sade att här skulle vi ha en övergångsperiod som skulle sträcka
              sig ända fram till slutet av 2005. Efter den tidpunkten skulle
              det inte längre vara möjligt för läkarna att delegera bedömning
              och administrering av läkemedel till ambulanssjukvårdare.
            </seg>
            <seg xml:id="i-457a9a73c6a9d030-0">
              Tanken med detta var att man under de här sex åren skulle göra
              det möjligt för ambulanssjukvårdarna att utbilda sig till sjuksköterskor
              och att landstingen skulle få gott om tid att omorganisera sin
              ambulanssjukvård.
            </seg>
            <seg xml:id="i-1ba562de17cd4ae1-0">
              Min grundläggande hållning är fortsatt att det är en sak för
              arbetsgivaren, landstinget, att organisera sin verksamhet när
              det gäller sjukvården på ett sätt som leder till bästa möjliga
              resultat.
            </seg>
            <seg xml:id="i-9ded807b464b5b22-0">
              När det gäller förarskickligheten nämnde jag tidigare att Vägverket
              har tagit fram ett förslag till grundläggande kompetensmål som
              ska gälla för alla utryckningsförare. I det dokumentet från Vägverket
              betonas väldigt tydligt att det är varje arbetsgivares ansvar
              att säkerställa en god arbetsmiljö och se till att arbetstagaren,
              alltså ambulansföraren, har nödvändig utbildning och kompetens
              för att kunna sköta sin uppgift.
            </seg>
            <seg xml:id="i-15a755a6947f3c59-0">
              Här är det väl rimligt att man får en möjlighet att se vad det
              här leder till, eftersom det här är förhållandevis nytt, och att
              man kan se effekterna av de här nya kompetensmålen innan man bestämmer
              sig för eller vill överväga om ett nationellt körkort eller kompetensbevis
              ska införas för ambulansförare och utryckningsförare.
            </seg>
            <seg xml:id="i-f5136ee5a4be8ba6-0">
              Jag vet i dag inte på vilket sätt den här uppföljningen ska ske.
              Den frågan ligger hos Vägverket. Jag tror att vi alla är överens
              om att det är bra att vi har så skickliga förare som man över
              huvud taget kan tänka sig så att de kan framföra sitt fordon säkert
              och att vi har duktig personal på ambulanserna. Men det bör vara
              upp till landstingen och regionerna själva att avgöra hur man
              bemannar de här fordonen.
            </seg>
          </u>
          <note type="speaker" xml:id="i-6a10e751bcb340b9-0">
            Anf. 55 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-4">
            <seg xml:id="i-27801882ccc45bf3-0">
              Herr talman! Nu är det ju så att landstingen inte har uppfyllt
              våra intentioner. De här ambulansförarna finns ju kvar i verksamheten.
              Jag undrar om ministern inte skulle kunna tänka sig att se över
              den här frågan.
            </seg>
            <seg xml:id="i-54b1fb13dee855a2-0">
              I svaret står det att Socialstyrelsen kommer att meddela nya
              föreskrifter när det gäller ambulanssjukvården under det här året.
              Avsikten är att det ska vara vårdgivarens ansvar att tillse att
              den hälso- och sjukvårdspersonal som ingår i ambulanssjukvården
              har den kompetens som behövs för att kunna utföra kvalificerad
              prehospital akutsjukvård och behörighet att administrera läkemedel.
              Det som står här är jätteviktigt.
            </seg>
            <seg xml:id="i-ca72a497d903427c-0">
              Jag ser positivt på detta och skulle gärna vilja ha ett förtydligande
              av socialministern angående detta.
            </seg>
          </u>
          <note type="speaker" xml:id="i-a3ba3d4d9120fd8a-0">
            Anf. 56 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-4">
            <seg xml:id="i-6f7084144a0555f1-0">
              Herr talman! Ministern säger att det är rimligt att se vad den
              här målsättningen och dokumentet från Vägverket leder till. Men
              ministern säger samtidigt att han inte vet vem som ska göra uppföljningen
              och hur den ska ske. Jag tycker att det är lite anmärkningsvärt.
              Det är viktigt att vi ser till att förarna av utryckningsfordonen
              har den kunskap och kompetens som de behöver ha för att framföra
              de här tunga fordonen.
            </seg>
            <seg xml:id="i-fdd5597e079a8a07-0">
              Ministern, som är socialminister, måste väl ändå känna att det
              är viktigt ur folkhälsosynpunkt att ambulansförare och andra utryckningsförare
              har en ordentlig utbildning. Jag vill uppmana ministern att ta
              upp den här angelägna frågan inom regeringen och föra upp den
              på bordet och se till att det händer någonting mer än att man
              säger: Nu har de kommit med ett dokument. Nu får vi se vad det
              blir av det.
            </seg>
            <seg xml:id="i-41c9d73088ec2c44-0">
              Jag tror att det är en angelägen fråga att göra något innan det
              händer något. Det är en stor generationsväxling på gång. Det kommer
              många unga förare, och med ett godkänt B-körkort är man också
              berättigad till att köra en ambulans, och det tycker inte vi socialdemokrater
              är bra. Jag hade hoppats att ministern skulle ha något annat svar
              att ge på den här frågan än vad ministern just har presterat.
            </seg>
            <seg xml:id="i-f4123495a096066b-0">
              I övrigt ber jag att få önska en trevlig sommar.
            </seg>
          </u>
          <note type="speaker" xml:id="i-38862d6fb380453b-0">
            Anf. 57 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-6">
            <seg xml:id="i-514c3ef67cd5ca90-0">
              Herr talman! Det är väldigt många problem som jag ska lösa på
              kort tid som Socialdemokraterna inte har löst under sina tolv
              år. Jag tackar för det förtroendet.
            </seg>
            <seg xml:id="i-0ba24da431ee68e2-0">
              Låt oss ta en fråga i taget igen. När det gäller sjukvårdsdelen
              kommer Socialstyrelsen med nya föreskrifter.
            </seg>
            <seg xml:id="i-77ca0a4b6055bd8c-0">
              Fortfarande kommer det att ligga ett ansvar på landstingen. Jag
              tror att Marina Pettersson gör klokt i att avvakta de föreskrifterna,
              och om hon inte är nöjd med dem återkommer med en ny fråga eller
              interpellation så får vi ta en diskussion utifrån det. Det är
              nog oklokt av mig att nu precisera hur det kommer att se ut.
            </seg>
            <seg xml:id="i-66e46114760cb288-0">
              Christina Axelsson hade hoppats att jag skulle lämna tydligare
              besked. Men det tydliga besked som jag kan lämna är att vi nyligen
              har fått ett dokument som handlar om grundläggande kompetensmål
              för utryckningsförare, och jag vill se hur det kommer att fungera
              i praktiken, vad det kommer att leda till och att det är fortsatt
              tydligt när det gäller vem som har ansvaret, nämligen arbetsgivaren.
            </seg>
            <seg xml:id="i-3da958b7e49ab54e-0">
              Sedan säger jag att det här behöver följas upp. Det är Vägverket
              som äger frågan, och jag kan inte i detalj redogöra för i vilken
              form och när uppföljning kommer att ske. Men det är självklart
              så att det ska följas upp, för ambulanssjukvården är en oerhört
              betydelsefull del. För en del olyckligt lottade, som har drabbats
              av en olycka, är det här första mötet med sjukvården. Vi vet att
              snabba insatser och korrekta insatser kan vara en fråga om liv
              och död. Därför handlar det både om sjukvårdskunnandet och om
              förarskickligheten när den här personen ska föras till sjukhus
              eller läkare eller att det i samband med andra transporter fungerar
              så väl som det någonsin kan.
            </seg>
            <seg xml:id="i-ef9b8222ef103c10-0">
              Jag vill förstås återgälda önskan om en trevlig midsommar.
            </seg>
          </u>
          <note type="speaker" xml:id="i-23c97137af1ea6e9-0">
            Anf. 58 MARINA PETTERSSON (s):
          </note>
          <u who="marina_pettersson_d4ec67" xml:id="i-93638a0dfd6cc751-5">
            <seg xml:id="i-c52d8266eae64b58-0">
              Herr talman! Det handlar inte bara om liv och död. Det handlar
              också om chansen att återgå till ett normalt liv, minskat lidande
              och en snabbare rehabilitering.
            </seg>
            <seg xml:id="i-0c71e404526436de-0">
              Man kan se att vi kan göra mycket mer när det gäller akuta insatser
              och hur vårdkedjan ser ut. Jag tänker återkomma med flera interpellationer
              i detta ämne, för det är ändå så att vi dels kan rädda många fler
              liv, dels kan få människor att återgå till ett normalt liv. Många
              blir faktiskt väldigt krävande vårdpaket som behöver mycket stora
              insatser just på grund av att de inte fick rätt insats i rätt
              tid eller att hjälpen kom för sent. Så jag tänker återkomma med
              flera interpellationer i det här ämnet.
            </seg>
            <seg xml:id="i-b153c0b688e12095-0">
              Sedan vill jag önska er alla i kammaren en riktigt bra, härlig
              och ljuvlig sommar.
            </seg>
          </u>
          <note type="speaker" xml:id="i-4ed30300f5ebfc17-0">
            Anf. 59 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-7">
            <seg xml:id="i-e1206fc55c96ae60-0">
              Herr talman! Jag tror inte att vi har olika uppfattningar vare
              sig när det gäller önskan om en trevlig sommar eller om de mål
              som vi har när det gäller ambulansverksamheten. Vad det delvis
              handlar om är om vi tror att det är bättre att vi reglerar fullt
              ut vilken kompetens som personalen i ambulanserna ska ha eller
              om vi ska lägga ansvaret för att göra det på arbetsgivaren.
            </seg>
            <seg xml:id="i-16611301ce7f9529-0">
              Christina Axelsson pratar om det generationsskifte som sker på
              många håll. Det ger också en möjlighet att gradera upp sig kompetensmässigt.
              När man rekryterar kan man rekrytera personer med båda de viktiga
              egenskaperna som vi har talat om, alltså personer som säkert kan
              framföra fordon men också personer som kanske själva har en sjuksköterskeutbildning.
              Därmed höjer vi kompetensen och ökar möjligheten att göra en ännu
              bättre första insats för de personer som har drabbats av en olycka
              eller sjukdom.
            </seg>
          </u>
          <note xml:id="i-3197dd7594f6e275-6">
            Överläggningen var härmed avslutad.
          </note>
          <note xml:id="i-803d9d43997ed283-0">
            9 § Svar på interpellationerna 2007/08:751, 760, 761 och 786
            om vårdnadsbidrag
          </note>
          <note type="speaker" xml:id="i-426bf31e18694c41-0">
            Anf. 60 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-8">
            <seg xml:id="i-887a4651c8faf8b1-0">
              Herr talman! Ann-Christin Ahlberg har frågat mig vad jag avser
              att vidta för åtgärder för att inte denna trippelsubvention realiseras
              vid ett eventuellt införande av ett vårdnadsbidrag. Peter Jeppsson
              har frågat integrations- och jämställdhetsministern vad hon avser
              att vidta för åtgärder för att ett vårdnadsbidrag inte ska få
              som effekt att barnen i Sverige får än mindre tid tillsammans
              med sin förälder eller sina föräldrar. Birgitta Eriksson har frågat
              arbetsmarknadsministern vad han avser att vidta för åtgärder för
              att ett vårdnadsbidrag i Sverige inte ska få samma effekt som
              i Norge och bli ett avsteg från arbetslinjen för kvinnor. Hillevi
              Larsson har frågat integrations- och jämställdhetsministern vad
              hon avser att vidta för åtgärder för att inte Sverige ska hamna
              i samma situation som i Norge och så att barnens språkutveckling
              garanteras.
            </seg>
            <seg xml:id="i-026631b118875610-0">
              Arbetet inom regeringen är så fördelat att det är jag som svarar
              på alla interpellationerna.
            </seg>
            <seg xml:id="i-479365dd19a126cb-0">
              Jag vill börja med att tacka för frågorna och tillfället att
              framföra mina och regeringens värderingar inom familjepolitiken.
            </seg>
            <seg xml:id="i-67ba6832279249dc-0">
              Regeringen anser att en modern familjepolitik bör sträva efter
              att ge alla familjer goda förutsättningar att skapa en fungerande
              vardag som utgår från familjens önskemål och behov. Eftersom varje
              familj är unik och har olika önskemål och behov är det viktigt
              med flexibilitet och valfrihet. Regeringen strävar efter att utöka
              familjernas valfrihet och respektera och stödja de enskilda familjernas
              val. Vårdnadsbidraget är ett led i denna strävan.
            </seg>
            <seg xml:id="i-3a7bef3f3dd17aaf-0">
              Barns tid med föräldrar har minskat under 1990-talet. Minskningen
              gäller barn i alla åldrar. Störst är minskningen gällande de yngsta
              barnen, och småbarnsföräldrar uppger att de behöver mer tid tillsammans
              med sina barn. Regeringen vill förbättra föräldrars förutsättningar
              att kombinera yrkesliv och familjeliv, och vårdnadsbidraget införs
              för att underlätta för föräldrar som vill tillbringa mer tid med
              sina barn.
            </seg>
            <seg xml:id="i-b5519778ced7bc11-0">
              Vårdnadsbidraget är inte villkorat med krav på en reducering
              av arbetstiden. Att hindra föräldrar från att arbeta i den omfattning
              de själva önskar är främmande för regeringen. Det är avgörande
              att familjepolitiken utformas så att barnfamiljernas handlingsutrymme
              och möjligheter att själva påverka sin ekonomiska situation är
              stort. Vårdnadsbidraget är därför utformat så att det går att
              kombinera med arbete.
            </seg>
            <seg xml:id="i-33f02e5c463ffb9b-0">
              Både kvinnor och män ska kunna kombinera familjeliv och arbetsliv.
              Regeringen vill förbättra förutsättningarna för ett aktivt och
              jämlikt ansvar för föräldraskapet utan att ta ifrån familjerna
              deras självbestämmande. Vårdnadsbidraget ger föräldrar män och
              kvinnor möjlighet att vara tillsammans med sina barn mer.
            </seg>
            <seg xml:id="i-82d52483850634cc-0">
              Beträffande kvinnors arbetskraftsdeltagande bör perspektivet
              vidgas. Vårdnadsbidraget är bara en del i regeringens familjepolitiska
              reform. Reformen inkluderar även en jämställdhetsbonus som premierar
              en jämställd fördelning av föräldraledigheten. Därmed får föräldrar
              bättre ekonomiska förutsättningar och incitament till en jämställd
              fördelning av föräldraledigheten. Incitamenten förstärks ytterligare
              av regeringens politik i övrigt, till exempel jobbskatteavdraget,
              åtgärder för kvinnors företagande och sänkt skatt på hushållsnära
              tjänster.
            </seg>
            <seg xml:id="i-f69906bf46f4aa1f-0">
              Barnfamiljer kan välja att utnyttja en eller flera delar av den
              familjepolitiska reformen och samtidigt dra nytta av regeringens
              politik i övrigt. Det är exempelvis möjligt att kombinera vårdnadsbidrag,
              avdrag för hushållsnära tjänster och nedsättning av socialavgifter
              för personer mellan 18 och 25 år. Detta ligger i linje med regeringens
              strävan mot en familjepolitik som ger alla familjer goda förutsättningar
              att, utifrån familjens önskemål och behov, forma en fungerande
              vardag.
            </seg>
            <seg xml:id="i-eb6c0accb266789b-0">
              Vad gäller språkutveckling och integration av barn med invandrarbakgrund
              är jag övertygad om att föräldrarna är de som, utifrån familjens
              livssituation och barnets behov, har de bästa förutsättningarna
              att fatta beslut som är till barnets bästa. Detta gäller i de
              allra flesta fall, oavsett om föräldrarna kommer från Sverige
              eller något annat land. Utrymmet för flexibilitet och valfrihet
              bör också vara detsamma för alla familjer, oavsett nationalitet
              och bakgrund.
            </seg>
            <seg xml:id="i-71d0082277c1f64c-0">
              Barnets språkutveckling och integration ligger i barnets och
              föräldrarnas intresse oavsett nationalitet och bakgrund. En faktor
              av betydelse i detta sammanhang är deltagande i förskoleverksamheten,
              en verksamhet vars kvalitet kommer att förstärkas i och med regeringens
              satsning på att stärka förskolans pedagogiska uppdrag samt utvidga
              avgiftsfri allmän förskola till att omfatta även treåringar. Därmed
              har föräldrar möjlighet att välja plats i en högkvalitativ förskola
              på hel- eller deltid. Det senare alternativet kan kombineras med
              ett reducerat vårdnadsbidrag. Oavsett om föräldrarna uppbär vårdnadsbidrag
              eller inte kvarstår också möjligheten till obegränsat deltagande
              i den öppna förskolan.
            </seg>
            <seg xml:id="i-a8e2a96a3412feb6-0">
              En annan viktig faktor för språkutveckling och integration av
              barn med invandrarbakgrund är föräldrarnas språkkunskaper och
              integration, som i sin tur påverkas av möjligheten till arbete
              och egen försörjning. Regeringens mest prioriterade fråga är att
              sätta fokus på jobben och minska utanförskapet. Min bedömning
              är att arbetslinjen och regeringens åtgärder på det arbetsmarknadspolitiska
              området kommer att bidra till förbättrade språkkunskaper och ökad
              integration för såväl barn som föräldrar med invandrarbakgrund.
            </seg>
            <seg xml:id="i-ca376aaf2f8d97ea-0">
              Vad gäller de norska erfarenheterna av införandet av kontantstøtte
              går det inte att applicera dessa på svenska förhållanden. De samhälleliga
              förutsättningarna skiljer sig åt och vårdnadsbidraget och kontantstøtten
              har olika konstruktion. Kontantstøtten kan exempelvis inte kombineras
              med arbete. Kontantstøtten har således kommit att ges till personer
              som står långt ifrån arbetsmarknaden, en grupp där kvinnor och
              personer med invandrarbakgrund är överrepresenterade. Vårdnadsbidraget
              har dock utformats så att det kan kombineras med arbete, och det
              är ett av flera skäl att anta att vårdnadsbidraget kommer att
              ge andra resultat än kontantstøtten .
            </seg>
          </u>
          <note xml:id="i-4c684bf23e102b84-0">
            Då Peter Jeppsson, som framställt interpellation 2007/08:760,
            Birgitta Eriksson, som framställt interpellation 2007/08:761,
            samt Hillevi Larsson, som framställt interpellation 2007/08:786,
            anmält att de var förhindrade att närvara vid sammanträdet medgav
            talmannen att Ann-Christin Ahlberg fick ta emot svaret även på
            interpellation 2007/08:760 samt att Matilda Ernkrans och Eva-Lena
            Jansson i stället fick delta i överläggningen.
          </note>
          <note type="speaker" xml:id="i-bc83e0aad39fb879-0">
            Anf. 61 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-e7dba83fce23021a-0">
            <seg xml:id="i-79e812fc9f0b29ec-0">
              Herr talman! Tack för svaret på både min interpellation och Peter
              Jeppssons interpellation, som tyvärr inte kan vara här i kammaren
              i dag. Vi har fått ett gemensamt svar.
            </seg>
            <seg xml:id="i-29e578da22cd417a-0">
              Göran Hägglund säger att regeringen vill förbättra föräldrarnas
              förutsättningar att kombinera yrkesliv och familjeliv och att
              vårdnadsbidraget införs för att underlätta för föräldrar som vill
              tillbringa mer tid med sina barn. Om han menar vad han säger,
              varför ställs inga krav på att det ska bli mer tid för barnen
              med sina föräldrar? Vårdnadsbidraget är utformat så att man kan
              få betalt för att slippa ta sig tid med sina barn. Är det att
              värna om barnen och familjen?
            </seg>
            <seg xml:id="i-de70f203258b12b3-0">
              Det här är ett bidrag som är orättvist eftersom det slår hårt
              mot kvinnors möjligheter att försörja sig. Det slår hårt mot pappor,
              som får mindre tid med sina barn, och det slår hårt mot barnen,
              som kanske inte får tillgång till båda sina föräldrar och som
              får växa upp i ett gammalt omodernt familjemönster. Men det slår
              inte hårt mot redan välbärgade, som kan få ytterligare mer pengar
              i form av trippelbidrag. Först är det ett bidrag på 3 000 per
              barn, om man inte använder sig av kommunal förskola, samtidigt
              som man kan få ett bidrag för att anställa någon att utföra hushållsnära
              tjänster som innebär skattelättnader på 50 000 per förälder och
              som inte det är nog kan man få ett ytterligare bidrag om personen
              som utför de hushållsnära tjänsterna är under 25 år i form av
              25 procents rabatt på arbetsgivaravgiften.
            </seg>
            <seg xml:id="i-9faf44e24d5f3892-0">
              Alla dessa bidrag ges utan ett enda krav på mer tid med barnen.
              Det kan till och med innebära att man träffar sina barn mindre.
              Det kanske blir en barnflicka som får den tiden och som tar ansvar
              för barn och hem. Den välbärgade familjen betalar kanske ingenting
              för det.
            </seg>
            <seg xml:id="i-3141da125f4c5cdb-0">
              Herr talman! Sverige har varit ett föregångsland när det gäller
              att även pappor ska och kan ta ut föräldraledighet, även om uttaget
              är ojämställt. I genomsnitt tar papporna ut ca 58 dagar och mammorna
              ca 350 dagar upp till det att barnet är åtta år enligt Försäkringskassan.
            </seg>
            <seg xml:id="i-e3433ecb9e8f1179-0">
              Även om det är ojämställt har det gått framåt, men det har gått
              alldeles för sakta. Nästan 60 procent av männen tar fortfarande
              inte ut någon föräldraledighet alls under barnets första levnadsår.
              Tidigare ökade uttaget för papporna, men nu har det stannat upp
              markant. Enligt TCO:s beräkningar kommer det att ta 211 år innan
              föräldrarna delar lika.
            </seg>
            <seg xml:id="i-ac0725798a4d5286-0">
              Om papporna fortsätter att ta ut ledigheten i dagens takt är
              det fråga om 211 år, Göran Hägglund. Just då inför regeringen
              ett vårdnadsbidrag som vi vet att papporna i mycket mindre utsträckning
              kommer att utnyttja. Med största sannolikhet kommer det att innebära
              att papporna får ännu mindre tid med sina barn. Däremot kommer
              troligtvis en del pappor att ta till vara alla de bidrag som kommer
              att ges i alla deras former.
            </seg>
            <seg xml:id="i-8e598689b08fada5-0">
              Kan ministern förklara hur trippelbidraget kan ge alla familjer
              goda förutsättningar att utifrån familjens önskemål och behov
              forma en fungerande vardag? Vad kommer Kristdemokraterna att göra
              för att få fler pappor att ta mer ansvar för barnen och ta ut
              mer föräldraledighet eller VAB-dagar?
            </seg>
          </u>
          <note type="speaker" xml:id="i-5f0176944ee316f8-0">
            Anf. 62 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-3">
            <seg xml:id="i-90f3d9ea1e5ade2b-0">
              Herr talman och statsrådet Hägglund! Birgitta Eriksson har väckt
              en interpellation om vårdnadsbidraget och arbetslinjen. Eftersom
              Birgitta inte själv kunde ta debatten sade jag glatt att jag gärna
              kunde ta den. Jag finns också i socialförsäkringsutskottet, det
              utskott som har debatterat och hanterat förslaget om vårdnadsbidrag
              som statsrådet har lagt fram. Ministern valde att inte delta i
              den kammardebatt vi hade om vårdnadsbidraget, trots att det här
              är Kristdemokraternas paradgren. Därför tackade jag glatt ja till
              att ta över Birgitta Erikssons interpellation. Nu får jag ju chansen
              att ändå diskutera och debattera vårdnadsbidraget ännu en gång.
            </seg>
            <seg xml:id="i-d12da8b34c24e428-0">
              Nu är det verkligt. Nu har en borgerlig regering och en borgerlig
              riksdag beslutat att den 1 juli införa ett ofinansierat kommunalt
              vårdnadsbidrag. Då börjar det bli dags att ta ansvar för konsekvenserna
              av ett vårdnadsbidrag.
            </seg>
            <seg xml:id="i-8856e7c3c2912b5a-0">
              Ministern valde ett tårtkalas i stället för kammardebatten. Ett
              problem var väl, som alltid i den borgerliga politiken, att alla
              barn inte var bjudna. Så är det. 24 procent av alla hushåll är
              redan från början exkluderade från vårdnadsbidraget. Fler är det
              om man tittar på de praktiska möjligheterna att använda det. Jag
              hoppas att man inte kommer att jämföra det här med vår föräldraförsäkring
              och inkomstbortfallsprincipen. Där ligger taket på 33 500 i månaden.
              Här handlar det om 3 000 spänn som kvinnor lär det väl bli kommer
              att få för att hålla sig borta från arbetsmarknaden under minst
              tre år.
            </seg>
            <seg xml:id="i-41f1d8239bac0c44-0">
              Vårdnadsbidraget förstärker orättvisorna mellan könen. Det är
              oomtvistat. Utvärderingen av vårdnadsbidraget i Norge och våra
              egna erfarenheter av vårdnadsbidraget sedan borgarnas tid vid
              makten 19911994 samt de experiment som ett antal borgerliga kommuner
              har genomfört visar tydligt att det är kvinnor som redan står
              långt från arbetsmarknaden som tar ut bidraget. I Norge har det
              visat sig dessutom att i familjer med annan etnisk bakgrund har
              kvinnorna fått ännu svårare att komma ut på arbetsmarknaden. De
              och deras barn har marginaliserats ytterligare.
            </seg>
            <seg xml:id="i-43e0eec3bc8764a8-0">
              Det är bara att konstatera att ett ofinansierat kommunalt vårdnadsbidrag
              är orättvist, och det är att slösa med våra gemensamma pengar.
              Det är barnen i förskolan som kommer att få betala kalaset.
            </seg>
            <seg xml:id="i-e025ec8754b4254d-0">
              I Norge kan man se att vårdnadsbidraget har påverkat arbetsutbudet.
              Enligt det svenska konjunkturinstitutet har vårdnadsbidraget i
              Norge lett till att 11 000 jobb har försvunnit. Hur många jobb
              kommer att försvinna i Sverige? Hur många kvinnor kommer att stanna
              hemma och successivt glida bort från arbetsmarknaden? Det är dags
              för statsrådet att svara på detta.
            </seg>
            <seg xml:id="i-909a07e6a2525c8b-0">
              Därutöver vill jag gärna ha svar på frågan hur Sverige kommer
              att bli mer kreativt, hur vi får fler personer på rätt jobb genom
              att ställa kvinnor i barnafödande ålder utanför arbetsmarknaden.
              Tycker den borgerliga regeringen att dessa kvinnor inte behövs
              för ett mer företagsamt och kreativt Sverige? Hur ser du på det
              samhälle som du skapar om du säger att kvinnor i barnafödande
              ålder kan stanna hemma under minst tre års tid för att ta hand
              om barnen borta från arbetsmarknaden? Det börjar bli dags att
              svara på frågorna, Hägglund.
            </seg>
          </u>
          <note type="speaker" xml:id="i-5a6bda2eaadbd7e9-0">
            Anf. 63 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-96e776ea32011832-0">
            <seg xml:id="i-1ae0c9a6d2be2858-0">
              Herr talman! Hillevi Larsson har inte möjlighet att delta i denna
              debatt. Därför har jag tagit på mig att ta debatten i stället
              för henne.
            </seg>
            <seg xml:id="i-df2c059d12aee099-0">
              Hillevi Larsson har ställt en fråga till integrations- och jämställdhetsminister
              Nyamko Sabuni. Bakgrunden till interpellation är den fara Hillevi
              Larsson ser för sämre språkutveckling för barn i framför allt
              invandrarfamiljer. De riskerar att nu inte komma in på den allmänna
              förskolan i Sverige.
            </seg>
            <seg xml:id="i-b5e754b34f4cb57b-0">
              Det finns en risk för att det vårdnadsbidrag som man nu inför,
              precis som Matilda Ernkrans pekar på, kommer att gå till framför
              allt kvinnor med invandrarbakgrund. Det man har sett i Norge visar
              också på det.
            </seg>
            <seg xml:id="i-7788e15315ad5d9c-0">
              Jag har några frågor till statsrådet utifrån det svar som han
              har gett till Hillevi Larsson.
            </seg>
            <seg xml:id="i-1ec454617d4016c1-0">
              Statsrådet pekar på att regeringen har en arbetslinje, och då
              blir min fråga: Varför inför man ett bidrag? Man har anklagat
              den socialdemokratiska regeringen för att ha en bidragspolitik
              när vi pratar om socialförsäkringar. Jag är ganska säker på att
              de som har arbetslöshetsförsäkring, a-kassa eller sjukförsäkring
              inte uppfattar att de går på bidrag utan menar att de tar del
              av en försäkring som de själva har varit med och bidragit till.
            </seg>
            <seg xml:id="i-9bee5adc4f85a8b6-0">
              Varför införa ett vårdnadsbidrag om ni nu påstår att ni har en
              arbetslinje? Det har ju precis motsatt effekt.
            </seg>
            <seg xml:id="i-0115585221ad50af-0">
              I svaret står det att vårdnadsbidraget har utformats så att det
              kan kombineras med arbete, och det är ett av flera skäl att anta
              att vårdnadsbidraget kommer att ge andra resultat än kontantstøtten
              , det vill säga det norska vårdnadsbidraget. Då vill jag veta:
              Vilka fler skäl anför statsrådet? Om man nu har så god argumentation
              för det här förslaget borde man tala om det för oss här i Sveriges
              riksdag.
            </seg>
            <seg xml:id="i-3631b6650b4e2e66-0">
              Det regeringens politik visar är att vårdnadsbidraget tillsammans
              med möjligheten att öppna privata förskolor utan pedagogisk personal
              kan innebära att barn med invandrarbakgrund inte får tillgång
              till det svenska språket förrän de börjar sexårsverksamheten.
              Är statsrådet medveten om den möjligheten, det hot det innebär
              för de barnens språkutveckling och deras chanser att ta till sig
              det svenska språket? De här barnen ska integreras i det svenska
              samhället, och det är viktigt att de kan det svenska språket för
              att sedan kunna få arbete. Är statsrådet medveten om att man riskerar
              att orsaka ett stort utanförskap för de här barnen genom att medverka
              till att de kanske aldrig får ta del av det svenska språket förrän
              de börjar skolan?
            </seg>
            <seg xml:id="i-398d9414b8db47b6-0">
              De frågorna skulle jag vilja ha svar på, herr talman.
            </seg>
          </u>
          <note type="speaker" xml:id="i-c4ddb7ae6eb7409c-0">
            Anf. 64 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-9">
            <seg xml:id="i-447b390d607e8f19-0">
              Herr talman! Jag tycker att det här är en riktigt rolig debatt.
              Resonemanget om att jag inte var här när det var vårdnadsbidragsdebatt
              ger mig tillfälle att säga att jag är väldigt glad att några socialdemokrater
              som har interpellerat valde att vara här i kammaren i dag. Av
              de elva interpellanterna, socialdemokrater och vänsterpartister,
              är det fem som uppenbarligen inte har funnit sina interpellationer
              tillräckligt viktiga för att vara här och debattera i dag. Det
              gör mig lite dyster. Men jag är glad att några finner skäl att
              ta debatten.
            </seg>
            <seg xml:id="i-e98f602377ec14ef-0">
              Först och främst: Vårdnadsbidraget är en del av en större familjepolitisk
              reform som innehåller fyra olika delar. Det handlar om barnomsorgspeng,
              förstärkt pedagogiskt innehåll i förskolan och jämställdhetsbonus.
              Man behöver se det här paketet som ett gemensamt paket.
            </seg>
            <seg xml:id="i-6fa0935b89f1d746-0">
              Jag blir lite ledsen när jag efter att med viss möda ha läst
              upp ett väldigt långt svar inser att ni uppenbarligen inte har
              lyssnat på det svaret över huvud taget.
            </seg>
            <seg xml:id="i-bc217073a10f4cbb-0">
              Det gäller till exempel Ann-Christin Ahlberg, som beskriver att
              det enligt TCO:s beräkningar kommer att dröja 211 år innan vi
              har ett jämställt uttag av föräldraförsäkringen. Men det är ju
              innan jämställdhetsbonusen är genomförd. Vi kan inte säga exakt
              vilka effekter jämställdhetsbonusen kommer att ha, men att den
              kommer att ha effekter för fäders uttag av föräldraförsäkringen
              torde vara alldeles glasklart.
            </seg>
            <seg xml:id="i-98f9f19aec58de7f-0">
              Jag har i tidigare debatter upplevt att socialdemokrater har
              sagt att det här är en rätt bra idé. Man kanske inte har gillat
              varje detalj men har sagt att det ändå är en rätt bra idé. Då
              måste man sätta in det här i verkligheten och se att det sannolikt
              kommer att leda till rätt påtagliga förändringar när det gäller
              fäders uttag.
            </seg>
            <seg xml:id="i-9ee16bd8bd95fbf3-0">
              När det gäller vårdnadsbidraget går Socialdemokraterna, precis
              som varje parti som uttrycker tveksamhet omkring vårdnadsbidraget
              det är självklart en legitim uppfattning i otakt med sina egna
              väljare. I de mätningar som Göteborgs universitet för en tid sedan
              presenterade visade det sig att sympatisörerna för varje i riksdagen
              förekommande parti har en positiv balans när det gäller införande
              av vårdnadsbidrag för åldersgruppen etttre år, precis det som
              vi nu gör.
            </seg>
            <seg xml:id="i-24aed748dddc39f1-0">
              Det är klart att ni kan strunta i vad era väljare tycker eller
              säga att ni vet bättre det är helt all right; det kan ni gärna
              göra. Men jag vill bara peka på att detta svarar mot ett behov
              och en önskan som väldigt många barnfamiljer känner.
            </seg>
            <seg xml:id="i-28540f4d12cf48f1-0">
              Ann-Christin Ahlberg tar upp frågan om det som hon kallar trippelsubventionering.
              Det blir ett mer än lovligt fånigt resonemang.
            </seg>
            <seg xml:id="i-e682b5abb42aed66-0">
              Jag kan säga att när jag gör avdrag för resor till och från arbetet
              är det i Finansdepartementets mening en subvention. Jag har då
              vissa pengar, och för dem köper jag en bok. En bok har lägre moms
              än andra varor, och därmed är jag också subventionerad. När jag
              sedan går och sätter mig i en park som kommunen har ansvaret för
              kan man säga att jag är trippelsubventionerad.
            </seg>
            <seg xml:id="i-2e12a56f3b6b0f37-0">
              Detta är inte någon särskilt intressant fråga i sig. Om man ogillar
              de åtgärder vi vidtar och det vet jag att Ann-Christin Ahlberg
              gör får man kritisera dem. Men det här blir ett lite fånigt resonemang,
              om jag tillåts använda det uttrycket.
            </seg>
            <seg xml:id="i-e939e3994bd6bfec-0">
              Matilda Ernkrans säger att vårdnadsbidraget är ofinansierat.
              Men om det är ofinansierat kommer det inte att genomföras. Självklart
              kommer varje kommunpolitiker att se till att det är finansierat
              om det genomförs. Har man inte pengar att betala ut blir det inget
              vårdnadsbidrag. Det ligger i sakens natur.
            </seg>
            <seg xml:id="i-28fb6f24410798ad-0">
              Hur blir Sverige mer kreativt? Nu vill man få det till att i
              all olycka som drabbar mänskligheten när vårdnadsbidrag införs
              kommer också kreativiteten att drabbas.
            </seg>
            <seg xml:id="i-b240201ea53b17f1-0">
              Jag tycker att argumenten här spretar och drar, och man hamnar
              i pinsamheter när en del av argumenten blir så sökta att knappast
              någon människa hänger med i resonemanget.
            </seg>
          </u>
          <note type="speaker" xml:id="i-63994e31840c95a9-0">
            Anf. 65 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-e7dba83fce23021a-1">
            <seg xml:id="i-50ba6a0f4bd84478-0">
              Herr talman! Det är inte så, ministern, att vi diskuterar jämställdhetsbonus.
              Vi har inte ens ställt frågan om det i våra interpellationer.
            </seg>
            <seg xml:id="i-b4a2e621c4e9e025-0">
              Det är inte bara vi socialdemokrater som tycker att det finns
              viktigare saker att satsa våra gemensamma pengar på än ett vårdnadsbidrag,
              utan det tycker fler bland svenska folket.
            </seg>
            <seg xml:id="i-40f5c87010c82c1c-0">
              Fackförbundet Kommunal har gjort en undersökning, som ministern
              säkert har läst, som visade att om svenska folket skulle få välja
              mellan att skattemedel satsas på att införa ett vårdnadsbidrag
              eller satsas på att stärka kvaliteten i förskolan väljer en väldigt
              klar majoritet att stärka kvaliteten i förskolan. En mycket klar
              majoritet svarar nej på frågan: Tycker du att en kommun ska välja
              att införa ett vårdnadsbidrag även om kostnaden för det innebär
              att kvaliteten i förskolan måste försämras?
            </seg>
            <seg xml:id="i-a9602ea5ec6ff798-0">
              Sammanfattningen är att svenska folket vill att det ska satsas
              på förskolan i stället för vårdnadsbidrag.
            </seg>
            <seg xml:id="i-488254b9a4b51bdd-0">
              Då undrar jag: Kan Göran Hägglund garantera att kvaliteten i
              förskolan inte försämras?
            </seg>
            <seg xml:id="i-d991b27b098e5d15-0">
              Enligt Sveriges Kommuner och Landsting beräknas vårdnadsbidraget
              kosta ca 3 miljarder kronor. Det är lika mycket som kostnaden
              för 9 000 förskollärare och barnskötare, eller att alla barngrupper
              utökas med ytterligare två barn och just nu i en tid då kommunerna
              ser att ekonomin kommer att försämras, och just nu när personal
              och föräldrar säger att barngrupperna redan är för stora.
            </seg>
            <seg xml:id="i-f7d8a1fd9f413485-0">
              Kan verkligen Göran Hägglund garantera att kvaliteten i förskolan
              inte försämras när man inför kommunala vårdnadsbidrag?
            </seg>
            <seg xml:id="i-455ded44e6ce0359-0">
              Förskolan och föräldraförsäkringen är oerhört viktiga för att
              kvinnor och män ska kunna förena arbetsliv och familjeliv och
              är en förutsättning för ett jämställt familjeliv och samhälle.
              Det är inte vårdnadsbidraget. Vi vill utveckla förskolan, men
              vi vill absolut inte ta resurser från förskolan till ett vårdnadsbidrag.
              Det säger sig självt att det är heltokigt.
            </seg>
            <seg xml:id="i-e1344ff08ff4590b-0">
              Vi socialdemokrater tycker också att det är bättre att man ser
              till att förändra och förbättra föräldraförsäkringen så att fler
              pappor tar ut fler dagar. Det kanske ger bättre förutsättningar
              för att det ska gå snabbare än 211 år till ett jämställt uttag
              av föräldraförsäkringen. Det hjälper inte vårdnadsbidraget till
              med. Det kommer säkert att bli många fler år än 211 år om vårdnadsbidraget
              får finnas länge.
            </seg>
            <seg xml:id="i-065e6758fd434e6c-0">
              Herr talman! Det är ett typiskt borgerligt beslut som har tagits,
              som innebär att ett trippelbidrag ges till de redan rika, där
              båda föräldrarna kan arbeta och där det inte finns någon endaste
              garanti för att det blir mer tid för barnen. Det är inget som
              hör hemma i modern familjepolitik. Den håller bara fast vid gammalmodiga
              familjebilder där både mammor, pappor och barn är stora förlorare.
            </seg>
            <seg xml:id="i-a1dd48cf215dca26-0">
              Bidrag är för oss socialdemokrater något som är till för människor
              som behöver stöd för att de inte har det så bra ställt inte för
              dem som redan har.
            </seg>
            <seg xml:id="i-78db93a7350eb8a9-0">
              Små barn har behov av kontakt med sina föräldrar, och föräldrarna
              har behov av kontakt med sina barn: Det gäller såväl flickor som
              pojkar, mammor och pappor, och det är papporna som blir de stora
              förlorarna. De kommer att förlora mest tid med sina barn med ett
              så dumt beslut som vårdnadsbidraget.
            </seg>
          </u>
          <note type="speaker" xml:id="i-caab9b0adf05166b-0">
            Anf. 66 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-4">
            <seg xml:id="i-fef4bc6bb18c863e-0">
              Herr talman! Statsrådet Hägglund, det är ju du som har infört
              vårdnadsbidraget. Det här är din paradgren. Det var du som vann
              förhandlingarna med partiledarna om familjepolitiken. Nu är det
              på plats och beslutet är fattat. Det börjar kännas angeläget att
              du faktiskt berättar för oss om din framtidsvision.
            </seg>
            <seg xml:id="i-371b374801800c54-0">
              När vi behandlade detta i utskottet sade en av de kristdemokratiska
              ledamöterna att hon kände en euforisk glädje över att vårdnadsbidraget
              nu skulle komma på plats. Men ni kan väl inte seriöst mena att
              det här är er framtidsvision?
            </seg>
            <seg xml:id="i-298b2fbdf5a98cdb-0">
              När ni talar med era döttrar, söner eller barnbarn, målar ni
              då upp en framtid med vårdnadsbidraget? Säger du till dina flickor:
              Du ska vara dukig och studera, det är viktigt med skolan, det
              är viktigt att lära, läs så mycket du kan och gärna också på universitetet
              men sedan, lilla vän, när barnen kommer, är det bara för dig att
              stanna hemma. Minst tre år går bra, längre går också bra om du
              vill ha fler barn. Din utbildning eller ditt yrke behöver du inte
              bekymra dig om. Det är bara att ta vid där du slutade. Nej, nej,
              att du är borta från arbetsmarknaden mer än tre år är inget att
              bekymra sig för. Du, min dotter, har din plats hemma med barnen.
              Jobbet fixar sig, ska du se. Se nu bara till att studera ordentligt,
              så att du är högt utbildad och väldigt kompetent när du går hemma
              med barnen. Tänk inte på pensionen. Det löser sig. Du har ju en
              man att luta dig mot, och han kommer aldrig att svika dig.
            </seg>
            <seg xml:id="i-cf661473be3492a6-0">
              Till era söner säger ni: Familjen behöver du inte bry dig så
              mycket om. Den tar din fru hand om, vet du. Se nu bara till att
              utbilda dig och jobba, för jobba kommer du att få göra extra mycket
              när dina barn är små. Barnen behöver inte dig som pappa. Dem sköter
              mamma om. Barnen behöver bara dina pengar och inte så mycket mer.
            </seg>
            <seg xml:id="i-837bbddda15c8cc7-0">
              Nej, Göran Hägglund, jag tror faktiskt inte att ni tror på det
              här själva. Jag tror att ni vet att ett vårdnadsbidrag aldrig
              kommer att gälla era döttrar, söner eller barnbarn. Jag tror att
              ni vet att det handlar om något helt annat. Det handlar om att
              privatisera omsorgen om våra barn för dem som har råd att välja
              och om att glömma de kvinnor som redan nu lever isolerat med lång
              väg in på arbetsmarknaden. Man glömmer de barn som inte lever
              i en väletablerad kärnfamilj, och sist men inte minst glömmer
              man och gömmer man det faktum att både kvinnor och män behövs
              på arbetsmarknaden och i familjen.
            </seg>
            <seg xml:id="i-8ea03c15a01fa430-0">
              Detta kanske kan vara en borgerlig politik som du kan känna dig
              stolt över, men det kommer aldrig att bli en socialdemokratisk.
              Därför tar vi bestämt avstånd från ett borgerligt ofinansierat
              kommunalt vårdnadsbidrag, för barnens skull, för kvinnornas skull,
              för familjens skull och för framtiden. Ökade orättvisor är inte
              lösningen, och jag tror inte att ett vårdnadsbidrag är vad nutidens
              föräldrar efterfrågar eller vad våra barn behöver.
            </seg>
            <seg xml:id="i-be56fcd6e92f35e1-0">
              Vi tycker att det är fel väg att gå. Jag vill gärna att statsrådet
              svarar på frågan. Hur blir Sverige ett bättre land med fler i
              arbete? Hur får fler arbetsgivare rätt person på rätt plats om
              kvinnor i barnafödande ålder helt lämnar arbetsmarknaden under
              tre års tid? Vad ger det för drivkraft för barnen, inte minst
              flickorna, så att de vill utbilda sig och bidra med sitt arbete?
              Eller menar den borgerliga regeringen att Sverige klarar sig bättre
              utan kvinnorna?
            </seg>
          </u>
          <note type="speaker" xml:id="i-cacede8aa31f52c0-0">
            Anf. 67 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-96e776ea32011832-1">
            <seg xml:id="i-ea69ab6400c61576-0">
              Herr talman! Jag fick inga svar på de frågor jag ställde. I stället
              stod statsrådet och raljerade över ett antal ledamöter som inte
              har möjlighet att närvara här. Jag tycker att det är rimligt att
              anta att de ledamöter som inte deltar i debatten här i dag har
              godtagbara skäl för det. Vi som ledamöter har nämligen inte möjlighet
              att bestämma vilken dag som debatten ska hållas. Det har däremot
              statsrådet Hägglund. Det i sig är en omständighet som jag tycker
              är värd att påpeka här. Enligt vad vi riksdagsledamöter kände
              till innan interpellationen lämnades in var gårdagen sista dag
              för svar.
            </seg>
            <seg xml:id="i-1770e7a8bef07435-0">
              Bidragspartiet Kristdemokraterna vill alltså införa vårdnadsbidrag
              och motsätter sig då arbetslinjen. Då blir min fråga: På vilket
              sätt kan det stärka barn med invandrarföräldrar som i dag står
              långt från arbetsmarknaden? Vilka fler skäl säger sig regeringen
              kunna se för att vårdnadsbidraget inte kommer att få samma resultat
              som kontantstøtten , det vill säga det norska vårdnadsbidraget?
              I svaret påpekas nämligen att det finns flera skäl, men jag har
              inte hört Göran Hägglund säga vilka de är.
            </seg>
            <seg xml:id="i-2bac36343a8cff17-0">
              40 miljoner kronor kommer det att kosta att införa vårdnadsbidraget
              bara i Örebro kommun, där jag bor. För större städer, till exempel
              Malmö, kommer det naturligtvis att handla om ännu högre kostnader
              för kommunen. Det är kostnader som tas från den allmänna förskolan.
              Hur det skulle kunna leda till en bättre förskola med bättre integration
              och ökade språkinsatser för barnen förstår jag inte. Hur ska dessa
              barn, som nekas det svenska språket, få möjlighet att bli medborgare
              i Jan Björklunds Sverige, där man ska ha språkkrav för att bli
              medborgare? Det kan ju bli en konsekvens av den här politiken.
            </seg>
            <seg xml:id="i-23d36a4662ddb25c-0">
              I mitt förra anförande ställde jag en annan fråga. Med helheten
              av den politik som Göran Hägglund och den övriga regeringen nu
              genomför med vårdnadsbidrag och med möjlighet att starta en privat
              förskola utan pedagogisk inriktning och krav på svenska språket
              riskerar många invandrarbarn att inte komma i kontakt med svenska
              språket förrän de börjar skolan. Hur kan det stärka integrationen
              i samhället?
            </seg>
            <seg xml:id="i-4e31e9a22891a0c2-0">
              Jag skulle gärna vilja ha svar på dessa frågor. Det är faktiskt
              de frågor som Hillevi Larsson har uppmärksammat i sin interpellation.
              För protokollets skull vill jag också påminna statsrådet om att
              Hillevi Larsson just nu är tjänstledig.
            </seg>
          </u>
          <note type="speaker" xml:id="i-8e46b7f36d1d3f6f-0">
            Anf. 68 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-10">
            <seg xml:id="i-2259d9f3cf1fcc0f-0">
              Herr talman! Den här dagen har varit inprickad sedan hedenhös
              som en reservdag, då riksdagens ledamöter rimligen inte ska boka
              in andra aktiviteter. Ändå har fem av dem som har lämnat in interpellationer
              inte funnit det vara mödan värt att vara här i kammaren i dag.
              Det är ett konstaterande.
            </seg>
            <seg xml:id="i-131ff407bcf02164-0">
              Ann-Christin Ahlberg säger att det inte är jämställdhetsbonusen
              som nu diskuteras. Nej, det är det naturligtvis inte, eftersom
              interpellationerna handlar om något helt annat. Men om Ann-Christin
              Ahlberg säger att det tar 211 år att uppnå jämställdhet, enligt
              TCO:s siffror, och jag försynt påpekar att vi nu inför en jämställdhetsbonus
              som verksamt kommer att förändra det förhållandet, så kan mitt
              resonemang inte avfärdas bara med att det inte är detta vi pratar
              om. Man får välja hur man debatterar här.
            </seg>
            <seg xml:id="i-3ff1e9a0341986c0-0">
              Ann-Christin Ahlberg säger att SKL hävdar att det kostar 3 miljarder
              med vårdnadsbidraget. Det är fel, fel, fel! SKL har gjort bort
              sig på en enkel sak. De har nämligen räknat med att det handlar
              om tre hela år. Det handlar som bekant om två år per barn. Hur
              seriöst kan man ta deras övriga beräkningar då? Detta vet naturligtvis
              Socialdemokraterna även om de väljer att inte säga det.
            </seg>
            <seg xml:id="i-89f2384c67021173-0">
              Vårdnadsbidrag ställs mot att stärka kvaliteten i förskolan.
              Det går faktiskt att göra två saker på en gång. Det går att tugga
              tuggummi och promenera samtidigt.
            </seg>
            <seg xml:id="i-726031e5bdf668e3-0">
              Regeringen förbereder en proposition som handlar om att förstärka
              det pedagogiska innehållet och kvaliteten i förskolan och förbereder
              avgiftsfrihet för ytterligare ett år i förskolan. Det kommer att
              innebära en förbättring för alla barnfamiljer som väljer förskolan
              för sina barn. Man ska komma ihåg att vårdnadsbidraget avser två
              år per barn.
            </seg>
            <seg xml:id="i-ec206a4386b0e905-0">
              Uttryck som att det här är gammalmodigt och annat får naturligtvis
              stå för dem som använder dem, men man ska komma ihåg att många
              småbarnsföräldrar upplever det inte som gammalmodigt. Det är tvärtom
              efterlängtat att få en situation där man i större utsträckning
              själv kan bestämma hur de egna barnen ska tas om hand under den
              första tiden.
            </seg>
            <seg xml:id="i-16429d4c1274b880-0">
              Det är kanske mycket begärt, men jag ber er att tänka efter när
              det gäller många av de argument som ni nu använder. Om man i stället
              för vårdnadsbidrag hade använt uttrycket föräldraförsäkring hade
              ni aldrig kunnat ta detta resonemang i er mun.
            </seg>
            <seg xml:id="i-6a48f470bc8469e9-0">
              Också föräldraförsäkringen innebär att man inte står till förfogande
              för arbetsmarknaden. Också föräldraförsäkringen innebär att arbetsgivaren
              blir av med en arbetstagare under den tiden. Men ni väljer argument
              allteftersom det passar.
            </seg>
            <seg xml:id="i-b504f4944941a583-0">
              Ni ogillar i grunden att människor själva får bestämma hur de
              vill ta hand om sina barn. Säg som det är i stället! Säg att det
              är så det ligger till! Då blir saken enklare, och vi kan resonera
              om vad det egentligen handlar om.
            </seg>
            <seg xml:id="i-2eaf893fbcbff16f-0">
              Min vision har efterlysts. Min vision är ett Sverige där föräldrarna
              själva kan bestämma hur barnet tas om hand under de första åren.
              Det handlar om att man kan göra det som är bäst för de egna barnen.
              I min värld är inte alla barn lika. Alla barn är lika mycket värda,
              men vi är olika som personer, olika som familjer. Därför måste
              vi ha en möjlighet att ha system som är så flexibla att man kan
              hitta den lösning som passar de egna barnen utifrån just deras
              förutsättningar.
            </seg>
            <seg xml:id="i-6659aa02e91b7ff3-0">
              När det gäller språkfrågan har jag gett ett ganska utförligt
              svar i mitt ursprungliga svar. Man kan ju hamna i en syn här som
              leder till att språkfrågan är det allra viktigaste. I så fall
              skulle vi beslagta barnen från föräldrarna från första dagen,
              men det är ingen som vill det, förstås.
            </seg>
            <seg xml:id="i-3740135430fc308d-0">
              Åtminstone jag tror att vägen till integration och språklig utveckling,
              också när det gäller svenska språket, för barnen är att man har
              trygga hemförhållanden, men det handlar också om att föräldrarna
              får en möjlighet att bli integrerade i det svenska samhället,
              får jobb och svenska vänner och lär sig svenska språket för att
              kunna överföra det till sina barn.
            </seg>
          </u>
          <note type="speaker" xml:id="i-12192d1a099d9d66-0">
            Anf. 69 ANN-CHRISTIN AHLBERG (s):
          </note>
          <u who="ann-christin_ahlberg_bd0ed8" xml:id="i-e7dba83fce23021a-2">
            <seg xml:id="i-a63b078dd78ceec1-0">
              Herr talman! Vi gillar både att förändra och göra saker och ting
              bra, men vi tycker inte att vi ska förändra så att ojämställdheten
              ökar.
            </seg>
            <seg xml:id="i-70f59419a19b7950-0">
              Med ett vårdnadsbidrag blir det faktiskt inte mer jämställt för
              män och kvinnor. De som är de stora förlorarna i det här är vanliga
              människor som är måna om sina barn och som vill ha en bra förskola.
              De vill kunna förena arbetslivet och familjelivet. Men man kan
              inte leva på de här 3 000 kronorna, och alla har inte en rik partner
              som kan hjälpa till med försörjningen.
            </seg>
            <seg xml:id="i-fdad038561d57727-0">
              Det här är ett rikemansbidrag, eller så ser man till att kvinnor
              går hem och får en inkomst på högst 3 000 kronor. Man ser också
              till att barnen inte får den gemenskap och den utveckling som
              en bra förskola kan ge.
            </seg>
            <seg xml:id="i-ad51a6de729f2992-0">
              Vi socialdemokrater har faktiskt sagt att jämställdhetsbonusen
              kan vara i rätt riktning. Men så som den är utformad är den väldigt
              krånglig. Den är svår för dem som faktiskt kanske skulle behöva
              utnyttja den allra mest.
            </seg>
            <seg xml:id="i-b30178f15b354fcc-0">
              Det är faktiskt de lågavlönade männen som tar ut minst föräldraledighet,
              och det är de lågutbildade kvinnorna som tar ut mest föräldraledighet.
            </seg>
            <seg xml:id="i-c5446c3487dfc6f8-0">
              Då ska man alltså vänta ett år eller så för att få tillbaka den
              här skatteåterbäringen, så som man ändå har krånglat till det
              med jämställdhetsbonusen. Då är det just i de här grupperna som
              männen säger att de inte har råd att vara hemma, för familjens
              ekonomi går inte ihop. Då handlar det inte om tusenlappar, Göran
              Hägglund. I den världen handlar det kanske om hundralappar som
              är skillnaden mellan att man kan eller inte kan.
            </seg>
            <seg xml:id="i-fefdc220ebd7c952-0">
              Jag önskar trots allt detta en trevlig sommar och midsommar.
            </seg>
          </u>
          <note type="speaker" xml:id="i-6b03d6aeb97e9f8b-0">
            Anf. 70 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-5">
            <seg xml:id="i-21ce264ac8424de9-0">
              Herr talman! Jag skulle gärna vilja att ansvarigt statsråd svarar
              på de frågor som jag ställer.
            </seg>
            <seg xml:id="i-cc900afdf51d0ef1-0">
              Hur blir Sverige ett bättre land med fler i arbete? Hur får fler
              arbetsgivare rätt person på rätt plats om kvinnor i barnafödande
              ålder helt lämnar arbetsmarknaden under minst tre års tid? Det
              blir under minst tre års tid, för jag antar att Kristdemokraterna
              fortfarande tycker att det är positivt att de allra minsta barnen
              får vara med sina föräldrar det första året, med föräldraförsäkringen.
              Sedan har ni infört ett vårdnadsbidrag som man lägger på, så man
              blir borta från arbetsmarknaden under minst tre års tid.
            </seg>
            <seg xml:id="i-d67383f9fd5fb84b-0">
              Vad ger det för drivkraft till barnen, inte minst flickorna,
              att vilja utbilda sig och bidra med sitt arbete? Eller tycker
              ni att Sverige klarar sig bättre utan kvinnorna?
            </seg>
            <seg xml:id="i-64f746ae353cd2bf-0">
              Beskriv den familj som du ser framför dig som kan utvecklas av
              att en förälder i familjen helt lämnar arbetsmarknaden under minst
              tre års tid! Då har de ju bara fått ett barn, och i alla fall
              jag tycker att det är positivt om familjerna vågar och vill skaffa
              mer än ett barn.
            </seg>
            <seg xml:id="i-586016f0fc3946ea-0">
              Beskriv det samhälle som du ser framför dig, där kvinnor i barnafödande
              ålder står helt utanför arbetsmarknaden!
            </seg>
            <seg xml:id="i-c7fd2756986046c3-0">
              Sedan jämförs ett vårdnadsbidrag, där man blir borta från arbetsmarknaden
              under minst tre års tid med en maximal ersättning på 3 000 kronor
              i månaden, med en föräldraförsäkring där det är en inkomstbortfallsprincip.
              Taket är 33 500 kronor i månaden. Den är delad mellan föräldrarna
              och dessutom utformad så att man faktiskt kan återgå i arbete.
              Man kan inte plocka ut den här föräldraförsäkringen fullt ut och
              vara helt ledig under hur lång tid som helst, utan det finns en
              arbetslinje kopplad till föräldraförsäkringen. Sverige behöver
              nämligen kvinnor och män på arbetsmarknaden och i familjen. Barn
              behöver båda sina föräldrar.
            </seg>
          </u>
          <note type="speaker" xml:id="i-6f2ee93951dca074-0">
            Anf. 71 EVA-LENA JANSSON (s):
          </note>
          <u who="eva-lena_jansson_69cbd8" xml:id="i-96e776ea32011832-2">
            <seg xml:id="i-ef1ddf328fd18e44-0">
              Herr talman! Nu fick jag delvis svar på frågan om hur statsrådet
              tänkte kring själva språken. Men det statsrådet pekar på i sitt
              svar handlar faktiskt om förskolan, och där tycker statsrådet
              inte att barnen ska vara. Statsrådet tycker att barnen ska vara
              hemma med sina föräldrar som har vårdnadsbidrag, i alla fall med
              en förälder.
            </seg>
            <seg xml:id="i-1632858ec01eaaaf-0">
              De vi pekar på, de invandrarkvinnor som man har sett i Norge,
              har varit de som har tagit största andelen av kontantstøtten ,
              det norska vårdnadsbidraget. Det påverkar språkutvecklingen.
            </seg>
            <seg xml:id="i-961dd73094dfa5c9-0">
              Då blir min följdfråga till statsrådet: Tycker statsrådet inte
              att det är viktigt att barn med invandrarbakgrund lär sig svenska
              tidigt? Jag tycker att det är jätteviktigt. Det är en förutsättning
              för att man ska kunna integreras bra i svenska samhället.
            </seg>
            <seg xml:id="i-174b3f95d47188bb-0">
              Jag undrar över det utanförskap som den här regeringen har pekat
              på vid ett flertal tillfällen. Hur stärks det av ett vårdnadsbidrag?
              Hur förändras det? Eftersom ni räknar in de människor som är sjuka
              och arbetslösa i utanförskapet måste ju de som har vårdnadsbidrag
              också räknas in i utanförskapet, och då ökar antalet personer.
              Med samma argumentation som ni har använt är de de facto utanför.
            </seg>
            <seg xml:id="i-09f9bbc9d45bd092-0">
              Jag tror inte att alla arbetslösa och sjuka uppfattar sig som
              utanför. Ni uppfattar dem som utanför. Jag känner folk som är
              föräldralediga. De uppfattar sig inte heller som utanför, men
              det beror på att de inte befinner sig i ett ovanförskap som den
              här regeringen gör.
            </seg>
            <seg xml:id="i-3a047ddc82af8f80-0">
              Jag vill veta vilka fler skäl det finns till att den här regeringen
              anser att vårdnadsbidraget kommer att ge andra resultat än det
              norska vårdnadsbidraget, för det har jag fortfarande inte fått
              svar på.
            </seg>
            <seg xml:id="i-30fdbe0f199b0497-0">
              Med de orden vill jag tacka för den här interpellationen och
              den här debatten. Jag hoppas att statsrådet noga överväger konsekvenserna
              av vårdnadsbidraget under sin sommarledighet.
            </seg>
          </u>
          <note type="speaker" xml:id="i-ac713dd20d57970f-0">
            Anf. 72 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-11">
            <seg xml:id="i-1d941598dd9694d7-0">
              Herr talman! Eftersom arbetslinjen gäller dröjer det länge innan
              åtminstone jag får gå på sommarledighet, men jag tackar för de
              vänliga orden.
            </seg>
            <seg xml:id="i-be39b279ccc05aa2-0">
              Jag har inte riktigt svarat på det här med Norge tidigare, men
              det är viktigt att jag gör det.
            </seg>
            <seg xml:id="i-74a897f3672be9b1-0">
              Man ska veta att i Norge är situationen sådan att man har väldigt
              höga förskoleavgifter.
            </seg>
            <seg xml:id="i-96330b4d219cbf5d-0">
              Man har en situation där man kan kombinera kontantstøtte med
              olika ersättningar på ett sätt som inte är möjligt med det svenska
              vårdnadsbidraget. Så situationen i Norge är i grunden väldigt
              olik den situation som vi har i Sverige. Det tror jag är viktigt
              när man jämför de här två olika länderna och respektive lands
              system.
            </seg>
            <seg xml:id="i-efec08ddb56f44bb-0">
              Eva-Lena Jansson säger att statsrådet inte tycker att barnen
              ska vara på förskola, utan att de ska vara hemma hos sina föräldrar.
              Själva poängen är att jag kan tycka om vad som är bäst för mina
              egna barn. I övrigt tycker jag att människor själva ska få bestämma
              det som är bäst för just deras barn. Där går en viktig skiljelinje.
            </seg>
            <seg xml:id="i-0290a7a2a44c5f10-0">
              Mina barn var hos en kommunal dagbarnvårdare och så småningom
              på ett vanligt dagis som låg några hundra meter från där vi bor
              och trivdes alldeles utmärkt. Det innebär inte att jag vill förvägra
              andra föräldrar rätten att välja det som de tycker är bäst för
              sina barn.
            </seg>
            <seg xml:id="i-b52854a81e20f84b-0">
              Sverige blir ett bättre land om man får göra det som är bäst
              för en själv, alltså att varje familj får välja att utforma sin
              situation på det sätt som passar de egna barnen bäst. Sverige
              blir bättre om de får göra det i stället för att jag från mitt
              perspektiv bestämmer det.
            </seg>
            <seg xml:id="i-59e611fd2cc11435-0">
              Det är självklart inte så, Matilda Ernkrans, att Sverige klarar
              sig bättre utan kvinnorna. Vi behöver både kvinnor och män i vårt
              land. Jag tror att vårdnadsbidraget kommer att leda till att kvinnor
              och män kommer att vara hemma ytterligare någon månad när föräldraförsäkringen
              har löpt ut. Andra kommer att välja att ta ut vårdnadsbidrag på
              en del av tiden för att kunna möjliggöra tid tillsammans med sina
              barn.
            </seg>
            <seg xml:id="i-bf57dc780dca6fbb-0">
              Det här syftar självklart till att möta moderna människors behov
              och önskemål om ett bättre liv. Glad midsommar!
            </seg>
          </u>
          <note xml:id="i-3197dd7594f6e275-7">
            Överläggningen var härmed avslutad.
          </note>
          <note xml:id="i-5735eb5dbe355031-0">
            10 § Svar på interpellation 2007/08:768 om rätten till likvärdig
            vård för alla
          </note>
          <note type="speaker" xml:id="i-20b7734d7e55e22e-0">
            Anf. 73 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-12">
            <seg xml:id="i-eecee2a0f4756a69-0">
              Herr talman! Christina Zedell har frågat mig vilka initiativ
              jag avser att ta för att garantera att stockholmarna får den vård
              som man har rätt till i enlighet med målet i hälso- och sjukvårdslagen
              samt om jag avser att följa upp effekterna av Moderaternas experiment
              med vården i Helsingfors.
            </seg>
            <seg xml:id="i-b7a60fd95ac8ba77-0">
              Målet för hälso- och sjukvården är en god hälsa och en vård på
              lika villkor för hela befolkningen. Vidare ska vården ges med
              respekt för alla människors lika värde och den enskilda människans
              värdighet. Den som har det största behovet av hälso- och sjukvård
              ska ges företräde till vården.
            </seg>
            <seg xml:id="i-98b179b9ddc0a9f5-0">
              Ledningen av hälso- och sjukvården ska dessutom vara så organiserad
              att den tillgodoser hög patientsäkerhet och främjar kostnadseffektivitet.
              Det är landstingens ansvar att organisera hälso- och sjukvården
              så att den uppfyller kraven i hälso- och sjukvårdslagen. Regeringen
              avser inte att föreslå några ändringar av dessa grundläggande
              principer.
            </seg>
            <seg xml:id="i-7e2aac37a6dab9dc-0">
              Regeringen stöder utvecklingen mot att patienterna i allt högre
              grad får möjlighet att välja vårdgivare utifrån individuella preferenser.
              Regeringen har därför tagit initiativ till Utredningen om patientens
              rätt som lämnade ett delbetänkande i april. Förslaget innebär
              bland annat att ett grunduppdrag för primärvården fastställs nationellt.
              Landstingen kan sedan komplettera grunduppdraget utifrån lokala
              förutsättningar. Ersättningen ska följa patientens val, men det
              är upp till varje landsting att besluta om ersättningens närmare
              utformning.
            </seg>
            <seg xml:id="i-1d14ef9969f32e72-0">
              Utgångspunkten för utredningens förslag är att stärka patientens
              rätt till valfrihet. Delbetänkandet har skickats ut på remiss.
              Därefter kommer underlaget att beredas i sedvanlig ordning.
            </seg>
            <seg xml:id="i-8eea374a306e6520-0">
              För att möjliggöra fria val bland en mångfald av vårdgivare och
              för att skapa incitament till kvalitetsutveckling behövs god informationsförsörjning,
              kunskapsbaserade underlag, kvalitetsindikatorer, nationella register
              av olika slag och verktyg för att få veta vad medborgarna tycker
              om vården. Regeringen har därför fattat ett antal beslut som innebär
              att utveckla informationsförsörjning och nationella kvalitetsindikatorer
              för att på så sätt ge förbättrade förutsättningar för uppföljning
              och öppna jämförelser av vårdens kvalitet.
            </seg>
            <seg xml:id="i-8fd0ac1850761f87-0">
              Regeringen har även fattat beslut om ett antal projekt som syftar
              till att utveckla ersättningssystemen inom hälso- och sjukvården.
              Flera landsting är på väg att införa nya ersättningssystem där
              resurserna följer befolkningens val. Olika typer av utvärderingar
              är knutna till förändringarna i de olika landstingen.
            </seg>
            <seg xml:id="i-ba6cc10ba97b5e08-0">
              Det är angeläget att de olika förändringarna kan följas på ett
              jämförbart sätt. Regeringen har därför beslutat att en nationell
              jämförelse av erfarenheter och utvärderingar av vårdvalssystem
              inom primärvården ska genomföras.
            </seg>
            <seg xml:id="i-b0570e729404ed4b-0">
              Alla medborgare ska känna sig trygga med att vården finns lätt
              tillgänglig när de behöver den. De nationella satsningarna på
              att förbättra patientsäkerhet och tillgänglighet samt att utveckla
              informationsförsörjning, ersättningssystem, entreprenörskap och
              öppna jämförelser av hälso- och sjukvårdens resultat ger goda
              förutsättningar för att nå målet om en behovsanpassad, tillgänglig
              och effektiv vård av god kvalitet.
            </seg>
          </u>
          <note type="speaker" xml:id="i-01526741c60325c3-0">
            Anf. 74 CHRISTINA ZEDELL (s):
          </note>
          <u who="christina_zedell_f04363" xml:id="i-adfecd30947d1add-0">
            <seg xml:id="i-4676ca6da795b6fc-0">
              Herr talman! Jag tackar socialministern för svaret. Jag ställde
              den här frågan till ministern för jag är mycket oroad över den
              borgerliga sjukvårdspolitik som förs i Helsingfors i dag. Inledningsvis
              vill jag också understryka att vi socialdemokrater är för valfrihet
              i vården. Men det som sker i Helsingfors i dag är något annat
              som inte innebär valfrihet för alla.
            </seg>
            <seg xml:id="i-8a9ba6aef8446522-0">
              Det är ett systemskifte som bygger på två grundprinciper. Den
              ena är ersättningssystemet som är uppbyggt på att ju fler besök
              ju mer pengar till vårdcentralen. Den andra principen är den fria
              etableringsrätten. Jag anser att reformen inte är anpassad till
              patienter utan snarare till läkarna och marknaden.
            </seg>
            <seg xml:id="i-ca3160219fe5f589-0">
              Fri etablering innebär också att vi som folkvalda politiker tas
              ifrån möjligheten att styra vården dit där den bäst behövs. Läkaren
              kan i det här systemet själv styra verksamheten dit där det är
              mest lönsamt att etablera sig, och det är inte där behoven är
              som störst som till exempel i min hemkommun Botkyrka.
            </seg>
            <seg xml:id="i-4d4ca837c1944bfa-0">
              Ett annat exempel som jag kan ta är Östermalms husläkarmottagning
              där jag var på besök för några veckor sedan. Den får 6 miljoner
              kronor mer till sin verksamhet i dag i det här systemet, medan
              Högdalens vårdcentral får 10 miljoner kronor mindre, och den har
              väldigt stora vårdbehov om man jämför.
            </seg>
            <seg xml:id="i-294687a4fbdbd18d-0">
              Alla som kan sjukvård vet att en samlad kompetens runt patienten
              är det bästa. Vi behöver olika professioner, undersköterskor,
              distriktssköterskor, kuratorer, sjukgymnaster, och så vidare.
              Men i det här systemet läggs allt fokus på läkaren. De andra ges
              inte utrymme att göra ett bra jobb, eftersom ersättningen är betydligt
              högre för just läkaren.
            </seg>
            <seg xml:id="i-cecce783c7632691-0">
              Ersättningssystemet innebär att pengarna följer patienten. Det
              är samma summa pengar till varje medborgare, oavsett om du har
              en förkylning, en kronisk sjukdom, ett psykiskt eller fysiskt
              handikapp. Det gäller att vårdcentralen får in så mycket pengar
              som möjligt, och det får man genom besöksersättningen. Det är
              läkaren som drar in mest pengar.
            </seg>
            <seg xml:id="i-16e37d9b238cfba4-0">
              Konsekvenserna i ett sådant system blir att varje vårdcentral
              jagar så många läkarbesök som möjligt. Mest lönsamt är då korta
              och okomplicerade besök. Vi har redan sett att patienter med flera
              diagnoser tvingas till flera besök eller hamnar längre bak i kön,
              allt för att ekonomin ska gå ihop.
            </seg>
            <seg xml:id="i-70d3207085f8cf88-0">
              Besöksersättningen sätts i fokus. Det är inte behoven som sätts
              i fokus.
            </seg>
            <seg xml:id="i-2256298b8222d6ee-0">
              En annan effekt som det här systemet ger är att kommuner där
              medelåldern är låg får mindre pengar. Jag tar återigen Botkyrka
              som ett exempel, där medelåldern är 36 år. Det får till konsekvens
              att kommunen i det här systemet tappar 20 miljoner kronor. Och
              det är en kommun med ett stort vårdbehov.
            </seg>
            <seg xml:id="i-12779f08890961e9-0">
              Den fria etableringsrätten skapar möjlighet att plocka russinen
              ur kakan genom att man etablerar sig i områden som genererar mera
              pengar och där människor är friskare. Min oro så här långt har
              visat sig stämma. Vi ser inte några etableringar i områden där
              behoven är som störst. 20 nya etableringar av vårdcentraler har
              kommit i gång. I stort sett finns alla i innerstaden. Botkyrka,
              som ett exempel igen, har ingen etablerat sig i.
            </seg>
            <seg xml:id="i-f7a10f8585721f46-0">
              För oss socialdemokrater är det centralt att alla vårdgivare
              håller en hög kvalitet. Ingen medborgare ska behöva riskera att
              välja en vårdgivare som inte lever upp till högt ställda krav.
            </seg>
            <seg xml:id="i-195ef017d0fea67f-0">
              Även här ser vi stora brister i Vårdval Helsingfors där kraven
              för att etablera sig är häpnadsväckande låga. Det finns inte ens
              krav på att vården ska bedrivas i ändamålsenliga lokaler. Det
              finns skräckexempel där vårdinrättningar finns i svårtillgängliga
              vindsutrymmen, trånga källarlokaler, och så vidare. Några krav
              på handikappanpassning finns inte.
            </seg>
            <seg xml:id="i-7a27fbfafb81bff5-0">
              Så jag vill fråga ministern: Vad tror du händer med kvaliteten
              i vården om man inte tar sig tid och ser hela människan för att
              systemet premierar många snabba besök? Pengarna styr, inte behoven.
              Är det att följa hälso- och sjukvårdslagen? Är det de med de stora
              vårdbehoven som ska få stå tillbaka? Är det här att garantera
              vård på lika villkor?
            </seg>
          </u>
          <note type="speaker" xml:id="i-f62953a311d25b2a-0">
            Anf. 75 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-13">
            <seg xml:id="i-4e26e70940700b4f-0">
              Fru talman! För det första tycker jag att det är en väldigt spännande
              utveckling som sker i väldigt många av landets landsting och regioner,
              där man håller på att pröva nya modeller för att öka tillgängligheten
              för att stärka patientens ställning och ge nya möjligheter för
              personalen att verka på bästa sätt inom svensk hälso- och sjukvård.
            </seg>
            <seg xml:id="i-bcf6ae178e312a27-0">
              Vi ser nu en lång rad landsting och regioner som gör detta. I
              många sammanhang gör man det under stort samförstånd över alla
              politiska gränser, och man lyckas hitta system som fungerar väl
              och med en öppenhet. Detta ska jag återkomma till lite senare.
            </seg>
            <seg xml:id="i-6524802ec44786fd-0">
              I andra landsting, till exempel i Helsingfors, blir det gärna
              en intensiv politisk debatt om frågorna. Det är viktiga frågor
              som förtjänar att debatteras, och effekterna av förändringar ska
              ständigt prövas.
            </seg>
            <seg xml:id="i-82af10af23616425-0">
              Jag uppfattar det dock som att Socialdemokraterna inte som princip
              är emot vårdvalsmodellen. Man kan se det till exempel i Halland
              där man har en bred överenskommelse kring detta. Snarare resonerar
              vi om hur man riggar det bästa ersättningssystemet så att vi självklart
              kan få kvalitet och tillgänglighet. Vi ska också i någon mening
              gynna produktivitet, alltså att många patienter får bästa möjliga
              behandling på kortast möjliga tid.
            </seg>
            <seg xml:id="i-37da2b11c4266eca-0">
              Jag tycker att det är viktigt för alla som inför vårdvalsmodeller
              att man är väldigt noggrann men också prestigelös, att man prövar,
              och visar det sig att man behöver justera systemen för att få
              de effekter man vill ha ska man ha en öppenhet för att göra det.
              Så hittar vi den bästa möjliga modellen.
            </seg>
            <seg xml:id="i-54fa24f14d9e0ad1-0">
              I dag kunde jag läsa i någon av morgontidningarna att man i landstinget
              här i Helsingfors diskuterade ersättningsmodellen för att se om
              man har landat alldeles rätt. Men jag tror inte att vi ska ta
              ifrån landstingspolitikerna i Helsingfors deras rätt och deras
              skyldighet att utforma den politik som är deras ansvar. Därför
              ska jag som minister inte recensera dem eller berätta för dem
              vad de ska göra. De har ett ansvar gentemot alla människor som
              drabbas av sjukdom i Helsingforss läns landsting och ytterst naturligtvis
              mot väljarna.
            </seg>
            <seg xml:id="i-1da6999156706801-0">
              Jag tycker att vi ser en väldigt positiv utveckling. Det gäller
              att man hela tiden är beredd att justera systemen om man ser några
              andra effekter än dem man har tänkt sig att åstadkomma, och vi
              kan också här i Helsingfors se att många öppnar verksamheter.
            </seg>
            <seg xml:id="i-0370e492e1774dc6-0">
              På den lista som jag har fått över verksamheter som öppnas under
              första halvåret i år finns bland annat Södertälje, Botkyrka, Huddinge,
              Haninge, Spånga-Tensta, Upplands Väsby, Nacka, Hägersten och så
              vidare. Det förefaller alltså vara så att vi får många nya. En
              del av dem jag räknade upp finns i områden som i vanliga fall
              brukar betecknas som lite svårare än andra.
            </seg>
          </u>
          <note type="speaker" xml:id="i-b0c5247d11e51e71-0">
            Anf. 76 CHRISTINA ZEDELL (s):
          </note>
          <u who="christina_zedell_f04363" xml:id="i-adfecd30947d1add-1">
            <seg xml:id="i-59b9a53842dc3098-0">
              Fru talman! Jag kan garantera Göran Hägglund att i Botkyrka har
              ingen etablerat sig, och flera av dem han räknade upp är inte
              etablerade ännu. Man pratar om det, men det finns inte ens adresser.
              I Södertälje har man öppnat på Scania för personalen. Faktum kvarstår
              alltså att det är i de mest attraktiva områdena som nyetableringen
              har varit.
            </seg>
            <seg xml:id="i-9788666a259e109f-0">
              Jag kan förstå att ministern inte kan gå in i landstingspolitiken
              i Helsingfors, men han har ändå ett övergripande ansvar. För en
              minister är det väldigt viktigt att följa utvecklingen och se
              vad som händer.
            </seg>
            <seg xml:id="i-0f0aa0bc0c5a64ce-0">
              Därför skulle jag återigen vilja ge några exempel på vad här
              har resulterat i, och jag hoppas verkligen att ministern tar till
              sig av det jag berättar.
            </seg>
            <seg xml:id="i-123c3903616e8612-0">
              Under den förra mandatperioden införde vi någonting som vi kallade
              för äldrecentraler eller äldrevårdcentraler. Tre hann öppna, och
              det fanns väldigt mycket goda resultat från detta. Det har också
              inneburit en ökad trygghet för de äldre. Syftet med äldrecentralerna
              var just att samordna insatserna mellan kommun och landsting och
              att samla all kompetens kring den äldre, till exempel geriatriker,
              distriktssköterskor och undersköterskor.
            </seg>
            <seg xml:id="i-d27f17e80acfbb37-0">
              I och med Vårdval Helsingfors slås nu det här unika arbetet sönder,
              eftersom det ekonomiska systemet bygger på att vårdcentralerna
              måste ta in så många besök som möjligt för att få in pengar till
              verksamheten. Systemet i sig omöjliggör alltså riktade insatser
              eftersom pengarna också följer patienten.
            </seg>
            <seg xml:id="i-9bdab6f936969aff-0">
              Samverkan med kommunerna gällande familjecentraler och äldrecentraler
              har man också slagit sönder. Väl fungerande verksamheter tvingas
              bort för att man vill ha ett marknadsstyrt system. Sollentuna
              familjecentral har lagts ned. Äldrecentralerna i Solna och Hökarängen
              har gått samma öde till mötes.
            </seg>
            <seg xml:id="i-b2e187b751ebf961-0">
              Vårdvalsmodeller växer nu fram i vårt land, precis som ministern
              sade, och det är bra. Det finns på många håll också en politisk
              enighet kring det här. Men det som skiljer Helsingfors från andra
              delar av landet är just den fria etableringsrätten och det ersättningssystem
              som införs. Ministern lyfte själv fram Halland. Halland lyfts
              ofta fram som ett gott exempel, och där har man också politisk
              enighet. Men i den modellen finns inte den fria etableringsrätten.
              Det är de folkvalda politikerna som styr vården dit behoven är
              som störst.
            </seg>
            <seg xml:id="i-f1e48822f731ef60-0">
              Det är viktigt att hitta den politiska enigheten för vårdens
              fortsatta utveckling det håller jag med om. Men för att lyckas
              med detta måste vi titta på Helsingfors, för det här kommer att
              bli något helt annat än vad jag faktiskt tror att ministern vill
              att det ska bli.
            </seg>
            <seg xml:id="i-9035c600ff0a9dda-0">
              Det som händer i Helsingfors handlar inte om att utveckla den
              svenska välfärden. Det är en politik med ideologiska förtecken,
              där marknaden får styra. Vi har hälso- och sjukvårdslagen som
              ska garantera alla vård efter behov. Hur ska socialministern kunna
              se till att lagen efterföljs i Helsingfors?
            </seg>
            <seg xml:id="i-766dfa7dbb5c9304-0">
              Som jag tidigare sagt vill vi också ha valfrihet i vården, men
              det som skiljer oss från den förda politiken i Helsingfors är
              att vi tycker att alla ska ha valfrihet. Det får inte vara så
              att marknaden ska styra var vården ska bedrivas. Vårdval Helsingfors
              tar ifrån de folkvalda möjligheten att garantera trygghet för
              alla.
            </seg>
            <seg xml:id="i-235b9052982832a4-0">
              Det finns grupper i vårt samhälle som inte kan välja. På grund
              av sitt handikapp eller sin ålder är de fast i sitt bostadsområde.
              Vad händer med de människor som bor i ett område som inte är attraktivt
              för etableringar?
            </seg>
            <seg xml:id="i-51928b74a35a8af3-0">
              Återigen: Är hälso- och sjukvårdslagen till för alla? Om socialministern
              anser det kan inte marknaden få styra, utan det måste vara politiken
              som styr vården dit behoven finns. Hur långt tänker socialministern
              låta den moderata sjukvårdspolitiken gå?
            </seg>
            <seg xml:id="i-f2a4ffdf596ae6c5-0">
              Jag måste också fråga Göran Hägglund: Är det Vårdval Helsingfors
              som är modellen som driver ministern nu när ni ska ändra lagstiftningen
              när det gäller just att införa fri etableringsrätt för hela landet?
              Tror ministern på allvar att läkare som kan etablera sig till
              exempel på Stureplan i Helsingfors flyttar till exempel till Botkyrka
              eller Norrlands inland om de själva får bestämma?
            </seg>
          </u>
          <note type="speaker" xml:id="i-511405b6d61d21c6-0">
            Anf. 77 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-14">
            <seg xml:id="i-175e596ca6127897-0">
              Fru talman! I Helsingfors har man vart fjärde år val. Man väljer
              till kommunfullmäktige. Man väljer till landstingsfullmäktige
              och man väljer till riksdagen.
            </seg>
            <seg xml:id="i-7a6ae2ccc3d79ce7-0">
              Så är det över hela landet, och jag tror att det är väldigt viktigt
              att vi gör klart vad som är riksdagens bord och vad som är landstingets
              bord. Väldigt mycket av det som nu diskuteras är faktiskt Helsingforssfrågor,
              och lika lite som jag skulle kunna recensera effekterna fullt
              ut för vårdcentralen i Bräcke, Trollhättan eller Sävsjö ska jag
              stå här och tro att jag vet bättre än landstingspolitikerna i
              Helsingfors.
            </seg>
            <seg xml:id="i-1cdc944b434f21f2-0">
              Christina Zedell är möjligen ledamot av Helsingforss läns landsting,
              och då föreslår jag att denna fråga tas upp där. Är hon inte det
              går det att kandidera där i nästa val.
            </seg>
            <seg xml:id="i-c2ad37a69a0fad3c-0">
              Min principiella syn är att vårdval är bra, att det spelar en
              roll för att höja kvaliteten, effektiviteten och tillgängligheten.
              Det leder till kvalitetsförbättringar och större möjligheter för
              anställda att hitta en roll inom hälso- och sjukvården som fungerar
              bra.
            </seg>
            <seg xml:id="i-e2c191afc7a8f0d1-0">
              Min grundläggande hållning är förstås också att hälso- och sjukvården
              ska ges till alla. Alla är lika mycket värda, och vård ska ges
              efter de behov som finns. Tricket för våra landstingspolitiker
              är att hitta en avvägning när det gäller ersättningssystemen som
              gör att det fungerar så bra som möjligt. Vi genomför ett understödjande
              arbete som siktar på att kunna ge ett bättre stöd i just det arbetet.
              Det här är en svår konst, och jag säger inte att vi sitter på
              hela sanningen, men jag tror att det är en nytta med att fler
              samtalar och bidrar till att utveckla ersättningsmodellerna.
            </seg>
            <seg xml:id="i-d39280ffaca4790d-0">
              Vårdvalsmodellen tror jag har kommit för att stanna, eftersom
              det är en klok tanke i grunden. Jag tror att det är ett bra sätt
              att få de effekter vi vill se inom hälso- och sjukvården: bättre
              tillgänglighet, att vården finansieras gemensamt och ges efter
              behov.
            </seg>
          </u>
          <note type="speaker" xml:id="i-b56a1d038082c8e3-0">
            Anf. 78 CHRISTINA ZEDELL (s):
          </note>
          <u who="christina_zedell_f04363" xml:id="i-adfecd30947d1add-2">
            <seg xml:id="i-cf84ae310fedca38-0">
              Fru talman! Socialministern har ändå ett övergripande ansvar
              för att hälso- och sjukvårdslagen följs, det har vi också här
              i riksdagen. Det handlar om att alla ska få den vård som krävs.
              Därför tycker jag att det är viktigt att vi för den debatten här
              i parlamentet, inte enbart i landstinget. Jag vet att den diskussionen
              förs i landstinget även om jag själv inte är landstingspolitiker.
              Jag tycker att det är viktigt att man lyfter fram den här frågan.
              Då kan du inte bara raljera bort den och säga att det inte är
              ditt bord. Det är det ju. Helsingforssområdet är stort, så det
              här kommer naturligtvis att få konsekvenser för hela landet.
            </seg>
            <seg xml:id="i-6f49058a3b008f19-0">
              Min fråga till dig var: Är det här en modell som du tycker att
              man ska genomdriva i övriga landet? Här försöker jag ändå berätta
              om de konsekvenser som det här systemet har fått.
            </seg>
            <seg xml:id="i-49fd80f9131feeb2-0">
              Dessutom är det en kostnadsdrivande reform. Vi kan redan nu se
              att de här vårdcentralerna har etablerat sig i vissa områden där
              man tror att de ska kunna ge stora vinster. Eftersom kraven att
              etablera sig inte är så höga har det lett till överetablering
              i attraktiva områden. Redan i dag har flera etableringar visat
              sig olönsamma, och då har vårdcentralerna lagts ned. Då har det
              kostat väldigt mycket pengar. Det här sker i ett läge där vi ser
              en oroande ekonomisk utveckling i Helsingfors. Redan nu är det
              minus i sjukvårdens budget, och för 2009 ligger det besparingskrav
              på 800 miljoner kronor.
            </seg>
            <seg xml:id="i-2977b793a90f37cf-0">
              Men återigen: Vårdval Helsingfors, inte vårdvalet i sig, har
              inneburit att resurser flyttas från fattiga områden som Jordbro
              och Fittja till välbärgade områden i Helsingforsstrakten som Stureplan
              och Äppelviken. Vi har redan överetablering i Helsingforss innerstad,
              till och med i välbärgade förorter.
            </seg>
            <seg xml:id="i-23a0e701021cd285-0">
              Det är inte ett fritt vårdval utan en klasspolitik som ökar skillnader
              mellan fattig och rik och mellan sjuk och frisk.
            </seg>
            <seg xml:id="i-c197f35a4a6a8803-0">
              Jag vill passa på att önska fru talmannen och övriga i kammaren
              och naturligtvis socialministern en trevlig midsommar och en skön
              sommar.
            </seg>
          </u>
          <note type="speaker" xml:id="i-9f3eca777f404c40-0">
            Anf. 79 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-15">
            <seg xml:id="i-dce0ef4bbeaf6477-0">
              Fru talman! Christina Zedell frågar mig om Helsingforssmodellen
              är en modell att genomdriva i hela landet. Nej, det tror jag förstås
              inte. Det var därför som jag gav ett sådant svar som jag gav inledningsvis.
              Jag talade om att jag tror att vårdvalsmodellen är någonting att
              genomföra i hela Sverige. En utredare har lämnat förslag till
              hur det skulle kunna se ut, med stora möjligheter för regionerna
              att själva utforma modellen på det sätt som passar bäst lokalt.
            </seg>
            <seg xml:id="i-3f2424feb83adb02-0">
              Självklart finns det myndigheter som ständigt följer det här
              och svarar för tillsynsverksamhet. Vi har öppna jämförelser som
              gör att vi kontrollerar resultaten. Kvalitetsindikatorerna har
              samma effekt. Det är inte min sak som statsråd att recensera enskilda
              landstings politik lika lite som att recensera olika kommuners
              politik. Jag tycker att man kan lyfta fram goda exempel, och jag
              vill gärna lyfta fram framför allt Halland. Där är det politisk
              enighet, och de har varit banbrytande. Där har man haft systemet
              i sjön längre, och man har genom de uppföljningar som görs på
              vetenskaplig grund kunnat se väldigt positiva effekter.
            </seg>
            <seg xml:id="i-4f28ebc1fe243581-0">
              Jag tycker att det är väldigt viktigt att landstingspolitiker
              runt om i hela landet följer den här utvecklingen för att kunna
              lära hur vi kan utveckla svensk hälso- och sjukvård, som ju redan
              är i världsklass, så att den blir ännu bättre. Fortfarande kvarstår
              tyvärr väldigt många utmaningar och problem som vi har att kämpa
              med, bland annat när det gäller tillgänglighetsfrågorna, som vi
              är fast beslutna att ta itu med.
            </seg>
            <seg xml:id="i-0bc17390607792ca-0">
              Till sist vill jag än en gång önska alla i kammaren en riktigt
              glad midsommar.
            </seg>
          </u>
          <note xml:id="i-3197dd7594f6e275-8">
            Överläggningen var härmed avslutad.
          </note>
          <note xml:id="i-f228ab89b26ab7c6-0">
            11 § Svar på interpellation 2007/08:783 om äldres tillgänglighet
            i vården
          </note>
          <note type="speaker" xml:id="i-624c5cccae4be263-0">
            Anf. 80 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-16">
            <seg xml:id="i-94da5b2820dee98e-0">
              Fru talman! Christina Axelsson har frågat mig vad jag gör för
              att få mer forskning på äldres sjukdomar, öka utbildningen i geriatrik
              på olika nivåer, för att fler äldre ska få chansen att träffas
              och för att förbättra samarbetet mellan kommuner och landsting
              vid vård av äldre samt vilka initiativ jag avser att ta för att
              öka äldres tillgänglighet i vården.
            </seg>
            <seg xml:id="i-07e7d539066886e4-0">
              Målet för hälso- och sjukvården är en god hälsa och en vård på
              lika villkor för hela befolkningen. Vidare ska vården ges med
              respekt för alla människors lika värde och den enskilda människans
              värdighet. Den som har de största behoven av hälso- och sjukvård
              ska ges företräde till vården. Det är landstingens ansvar att
              organisera hälso- och sjukvården så att den uppfyller kraven i
              hälso- och sjukvårdslagen.
            </seg>
            <seg xml:id="i-5088f703972edd3c-0">
              Forskning inom medicin och livsvetenskaper är ett prioriterat
              område för regeringen, och regeringen avser att återkomma i frågan
              i den kommande forskningspolitiska propositionen.
            </seg>
            <seg xml:id="i-fc8dfe3424404b93-0">
              Några av målen för äldrepolitiken är att kunna åldras i trygghet
              och att ha tillgång till god vård och omsorg. För att nå målen
              krävs bland annat samverkan mellan olika aktörer, yrkesgrupper,
              frivilligorganisationer och olika huvudmän. En förutsättning för
              en trygg äldrevård är också att utveckla kunskap, satsa på forskning
              och metodutveckling samt att nya evidensbaserade metoder får spridning
              i hela landet. Regeringen genomför därför stora satsningar på
              vården och omsorgen om äldre personer bland annat genom ett stimulansbidrag
              till kommuner och landsting på 1,35 miljarder kronor. Områden
              som prioriterats inom ramen för detta bidrag är bland annat läkartillgång,
              läkemedelsgenomgångar, samverkan kring rehabilitering, demensvård,
              kost och nutrition, förebyggande arbete och att äldres sociala
              behov uppmärksammas i större utsträckning än hittills.
            </seg>
            <seg xml:id="i-94cefbb221469fce-0">
              Sedan 1997 finns en besöksgaranti inom primärvården. Under 2005
              tecknades en överenskommelse mellan staten och Sveriges Kommuner
              och Landsting, SKL, om att utvidga besöksgarantin till en vårdgaranti
              som också omfattar väntetid till behandling. För att täcka de
              ökade kostnaderna för införande av vårdgarantin tillförs landstingen
              500 miljoner kronor per år. För 2007 fick landstingen dessutom
              250 miljoner kronor extra, det vill säga totalt 750 miljoner kronor
              för genomförandet av vårdgarantin. Vårdgarantin följs upp av Socialstyrelsen
              i samverkan med SKL.
            </seg>
            <seg xml:id="i-a50dc61097626ef5-0">
              Regeringen har tagit initiativ till utredningen om patientens
              rätt i vården. Utredaren ska bland annat lämna förslag till lagreglering
              av den nationella vårdgarantin och det fria vårdvalet. Förslag
              i dessa delar kommer att lämnas i december. Alla medborgare ska
              känna sig trygga med att vården finns lätt tillgänglig när de
              behöver den. De nationella satsningarna på att förbättra tillgängligheten
              och stärka patientens ställning ger goda förutsättningar för att
              nå målet om en behovsanpassad, tillgänglig och effektiv vård av
              god kvalitet.
            </seg>
          </u>
          <note type="speaker" xml:id="i-3c5dc8bc42e9c187-0">
            Anf. 81 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-5">
            <seg xml:id="i-989ad1eb17c1ac1b-0">
              Fru talman! Tack, ministern, för svaret! Nu kommer en 08 till,
              men det är 08 hela året, så ministern får väl stå ut med det.
            </seg>
            <seg xml:id="i-0e27097a76634dbe-0">
              Jag tycker att det är fint att det, som ministern pekar på, satsas
              på äldre. Enligt svaret prioriteras läkartillgång, läkemedelsgenomgångar,
              samverkan kring rehabilitering, demensvård, kost och nutrition,
              förebyggande arbete, och de äldres sociala behov uppmärksammas
              i större utsträckning än hittills.
            </seg>
            <seg xml:id="i-1db5651969ccba78-0">
              Det låter bra, ministern, men hur är det i verkligheten? Jag
              kan inte låta bli att ta exempel från den verklighet jag lever
              i här i Helsingforss län. Här har inte tillgängligheten ökat,
              tvärtemot. Precis som Christina Zedell här har sagt har Vårdval
              Helsingfors, som man pratar så mycket om, inte betytt att fler
              äldre får välja. Nej, det har inneburit att läkarna får välja.
              De får välja var de vill etablera sig. Det är klart att de gör
              det där det finns en bra marknad, det vill säga där det bor folk
              med högre utbildning som har mer råd och som efterfrågar mer medicinsk
              kompetens. Det visar inte minst den undersökning som går att hämta
              på landstingets hemsida om behov av hälso- och sjukvård i Helsingforss
              län utifrån ett befolkningsperspektiv.
            </seg>
            <seg xml:id="i-d9e2169f248c98ab-0">
              Som Christina Zedell tidigare har sagt har flera närakuter i
              Helsingforss ytterområden fått stänga igen. Och det är ministerns
              kamrater i landstinget som tillsammans med övriga borgerliga landstingsledamöter
              har beslutat om det. Man har lagt ned de äldrecentrum som har
              funnits i det blå Solna, i det blå Sollentuna och till och med
              i Hökarängen, även om de så sent som förra hösten fick ett väldigt
              gott betyg. De var sådana äldrecentrum som faktiskt hade kunnat
              visas upp som bra att satsa på också för andra regioner än för
              oss i 08-regionen.
            </seg>
            <seg xml:id="i-a1aab9d91c729756-0">
              Alla medborgare ska känna sig trygga med att vården finns lätt
              tillgänglig när den behövs, säger ministern vidare i svaret. Det
              låter bra, herr minister. Men, återigen, det speglar ju inte riktigt
              hur det är, för verkligheten är att hälsoklyftorna växer. Det
              säger till och med Socialstyrelsen i sin rapport.
            </seg>
            <seg xml:id="i-4fc1e0e2699042bb-0">
              I mitt hemlän är vårdens vinnare med en borgerlig regering de
              som bor i de rika kommundelarna eller kommunerna. Så kommer det
              också att bli i det övriga landet när det här får genomslag överallt.
            </seg>
            <seg xml:id="i-90d7286a82ce4394-0">
              De patienter som har problem med språket, problem med traumatiska
              upplevelser som kommer ikapp dem när de blir lite äldre, de som
              har problem med ekonomin är de stora förlorarna. Om man ska skriva
              ut ett recept mot det här, en bot, då heter det inte vårdval à
              la Helsingfors utan mer av rättvisa mer vård efter behov helt
              enkelt.
            </seg>
            <seg xml:id="i-e0248cd5bd4f3f76-0">
              Tillbaka till min fråga: Vad avser ministern att göra för att
              öka alla äldres tillgänglighet i vården?
            </seg>
          </u>
          <note type="speaker" xml:id="i-c7f3660cba6076d8-0">
            Anf. 82 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-17">
            <seg xml:id="i-208cf754c4198898-0">
              Fru talman! Jag ska avstå från att läsa upp mitt svar en gång
              till. Jag har svarat på de frågor som har ställts om vad jag ämnar
              göra för att förbättra samarbetet mellan kommuner och landsting
              vid vård av äldre. Jag har gett mitt svar på frågan om vilka initiativ
              jag avser att ta för att öka de äldres tillgänglighet i vården.
            </seg>
            <seg xml:id="i-79deb2087aed6678-0">
              Jag tror ändå att det finns skäl att vika ut sig något mer och
              diskutera det faktum att vi har väldigt stora förändringar framför
              oss i takt med att vi för varje dag som går blir en dag äldre,
              och så småningom kommer ganska många att bli gamla ungefär samtidigt.
            </seg>
            <seg xml:id="i-68f507426fd4995e-0">
              För en tid sedan delade jag ut ett pris till ett av alla de väldigt
              goda projekt som pågår inom svensk hälso- och sjukvård som handlar
              om att utveckla sjukvården. Det var en tidning som delade ut en
              guldskalpell för fantastiska insatser inom vården. I det här fallet
              råkade det vara i mitt hemlandsting Jönköpings län. Det är bäst
              att jag talar om att jag inte satt i juryn, men jag hade glädjen
              att få dela ut priset. Där hade man gjort en fantastisk insats
              för att undvika fallskador hos äldre som fanns i den kommunala
              omsorgen eller under landstingets tak. Man hade genom kvalitetsarbete
              minskat antalet trycksår eller liggsår dramatiskt. Man hade också
              förbättrat näringsbalansen hos äldre patienter.
            </seg>
            <seg xml:id="i-dd8d18b34201932c-0">
              Det här tycker jag är ett glädjande exempel på sådant som fungerar
              väldigt väl och sådant som kan exporteras från ett landsting till
              ett annat, så att vi lär för att utveckla vården. Det här är någonting
              som vi ständigt och jämt jobbar med.
            </seg>
            <seg xml:id="i-ecd2c0e28e3c2096-0">
              Men jag vill än en gång påminna om att landstingspolitiken i
              Helsingfors i huvudsak är en sak för landstingspolitikerna där.
              Den nationella politiken har ett annat perspektiv men spelar naturligtvis
              roll.
            </seg>
          </u>
          <note type="speaker" xml:id="i-d5eb51a6c9f55770-0">
            Anf. 83 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-6">
            <seg xml:id="i-fe8a67c14950020b-0">
              Fru talman! Ja, det är riktigt som ministern säger att det pågår
              saker och ting. Det sjuder av verksamheter, inte minst med ny
              teknik. Det finns de som har uppfunnit pyjamasar som kan känna
              av om man har feber. Det gör att personalen slipper ta tempen
              på patienterna på morgnarna, vilket naturligtvis också är besparande.
              Jag tror att vi kommer att få se många av den typen av innovationer,
              men för det behövs det också lite drivkraft, och det behövs drivkrafter
              överallt. Det kan ju inte bara vara så att det är pengarna som
              ska styra, att vården ska bli en marknad som på så sätt blir tillgänglig.
              Vad jag vill är att vården ska vara till för alla, precis som
              det står i hälso- och sjukvårdslagen.
            </seg>
            <seg xml:id="i-2bccf88c7538acf6-0">
              Det är intressant att ministern i svaret tar upp utredningen
              om patienternas rätt. Jag tycker att det är viktigt att patienterna
              får sin rätt. Men det första delbetänkandet handlar ju bara om
              hur man ska införa fri etableringsrätt.
            </seg>
            <seg xml:id="i-9ff01707927e2288-0">
              Då kan man undra: Vad blir det för vårdval för patienterna? Och
              hur ska man kunna veta vad man ska välja? Det står ju ingenting
              om vad det ska vara för varudeklaration på dem som du ska kunna
              välja. Innebär det att vårdtagarna också ska kunna få välja var
              läkare eller äldrecentrum ska etablera sig? I så fall tror jag
              att vi kommer att få ett helt annat vårdval.
            </seg>
            <seg xml:id="i-00dd5082ea71d812-0">
              Det vårdval som vi ser, och som Christina Zedell pekade på i
              sin interpellation, handlar bara om läkarnas möjligheter att välja
              var de ska etablera sig. Det är det ni är så inriktade på, och
              det är det här vi vill komma åt. Gör inte så här, utan låt i stället
              patienterna få vara med och styra var vården behövs och vilken
              vård som behövs. Jag tror att vi kommer att få se en helt annan
              mångfald av olika vårdservicegivare på olika platser när det inte
              bara är pengarna som styr direkt och det handlar om att gå till
              doktorn många gånger.
            </seg>
          </u>
          <note type="speaker" xml:id="i-0de2a842a79f2ed9-0">
            Anf. 84 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-18">
            <seg xml:id="i-34236cac7d72530c-0">
              Fru talman! Jag håller verkligen med om att vården inte är en
              marknadsvara som kan hanteras på samma sätt som när det gäller
              cykelslangar, mikrofoner och annat, utan vården har ett särskilt
              värde och en särskild betydelse. Det är därför vi har en bred
              enighet om att vården ska finansieras gemensamt genom våra skatter
              och att vården inte ska ges till människor på några andra grunder
              än deras medicinska behov.
            </seg>
            <seg xml:id="i-2d7afff2c8faa7fa-0">
              Sedan tror jag ändå att det finns möjligheter att använda en
              del av de mekanismer som finns på marknaden för att få saker och
              ting att fungera bättre. Dit hör till exempel att ersättningssystemen
              utformas på ett sådant sätt att de leder till att vi får en god
              kvalitet förstås men också en snabb genomströmning så att så många
              människor som möjligt får vård och omsorg. Det ger alltså mer
              makt till vårdtagarna att kunna välja.
            </seg>
            <seg xml:id="i-0094fdbf7ec697f2-0">
              Det är sådant som jag tror bidrar till kvalitet och utveckling,
              men det ersätter inte allt annat. Det kommer att behövas kvalitetskontroll,
              tillsyn, öppna jämförelser, kvalitetsindikatorer och så vidare
              för att hela tiden skapa ett så bra underlag som möjligt för dig
              och mig att välja. Men till skillnad från marknader där saker
              och ting saluförs hur som helst handlar det här om att vi betalar
              vården gemensamt och att den ges efter behov, inte utifrån några
              andra grunder.
            </seg>
          </u>
          <note type="speaker" xml:id="i-f5cc7464178a597b-0">
            Anf. 85 CHRISTINA AXELSSON (s):
          </note>
          <u who="christina_axelsson_dbffdb" xml:id="i-5e68d18e945b4dfe-7">
            <seg xml:id="i-2fa73ec494b4409e-0">
              Fru talman! I Helsingforss län bor i dag ungefär 270 000 personer
              över 65 år. Vi är ju en ung region. Men icke förty kommer vi att
              bli ungefär 40 000 fler på bara några års sikt, för som ministern
              också sade i början kommer antalet äldre att öka. Och vi kommer
              att ställa stora och höga krav på vården, att den finns tillgänglig,
              att den finns där vi behöver den och att den ger oss vad vi behöver.
            </seg>
            <seg xml:id="i-083065fba95c1a30-0">
              Jag är glad att ministern ändå säger att det är människors behov
              som ska styra och att vården inte ska vara en marknadsvara. Men
              det synsättet har inte slagit igenom bland ministerns partikamrater
              i den region jag kommer från, alltså 08-området. Det är viktigt
              att det får genomsyra allt man gör och att man också måste se
              till att vi stiftar den typ av lagar, förordningar och föreskrifter
              som styr så att det bli vård på människornas villkor och inte
              på vårdgivarnas villkor. Det tycker jag är viktigt.
            </seg>
            <seg xml:id="i-47d96afc238d0f9f-0">
              Med det, fru talman, vill jag önska trevlig midsommar till alla
              som jobbar här, till kamraterna i bänkarna och naturligtvis till
              socialministern. Jag hoppas att vi slipper uppsöka vård i helgen.
            </seg>
          </u>
          <note type="speaker" xml:id="i-ba61d7679a34f70f-0">
            Anf. 86 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-19">
            <seg xml:id="i-edbd60e1e5e6fe2a-0">
              Fru talman! Jag tackar för diskussionen. Vi får säkert anledning
              att återkomma. Detta är ett av de mest spännande områden vi har.
              Hur kommer vi till rätta med de långvariga problem som vi har
              haft när det gäller till exempel tillgängligheten? Hur möter vi
              de stora utmaningarna som finns när det gäller en åldrande befolkning
              och de hälsoproblem som följer med det? Hur möter vi medborgarnas
              ökande kunnande och krav på hälso- och sjukvården? Detta är frågor
              som vi ständigt förstås måste diskutera liksom att jag ständigt
              måste önska en god midsommar, vilket jag naturligtvis gör med
              stor glädje. Glad midsommar!
            </seg>
          </u>
          <note xml:id="i-3197dd7594f6e275-9">
            Överläggningen var härmed avslutad.
          </note>
          <note xml:id="i-8eb543d32cdafea1-0">
            12 § Svar på interpellation 2007/08:789 om tonårsaborter
          </note>
          <note type="speaker" xml:id="i-cd6f59458a9c52dd-0">
            Anf. 87 Socialminister GÖRAN HÄGGLUND (kd):
          </note>
          <u who="carina_hagg_fe9c1b" next="cont" xml:id="i-ef45dbd85f71d9d2-0">
            <seg xml:id="i-d90ee6015d6a73fc-0">
              Fru talman! Matilda Ernkrans har frågat mig om jag är beredd
              att vidta åtgärder för att säkerställa korrekt faktaunderlag när
              det gäller utvecklingen av antalet tonårsaborter 2006 och 2007.
            </seg>
            <seg xml:id="i-cfc341bf21086754-0">
              Socialstyrelsen har sedan 1975 samlat in uppgifter om antalet
              genomförda legala aborter i Sverige. Uppgifterna kommer från samtliga
              kvinnokliniker och gynekologiska avdelningar som utfört aborter.
              Syftet med registreringen är att tillhandahålla kunskapsunderlag
              för utvärdering av abortförebyggande arbete och för forskning
              samt statistik för allmän samhällsinformation.
            </seg>
          </u>
          <note xml:id="i-75843a41225cf51c-0">
            Av statistiken från Socialstyrelsen framgår att det totala antalet
            aborter har varit relativt konstant, mellan 30 000 och 38 000
            aborter per år, från 1985 till i dag. Antalet tonårsaborter, det
            vill säga utförda på kvinnor i åldern 1519 år, har under senare
            år däremot ökat i antal från 4 195 år 1995 till 7 532 år 2006.
            Av Socialstyrelsens rapport Aborter 2007 framgår att antalet tonårsaborter
            uppgick till 7 584 i fjol.
          </note>
          <u who="carina_hagg_fe9c1b" prev="cont" xml:id="i-40184c4943f6d740-0">
            <seg xml:id="i-7d77720762951a9c-0">
              Om man jämför hur många aborter som utfördes på tonåringar åren
              2006 och 2007 har de stigit i antal. Men även antalet kvinnor
              i den aktuella åldersgruppen har ökat. År 2006 genomfördes 25,4
              aborter per tusen kvinnor i åldern 1519 år och under 2007 genomfördes
              24,8 aborter per tusen kvinnor i samma åldersgrupp, vilket innebär
              en minskning med 2,4 procent. Däremot har antalet aborter bland
              övriga grupper ökat, utom för kvinnor över 40 år.
            </seg>
            <seg xml:id="i-09ab35fa31b5d7e1-0">
              Regeringsbeslutet offentliggjordes i bland annat ett pressmeddelande
              som innehöll viss statistik från Socialstyrelsens abortregister.
              De uppgifter som presenterades i pressmeddelandet om arbetsgruppen
              var inte felaktiga. I pressmeddelandet var vi tydliga med att
              detta var ett axplock ur statistiken, och det var inte vår avsikt
              att där ge en helt komplett bild. För detta ändamål behövs naturligtvis
              fler uppgifter.
            </seg>
            <seg xml:id="i-74ea62f7dc3ba1b3-0">
              Syftet med pressmeddelandet var att offentliggöra regeringens
              ambition att hitta nya vägar och metoder för att förebygga aborter
              och minska sexuellt överförbara sjukdomar. Jag anser att den intentionen
              uppfylldes. Arbetsgruppen har nu påbörjat sitt uppdrag och jag
              ser med tillförsikt fram emot resultatet av detta arbete.
            </seg>
          </u>
          <note xml:id="i-22756c776dd8912d-0">
            Regeringen beslutade den 14 juni 2007 att tillsätta en arbetsgrupp
            inom Socialdepartementet med uppgift att överväga hur arbetet
            med att förebygga oönskade graviditeter kan utvecklas bland vuxna,
            unga vuxna och ungdomar. Den 13 mars i år beslutade regeringen
            att förlänga arbetsgruppens uppdrag till den 31 mars 2009.
          </note>
          <note type="speaker" xml:id="i-827fae01e2ab46af-0">
            Anf. 88 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-6">
            <seg xml:id="i-c5eddb35ebb5f7d8-0">
              Fru talman! Till socialminister Hägglund vill jag först säga
              att vi socialdemokrater välkomnar den arbetsgrupp som har tillsatts
              för att överväga hur arbetet med att förebygga oönskade graviditeter
              kan utvecklas när det vuxna, unga vuxna och ungdomar. Det är bra
              att man ska analysera hur detta fungerar och föreslå konkreta
              förbättringsåtgärder.
            </seg>
            <seg xml:id="i-bb04b5c1617bb05a-0">
              Med det sagt vill jag gå över till det interpellationen handlar
              om. Det jag skriver i interpellationen är att tonårsaborterna
              fortsätter öka om man ska tro socialminister Göran Hägglund. Det
              var ju det som presenterades på en presskonferens och i ett pressmeddelande
              från regeringen. Där sades att tonårsaborterna ökade med 2 procent
              under första halvan av 2007 jämfört med samma period året innan.
              Det budskapet trummades ut rätt hårt när arbetsgruppen presenterades.
            </seg>
            <seg xml:id="i-a83d72b4f32b5ad1-0">
              I själva verket minskade antalet tonårsaborter under första halvan
              av 2007. Enligt Socialstyrelsen utfördes 25,8 tonårsaborter per
              tusen kvinnor mellan januari och juni 2006. Motsvarande siffra
              för 2007 var 25,4. Det innebär alltså en minskning med 1,6 procent
              och inte en ökning som regeringen påstod. Dessutom presenterade
              Socialstyrelsen en rapport som redovisar genomförda aborter för
              hela 2007. Minskningen av tonårsaborter blir då ännu större, 2,4
              procent jämfört med 2006.
            </seg>
            <seg xml:id="i-067132a709242181-0">
              Din politiskt sakkunnige, kristdemokraten Joakim Pettersson,
              var tydligen den som författade pressmeddelandet. Han tycker inte
              att det innehäll några felaktigheter. Han verkar inte ens tycka
              att det spelar så stor roll hur man har valt att redovisa antalet
              aborter.
            </seg>
            <seg xml:id="i-1e867e5bd8faadfe-0">
              Också socialministern har här i sitt nyss upplästa svar framhållit
              att han inte direkt anser att det är problematiskt att fakta presenteras
              på ett felaktigt sätt. Han säger att det inte ens var deras avsikt
              att ge en helt komplett bild. Men då blir det absurt. Det kan
              väl inte vara så att ministern menar att det är rätt att vilseleda
              allmänheten? Vad finns det för syfte och varför vill ministern
              piska upp stämningen och säga att tonårsaborterna ökar när det
              trots allt är tvärtom?
            </seg>
          </u>
          <note type="speaker" xml:id="i-0138b1ec9817d7d7-0">
            Anf. 89 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-20">
            <seg xml:id="i-54225a38f96ad076-0">
              Fru talman! Vi tar statistikfrågan först. Om 500 personer skulle
              dö i bilolyckor under 2008 och 501 under 2009, är det då en ökning
              eller minskning av antalet dödade i trafiken? Man kan välja att
              se det på två sätt. Man kan å ena sidan säga att det har blivit
              fler i antal. Så är det ju bevisligen, 501 är fler än 500. Å andra
              sidan kan man säga att det inte har skett någon ökning eftersom
              trafikarbetet har ökat, så per körd kilometer har det inte blivit
              fler. Det är ett annat sätt att resonera.
            </seg>
            <seg xml:id="i-d41763827a9b6b4c-0">
              Jag tycker att denna fråga är skäligen ointressant. Det är inte
              så att jag på något sätt har bidragit till att piska upp stämningen,
              som det hette här.
            </seg>
            <seg xml:id="i-0c676ac91014ad76-0">
              Vi har tagit ett viktigt initiativ som tidigare regering inte
              gjorde men som nu välkomnas från socialdemokratiskt håll. Det
              syftar till att bedriva ett arbete som om vi lyckas väl leder
              till att färre kvinnor genomgår abort, att män i större utsträckning
              tar sitt ansvar och att vi får mindre spridning av sexuellt överförbara
              sjukdomar. Lyckas vi med det har vi gjort något betydelsefullt.
            </seg>
          </u>
          <note type="speaker" xml:id="i-99d83d9b50aa365d-0">
            Anf. 90 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-7">
            <seg xml:id="i-cad4674dd9091d84-0">
              Fru talman! Statsrådet, socialministern, säger att det är skäligen
              ointressant hur man väljer att presentera fakta. Jag tycker inte
              att det är ointressant. Jag tycker att det är allvarligt när en
              regering slarvar med underlag inför framtida beslut. Socialstyrelsen
              inte jag har räknat ut och kan tala om att tonårsaborterna minskar.
              Då tycker jag att det är allvarligt när regeringens företrädare
              i ett pressmeddelande och en presskonferens säger precis tvärtom.
              Jag tycker inte att det finns någon som helst anledning att piska
              upp en stämning om att tonårsaborterna ökar när de faktiskt minskar.
            </seg>
            <seg xml:id="i-67ce2cdd00c1a599-0">
              Som jag sade tidigare välkomnar vi socialdemokrater den här arbetsgruppen
              och vi ser fram emot konkreta förbättringsåtgärder. Om jag kunde
              lita på att Göran Hägglund och Kristdemokraterna faktiskt vill
              lägga fram förbättringsåtgärder skulle det vara lite enklare,
              men jag känner att jag inte riktigt kan lita på det.
            </seg>
            <seg xml:id="i-b90e34ac9bbeff38-0">
              Vi socialdemokrater har faktiskt redan här i kammaren föreslagit
              att barnmorskor ska kunna utföra medicinska aborter. Vi tycker
              att det är rimligt att en kvinna ska kunna besluta om sin egen
              kropp och inte behöva vänta på ett läkarbesök. Det kan ta alldeles
              för lång tid. Det är ju viktigt att detta sker tidigt.
            </seg>
            <seg xml:id="i-12e8bcc28fa96bf9-0">
              Det har majoriteten i utskottet avstyrkt. Dessutom finns det
              kristdemokratiska motioner i utskottet som pekar i en helt annan
              riktning. Man uppmanar den borgerliga regeringen och Sveriges
              riksdag att vara väldigt noga med att abortlagstiftningen följs
              och att man inte ruckar på den. Man vill inte ens se över en möjlighet
              till medicinska aborter, något som är möjligt redan i dag. Det
              har Socialstyrelsen konstaterat. Men det skulle kunna bli ännu
              bättre för kvinnorna om det faktiskt kom konkreta förbättringsåtgärder
              som inte behöver utredas mer, utan kan genomföras här och nu.
            </seg>
            <seg xml:id="i-cb17e9c7ac82e508-0">
              I ljuset av det blir det problematiskt när man presenterar att
              tonårsaborterna ökar när de faktiskt minskar och när man här i
              kammaren har den bakgrund som jag just beskrev. Göran Hägglund
              är ansvarig för den här frågan så jag vill fortsätta att fråga:
              Är du beredd att vidta åtgärder för att säkerställa att du i framtiden
              baserar dina politiska beslut på korrekta fakta? Vad var syftet
              med att piska upp en stämning om att tonårsaborterna ökar när
              de faktiskt minskar?
            </seg>
          </u>
          <note type="speaker" xml:id="i-fb92ed03345db391-0">
            Anf. 91 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-21">
            <seg xml:id="i-f82cfa12c3f52282-0">
              Fru talman! Jag förde ett resonemang om trafikolyckor. Jag ska
              fullfölja det. Om antalet dödsolyckor i Sverige nästa år är 501
              i stället för 500 i år om det nu är så anser Matilda Ernkrans
              att det då är fel att säga att antalet dödsolyckor har ökat om
              trafikarbetet totalt sett har ökat?
            </seg>
            <seg xml:id="i-b990f8a297d9a2af-0">
              Jag menar att det är två olika sätt att beskriva någonting. Men
              detta var inte det centrala. Man brukar prata om att göra en höna
              av en fjäder. Här snickras det upp den ena hönsfarmen efter den
              andra av denna fjäder.
            </seg>
            <seg xml:id="i-2bfac38c45307821-0">
              Piska upp stämning, säger Matilda Ernkrans. Vi hade ett väldigt
              bra samtal med ungdomar på Tumba gymnasium om hur det ser ut i
              deras situation. Vad är det som gör att killar inte tar sitt ansvar?
              Vad är det som gör att tjejer tvingas genomgå vad de inte skulle
              vilja genomgå?
            </seg>
            <seg xml:id="i-45a4c11e6576f9b2-0">
              Fastän både killar och tjejer vet hur saker och ting hänger samman
              hamnar alltför många i en situation där man är oönskat gravid
              eller där man får en spridning av sexuellt överförbara sjukdomar.
              Vi förde ett jättebra samtal om detta.
            </seg>
            <seg xml:id="i-774eb1e809df8390-0">
              Vi har tillsatt en arbetsgrupp som Anders Milton leder för att
              se om vi kan göra något när det gäller skolans sex- och samlevnadsundervisning.
              Kan vi göra någonting när det gäller ungdomsmottagningar? Kan
              vi kampanja på något sätt eller är den möjligheten uttömd och
              inte ger effekt?
            </seg>
            <seg xml:id="i-a6ae1628d661a572-0">
              Att vi skulle piska upp stämningar känner jag inte alls igen.
            </seg>
            <seg xml:id="i-4fabc22287983f85-0">
              Det är sant det som har beskrivits, men det finns en massa tillägg
              man skulle kunna göra. I regel är våra pressmeddelanden en eller
              två sidor. Det är ungefär det format man kan hålla sig till för
              att en mottagare ska läsa det. Man kan naturligtvis hugga på många
              sätt. Vi har gjort på det här viset. Det var inte det centrala.
              Det centrala var att vi sätter i gång ett arbete där vi vill ha
              många impulser från ungdomar om den värld som de står i. Vad skulle
              ha effekt för att minska antalet oönskade graviditeter och minska
              spridningen av sexuellt överförbara sjukdomar?
            </seg>
          </u>
          <note type="speaker" xml:id="i-822794eb72e0fd03-0">
            Anf. 92 MATILDA ERNKRANS (s):
          </note>
          <u who="matilda_ernkrans_a2e584" xml:id="i-574b48f95ddb8ba0-8">
            <seg xml:id="i-f0ad12db8f58a930-0">
              Fru talman! Jag vill avslutningsvis berätta för Göran Hägglund
              att jag inte har presenterat felaktiga fakta. Det är du som har
              presenterat det faktum att tonårsaborterna ökar, trots att de
              minskar. Du borde vara angelägen att rätta till det så att du
              i framtiden baserar dina beslut på riktiga fakta. Det borde vara
              du som är angelägen om att inte lägga fram bilder som inte är
              sanna till allmänheten. Så är fallet den här gången. Jag har inte
              presenterat några felaktiga fakta.
            </seg>
            <seg xml:id="i-3727b3f65f368dab-0">
              Du säger att jag gör en höna av en fjäder. Det tycker jag är
              ett nonchalant sätt att se på den här oerhört viktiga frågan.
            </seg>
            <seg xml:id="i-c63b85620fc49e27-0">
              Som du själv säger i ditt inlägg handlar det om unga människor.
              Det handlar om att unga kvinnor och män ska få komma till tals
              och få möjlighet att bestämma över sin egen kropp. Att vi kan
              hitta åtgärder som förbättrar möjligheten för unga kvinnor att
              bestämma över sin egen kropp är jätteviktigt.
            </seg>
            <seg xml:id="i-3b3f78680e7cba3f-0">
              Det är oerhört viktigt att vi håller oss till riktiga fakta när
              vi pratar med ungdomarna.
            </seg>
            <seg xml:id="i-383a3a2af2c36f83-0">
              Jag vidhåller: Det är allvarligt när man slarvar med underlag
              inför framtida beslut. Jag tycker att det är extra allvarligt
              att man, när det handlar om tonårsaborter som rör unga människor,
              försöker skapa en bild av att tonårsaborterna ökar när de faktiskt
              minskar.
            </seg>
            <seg xml:id="i-8f8893c9890eb0d8-0">
              Avslutningsvis vill jag naturligtvis önska dig en trevlig midsommar,
              även om vi i debatten ibland har hårda ord och olika åsikter.
              Efter ditt sista inlägg är du färdig i kammaren för den här gången.
            </seg>
          </u>
          <note type="speaker" xml:id="i-0c5939f292f85674-0">
            Anf. 93 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-dec271ea26fd24c6-22">
            <seg xml:id="i-ebfb806697a6ff5a-0">
              Fru talman! När det gäller antalet säger Matilda Ernkrans att
              det är ett nonchalant sätt att se på frågan. Jag tycker att det
              på det hela taget är tämligen ointressant. Det intressanta är
              ju att konstatera att vi har ett problem som är stort för många
              enskilda ungdomar i vårt land och för den delen även äldre. Vi
              behöver naturligtvis fokusera på vad vi kan göra åt det.
            </seg>
            <seg xml:id="i-6fd56f8fa90f1dec-0">
              Jag hade hoppats att Matilda Ernkrans hade ställt en interpellation
              om huruvida jag har jättemånga goda idéer om hur vi kan få ned
              antalet tonårsaborter eller oönskade graviditeter eller minska
              spridningen av sexuellt överförbara sjukdomar så att vi hade fått
              en diskussion om det.
            </seg>
            <seg xml:id="i-d082ace46673c8fa-0">
              Det som står i pressmeddelandet är sant; det går inte att komma
              ifrån. Men det går att beskriva sanningen på många olika sätt.
              Den statistik som finns där är sann.
            </seg>
            <seg xml:id="i-642236d7a3e399c0-0">
              Om man ska använda det perspektiv som Matilda Ernkrans har är
              det väldigt svårt att säga att antalet trafikdödade ökar eftersom
              man då måste räkna efter och se hur trafikarbetet har förändrats.
              Det kanske är färre dödade fastän det i antal var fler. Det blir
              lite förvirrande.
            </seg>
            <seg xml:id="i-c9828677e7089f88-0">
              Men hur som helst tror jag att vi får skäl att återkomma till
              sakfrågan som är stor, viktig och betydelsefull. Den slarvar jag
              verkligen inte över, utan där är det av allra största vikt att
              vi åstadkommer åtgärder som kommer att leda till förändringar
              och förbättringar av situationen.
            </seg>
            <seg xml:id="i-625c6483e992b9ff-0">
              Till sist vill jag önska hela kammaren, alla ledamöter som har
              samlats för att lyssna på den här debatten, en riktigt glad midsommar.
              Detsamma gäller all personal i kammaren och här omkring. Jag hoppas
              att det blir skönt, avkopplande och trevligt på alla möjliga sätt.
            </seg>
          </u>
          <note xml:id="i-3197dd7594f6e275-10">
            Överläggningen var härmed avslutad.
          </note>
          <note xml:id="i-ad6b3a8202ce4916-0">
            13 § Svar på interpellation 2007/08:749 om döva asylsökande
          </note>
          <note type="speaker" xml:id="i-93e1962861709b40-0">
            Anf. 94 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-d7958db9bc486777-0">
            <seg xml:id="i-7ac422631398c28b-0">
              Fru talman! Kalle Larsson har frågat mig om jag avser att vidta
              åtgärder för att öka skyddet för döva asylsökande och erkänna
              särskilda skyddsskäl som kan finnas för döva asylsökande. Han
              har också frågat om jag avser att vidta åtgärder för att bryta
              isoleringen för döva asylsökande.
            </seg>
            <seg xml:id="i-580808bc81bac04c-0">
              Utlänningslagens regler om flyktingskap och skyddsbehov gäller
              lika för alla asylsökande. I fråga om flyktingskap är en av grunderna
              för förföljelse tillhörighet till en särskild samhällsgrupp. Personer
              med funktionsnedsättning skulle till exempel kunna sägas utgöra
              en särskild samhällsgrupp i denna betydelse utifrån en bedömning
              av omständigheterna i det enskilda fallet. Utlänningslagens regler
              är ändamålsenligt utformade och jag ser ingen anledning att vidta
              några åtgärder i denna del.
            </seg>
            <seg xml:id="i-9fc2a00699e80e0d-0">
              För att en döv asylsökande ska kunna lägga fram sina asylskäl
              är det givetvis viktigt att han eller hon kan kommunicera med
              myndigheter och domstolar. Döva asylsökande har rätt till teckenspråkstolk
              när tolk behövs och kan användas. Om den döve inte behärskar något
              teckenspråk för vilket tolk finns att tillgå men kan läsa och
              skriva sker asylutredningen hos Migrationsverket genom skriftlig
              kommunikation på personens hemspråk. Det förekommer att döva personer
              utvecklar en egen kommunikation med sin familj. I dessa fall kan
              en familjemedlem tolka för den döve. Situationen löses utifrån
              individens perspektiv. Asylutredningar för döva barn sker utifrån
              samma förutsättningar som för vuxna.
            </seg>
            <seg xml:id="i-615ac7e70329e5d8-0">
              Migrationsverkets personal ska informera döva asylsökande och
              föräldrar till döva barn om till exempel specialskolor och dövföreningar.
              Det är den enskilde som får välja om kontakten ska tas, och Migrationsverket
              ska vid behov hjälpa till. Det är förstås angeläget att döva asylsökande
              får tillgång till samma förmåner som övriga asylsökande och inte
              isoleras. Det är dock viktigt att komma ihåg att det är den enskilde
              som själv bestämmer om han eller hon vill ta del av Migrationsverkets
              erbjudande om en plats i ett anläggningsboende. Döva asylsökande
              kan välja att bo tillsammans med släktingar eller vänner i ett
              eget boende. Den valmöjligheten lägger sig inte staten i.
            </seg>
            <seg xml:id="i-d87b3e1e729d362d-0">
              Migrationsverket har samarbetat med Sveriges Dövas Riksförbund
              för att öka förståelsen och kompetensen hos tjänstemännen hos
              Migrationsverket om hur man bäst kommunicerar med döva asylsökande.
              I regleringsbrevet för 2007 gav regeringen Migrationsverket i
              uppdrag att i samråd med Myndigheten för handikappolitisk samordning
              upprätta en handlingsplan för hur lokalerna, verksamheterna och
              informationen vid myndigheten ska bli tillgänglig för personer
              med funktionsnedsättning. Regeringen fortsätter att följa Migrationsverkets
              insatser för att tillgodose de särskilda behov som döva och asylsökande
              med andra funktionsnedsättningar kan ha.
            </seg>
          </u>
          <note xml:id="i-4a55d53377ffb43f-0">
            För att förbättra mottagandet av asylsökande gav regeringen i
            december 2007 i uppdrag åt en särskild utredare att se över frågan
            . I utredarens uppdrag ingår att se över mottagandet av asylsökande
            med särskilda behov. Uppdraget ska redovisas den 27 februari 2009.
          </note>
          <note type="speaker" xml:id="i-7f9e3b394b1a0c59-0">
            Anf. 95 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-3">
            <seg xml:id="i-06fe951177bd0189-0">
              Fru talman! Tre gånger är en vana, brukar man säga. Det är säkert
              bara en tillfällighet att det för andra året i rad är migrationsministern
              och jag som har den sista debatten före midsommar. Den rör viktiga
              och väsentliga frågor. Jag ska börja med att ge en liten kort
              beskrivning av bakgrunden och den situation som många döva i andra
              länder lever i.
            </seg>
            <seg xml:id="i-0886c18a2f10835b-0">
              Det är nämligen en mycket speciell situation. Det är svårt att
              hitta teckentolk på olika språk. Det gör att man har svårigheter
              att kommunicera. Kunskapen och medvetenheten hos handläggare om
              den särskilda språkmiljön, alltså inte bara språket utan hela
              miljön runt språket, är faktiskt ofta dålig och gör att det kan
              vara svårt att beskriva och få fram information om den situation
              som man har flytt från.
            </seg>
            <seg xml:id="i-8a295f1ffa040bd2-0">
              Man är också extra utsatt som döv i en krigssituation. Man hör
              inte varningar, man uppfattar situationer annorlunda, och det
              gör att man kan utsättas för större risker och större faror än
              hörande.
            </seg>
            <seg xml:id="i-752041897c3374d2-0">
              Dessutom kan det mycket väl ofta vara så att man inte får samma
              möjligheter som hörande att ta del av utbildning och samhällsliv
              i det land som man kommer från. Diskrimineringen finns i Sverige
              också, men den är många gånger betydligt värre i många andra länder.
            </seg>
            <seg xml:id="i-b6e7609b439dd7ea-0">
              Detta är bakgrunden till den viktiga diskussion som vi i dag
              har. Jag noterar flera saker i svaret som är uppfattningar som
              jag delar. Det är viktigt att de kommer fram, till exempel att
              döva kan vara en särskild grupp i den svenska utlänningslagstiftningen.
              Det välkomnar jag.
            </seg>
            <seg xml:id="i-19488e2ee66298f7-0">
              När det gäller tolkning och möjligheter även för familjemedlemmar
              att tolka för den döve är det väldigt viktigt att få klarhet i
              en sak. Den sista möjliga utvägen, om den döva personen inte kan
              kommunicera på något annat sätt, kan vara att en familjemedlem
              tolkar. Men det är när alla andra utvägar skriftlig tolkning och
              teckentolkning på andra språk är uttömda som det över huvud taget
              bör komma i fråga. Det är inte det enklaste att berätta om svåra
              och traumatiserande situationer för en person i ens egen familj.
              Det kan innebära ytterligare problem för familjen om till exempel
              en våldtäktsdrabbad kvinna tvingas berätta för sin man om vad
              hon har blivit utsatt för.
            </seg>
            <seg xml:id="i-dd8bfb92e7120159-0">
              När det sedan gäller den isolering som många döva upplever i
              samhället, också döva asylsökande, gör migrationsministern det
              möjligen lite lätt för sig. Han säger att det är en frihet som
              man har att bo i eget boende eller i anläggningsboende. Så långt
              håller jag med. Jag är en av dem som försvarar att det också ska
              fortsätta att vara på det sättet. Men det betyder inte att det
              inte går att göra insatser för att ändå försöka bryta isoleringen.
              Därför kvarstår frågan om vilka insatser som migrationsministern
              tycker kan vara väsentliga för att bryta denna isolering som många
              ändå upplever.
            </seg>
            <seg xml:id="i-f16880c3cf961dd8-0">
              Jag är väl medveten om att Migrationsverket samarbetar med Sveriges
              Dövas Riksförbund. Det är betydelsefullt att man gör det. Men
              jag vill ändå fråga migrationsministern om det finns mer som kan
              göras i detta avseende. Sveriges Dövas Riksförbund är ändå den
              organisation som har den bästa kunskapen, och jag tror mig veta
              att man inte alltid upplever att man blir fullt ut lyssnad på,
              om uttrycket tillåts, från den sidan i sina diskussioner med Migrationsverket.
            </seg>
          </u>
          <note type="speaker" xml:id="i-6f115cc4a20d491f-0">
            Anf. 96 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-d7958db9bc486777-1">
            <seg xml:id="i-e4274a2e33045b6a-0">
              Fru talman! Jag tror att det alltid är komplicerat att leva med
              en funktionsnedsättning. Så kommer det alltid att vara oavsett
              vilken typ av funktionsnedsättning som vi talar om, om det är
              hörsel, syn eller om det handlar om någon form av fysiskt handikapp
              som gör det svårt att förflytta sig.
            </seg>
            <seg xml:id="i-5fa6aedfb89425d6-0">
              Förmågan att kommunicera är naturligtvis av speciell karaktär.
              Jag kan själv konstatera att mina möjligheter att kommunicera
              på teckenspråk är mycket små. Det som jag kan åstadkomma på teckenspråk
              är: Jag är Tobias.
            </seg>
            <seg xml:id="i-f93cee9a89c7ecbd-0">
              Det är lätt att förstå Kalle Larsson nämner det själv i sitt
              inlägg att för den som ska berätta om komplicerade historier och
              redogöra för komplexa sammanhang är naturligtvis kommunikationssvårigheterna
              någonting som man måste försöka ta sig igenom, och det kan vara
              komplicerat.
            </seg>
            <seg xml:id="i-b425662452315bd8-0">
              Just därför upplever regeringen att det är viktigt att följa
              den här frågan extra noga. Det gör vi genom att betrakta Migrationsverkets
              arbete med olika kategorier av asylsökande, däribland personer
              med funktionsnedsättningar.
            </seg>
            <seg xml:id="i-de9490bfd676acb1-0">
              Migrationsverket har uppmärksammat och arbetat med frågan om
              döva asylsökandes behov, inklusive den dialog med Sveriges Dövas
              Riksförbund, som jag tidigare nämnde.
            </seg>
            <seg xml:id="i-8f76f0fada59331c-0">
              Skulle det visa sig att det finns ett behov av att ge verket
              ett särskilt uppdrag att titta på döva asylsökandes situation
              kommer vi att göra det. Det är viktigt att i den här debatten
              understryka att det finns många problembottnar i detta.
            </seg>
            <seg xml:id="i-eede80b0094dd993-0">
              Mitt intryck som statsråd är att Migrationsverket är angeläget
              om att lösa de konkreta problem som kan uppstå för döva asylsökande.
              Men det finns komplexa faktorer i detta. En del handlar om att
              det finns generella problem som Migrationsverket inte ensamt kan
              lösa. En sådan sak är att teckenspråket inte är internationellt.
              Jag kan på svenska här kommunicera medels gester så gott jag förmår.
              Några få bokstäver kan jag teckna.
            </seg>
            <seg xml:id="i-2643202c10084a16-0">
              Men för den som kommer från ett fjärran land med ett helt annat
              språk är detta komplicerat. Dessutom är det så att långt ifrån
              alla döva asylsökande har kunskaper i något allmänt vedertaget
              teckenspråk. Detta är någonting som vi måste fundera över.
            </seg>
            <seg xml:id="i-c43a8f2d42d625e7-0">
              Jag tror att vi också gör klokt i att ge människor som kommer
              till vårt land en så stor frihet som möjligt. Kalle Larsson nämnde
              särskilt boendeförhållandena i sitt inlägg. Frågan handlade om
              varför vi inte följer den uppmaning som Sveriges Dövas Riksförbund
              har riktat, det vill säga att man ska placera döva asylsökande
              tillsammans så att de kan kommunicera med varandra. Ja, det kan
              finnas både plus och minus med en sådan åtgärd. Min grundinställning
              är att staten inte ska lägga sig i den enskildes beslut när det
              inte är absolut nödvändigt.
            </seg>
            <seg xml:id="i-e5df11046e87a54c-0">
              Det viktigaste som Migrationsverket i det här läget kan göra
              är att informera döva asylsökande och föräldrar till döva asylsökande
              om de möjligheter och rättigheter som finns och därefter överlämna
              beslutet till dem. Det tycker jag däremot är en viktig uppgift
              att slå vakt om. Här tror jag att dialogen mellan Migrationsverket
              och Sveriges Dövas Riksförbund är av mycket stor betydelse för
              att man ska kunna tillförsäkra människor den rättigheten. Rent
              allmänt är det angeläget när det gäller grupper som kan vara särskilt
              utsatta att regelverket är tydligt och klart. Det upplever jag
              att det är på den här punkten.
            </seg>
          </u>
          <note type="speaker" xml:id="i-39bfdf5007b3fd6c-0">
            Anf. 97 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-4">
            <seg xml:id="i-cc16977dff1385fc-0">
              Fru talman! Jag noterar att migrationsministern poängterar att
              Sveriges Dövas Riksförbund har viktig kunskap och är en viktig
              instans att också kommunicera med och lyssna på när det gäller
              de här frågorna. Det är bra, och det är välkommet. Jag tror att
              det ytterligare kommer att kunna förbättra verksamheten och det
              informationsarbete som i dag görs.
            </seg>
            <seg xml:id="i-8a6a2bbd7c204b1c-0">
              Vi är överens det är inte ofta jag säger det i stora delar av
              den här diskussionen. De problem som jag ser finns egentligen
              inte vare sig i lagstiftning eller i hur migrationsministern formulerar
              att det borde vara. Svårigheterna i de här frågorna ligger mycket
              oftare i hur det i verkligheten blir. Därför är kommunikationen
              med dem som berörs så angelägen, för det är människor som själva
              är döva asylsökande och som har kunskap om den situationen som
              har förslagen på de bästa lösningarna på sin situation.
            </seg>
            <seg xml:id="i-6cd8ee6e8f49db8f-0">
              Det gäller till exempel att bryta isoleringen. Som migrationsministern
              säkert kan läsa sig till har inte heller vi något förslag om att
              placera människor tillsammans i en utsträckning som gör att de
              fråntas sitt fria val. Men man kan kanske fundera över låt mig
              skicka med detta med migrationsministern i de kontakter han har
              med Migrationsverket och andra andra möjligheter. Det gäller då
              att försöka bygga nätverk och att försöka göra aktiva insatser
              för att bryta isoleringen.
            </seg>
            <seg xml:id="i-75f141edfcbe2c2a-0">
              Jag tror, fru talman, att jag behöver be om ytterligare ett klarläggande
              när det gäller tolkningen. Jag inskärpte ju min fråga något på
              den punkten till att handla om att det bara i sista hand ska vara
              någon i familjen som tolkar, och då bara i de sammanhang där alla
              andra kommunikationsmöjligheter är uttömda. Endast de gånger man
              bara kan kommunicera med personer i den egna familjen därför att
              man har ett eget språk den situationen finns ju är det acceptabelt
              med tolkning genom en familjemedlem.
            </seg>
            <seg xml:id="i-318e190f6b40934c-0">
              Jag tror att migrationsministern också är väl medveten om de
              problem som man annars skulle kunna komma att hamna i när man
              tvingas berätta om väldigt svåra upplevelser för människor som
              tillhör den egna familjen och som i sin tur kanske har väldigt
              svårt att hantera det. Risken finns att man gör trasiga familjer
              och relationer ännu trasigare.
            </seg>
          </u>
          <note type="speaker" xml:id="i-57ce1d43602483fe-0">
            Anf. 98 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-d7958db9bc486777-2">
            <seg xml:id="i-bcc04318d33f2cc1-0">
              Fru talman! Ett förtydligande efterlyses, och det ska jag naturligtvis
              lämna. Jag har ingen annan uppfattning än Kalle Larsson i denna
              del.
            </seg>
            <seg xml:id="i-a801b143a116d721-0">
              Migrationsverket har tydligt och klart sagt ifrån. Det är i sista
              hand som det kan komma i fråga att man tolkar via familjemedlemmar
              av just de skäl som redogjorts för här. Men innan dess finns det
              alltså ett antal kontrollstationer som man måste fundera över.
              En av dem handlar naturligtvis om, som jag tidigare nämnde, att
              teckenspråket inte är internationellt.
            </seg>
            <seg xml:id="i-f37bf1cd27f57da5-0">
              Står man inför ett val och det handlar om att försöka utnyttja
              någon som faktiskt kan tolka och som kan framföra den enskilda
              asylsökandens åsikter och därmed bringa klarhet i den berättelse
              som i sin tur ligger till grund för huruvida människor ska kunna
              få ett positivt besked i asylprocessen eller inte, ja, då är det
              en svår avvägning för verkets tjänstemän att göra. Det måste man
              fundera över.
            </seg>
            <seg xml:id="i-62e137cdb9d9199d-0">
              Det måste göras med stor omsorg och med insikt om problematiken.
              Men det är jag övertygad om att verket gör, inte minst därför
              att vi har fått signaler tillbaka från verket om att man särskilt
              följer de här frågorna.
            </seg>
            <seg xml:id="i-d6377ad1535f4a46-0">
              Kalle Larsson nämnde i sitt andra inlägg om betydelsen av att
              fundera igenom, som jag ser det, kopplingen mellan å ena sidan
              asylsökandens möjligheter att kommunicera och lägga fram sin sak
              och å andra sidan betydelsen av att vi övriga som har ansvaret
              för de här processerna lyssnar på de organisationer som framför
              synpunkter i det här fallet Sveriges Dövas Riksförbund. Det gör
              vi också.
            </seg>
            <seg xml:id="i-1fe17e83b275aa87-0">
              Jag tycker att det är viktigt att hålla i gång den här dialogen
              och diskussionen. Det är betydelsefullt bland annat för att vi
              ska kunna titta på hur regelverket kan bli bättre, om man måste
              ändra den inriktning, den praxis, som man har i de här frågorna
              när det gäller tolkning och när det gäller språksvårigheter.
            </seg>
            <seg xml:id="i-8be17e804509cd34-0">
              Det här är komplicerade frågor och kommer alltid, tror jag, att
              i någon mening vara komplicerade frågor.
            </seg>
          </u>
          <note type="speaker" xml:id="i-8f5c1e43a2e72f4c-0">
            Anf. 99 KALLE LARSSON (v):
          </note>
          <u who="kalle_larsson_af99a5" xml:id="i-50f6e9ebf07675b1-5">
            <seg xml:id="i-8b9a53a6291cc55e-0">
              Fru talman! Det finns en hel del frågor som vi kommer att behöva
              återkomma till. Inte minst handlar det om just den diskrepans,
              den skillnad, som finns mellan hur man vill att det ska vara och
              hur det i praktiken är. Många döva asylsökande vittnar trots allt
              om att de inte känner att de får sina skäl prövade på rätt sätt,
              att de inte känner att de får den hjälp och det stöd som de behöver
              för att kunna leva ett så normalt och givande liv som möjligt
              under sin tid här som asylsökande eller, för den delen, när de
              har fått sitt tillstånd. Jag avstår ändå från ytterligare frågor.
            </seg>
            <seg xml:id="i-022554e5a93c064b-0">
              Jag önskar samtliga inblandade och alla åhörare jag höll jag
              på att säga god jul och gott nytt år en, vi nöjer oss väl med
              det, trevlig midsommar och en bra sommar i övrigt. Vi har säkert
              anledning att återkomma till det här. Kanske kan det så småningom
              bli en vana.
            </seg>
            <seg xml:id="i-1cdd8ca2b5592f5e-0">
              (ANDRE VICE TALMANNEN: Hoppas att det inte dröjer så länge som
              till jul och nyår innan vi får se Kalle Larsson i talarstolen
              igen.)
            </seg>
          </u>
          <note type="speaker" xml:id="i-40324302ca21c17d-0">
            Anf. 100 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-d7958db9bc486777-3">
            <seg xml:id="i-7ce0b79a7348981c-0">
              Fru talman! Det är bra, och det känns skönt att vi kan sluta
              jag höll på att säga det här läsåret det här riksdagsåret med
              att vara överens om hur viktigt det är att vi följer de här frågorna
              framgent. Det tycker jag är utmärkt.
            </seg>
            <seg xml:id="i-90f5d3395eabb352-0">
              Låt mig, utan att förlänga debatten, säga att också jag har konstaterat
              att det är en intressant vana eller tradition som håller på att
              utvecklas här. Vi får väl se om vi kommer att kunna följa den
              under det kommande riksdagsåret och stå här också i juletid.
            </seg>
            <seg xml:id="i-67bbd00aae99f12a-0">
              Tack så mycket! En glad midsommar önskar jag tjänstgörande talmannen,
              kammarens ledamöter och övriga åhörare och lyssnare.
            </seg>
            <seg xml:id="i-a127b22978cf5dc3-0">
              (ANDRE VICE TALMANNEN: Tack! Det anförande som statsrådet nyss
              höll var det hundrade anförandet här i dag. Jag får också passa
              på att önska er en riktigt trevlig midsommar.)
            </seg>
          </u>
          <note xml:id="i-3197dd7594f6e275-11">
            Överläggningen var härmed avslutad.
          </note>
          <note xml:id="i-cb3f43f0e07f9e67-0">
            14 § Hänvisning av ärenden till utskott
          </note>
          <note xml:id="i-ab69451eafe08328-0">
            Föredrogs och hänvisades
          </note>
          <note xml:id="i-c61ba75813698139-0">
            15 § Bordläggning
          </note>
          <note xml:id="i-30ec90e5e62edae3-0">
            Anmäldes och bordlades
          </note>
          <note xml:id="i-9b1a94e856649f58-0">
            16 § Anmälan om skriftliga svar på frågor
          </note>
          <note xml:id="i-6bf186e60f58f4ab-0">
            Anmäldes att skriftliga svar på följande frågor inkommit
          </note>
          <note xml:id="i-1c235aababea9fcd-0">
            den 19 juni
          </note>
          <note xml:id="i-2ae64104a00ad101-0">
            Birgitta Eriksson
          </note>
          <note xml:id="i-b57fbfb72064fa38-0">
            Svaren redovisas i bilaga som fogats till riksdagens snabbprotokoll
            tisdagen den 24 juni.
          </note>
          <note xml:id="i-32d3d0d4f4d70041-0">
            17 § Kammaren åtskildes kl. 14.09.
          </note>
          <note xml:id="i-529fa42369cce666-0">
            Förhandlingarna leddes
          </note>
          <note xml:id="i-b2e512ee5a4364f6-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
