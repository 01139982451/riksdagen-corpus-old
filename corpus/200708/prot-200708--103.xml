<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--103</head>
          <docDate when="2007-04-25">2007-04-25</docDate>
        </div>
      </front>
      <body>
        <div>
          <note xml:id="i-bff9b7d6b6e0ab3f-0">
            ﻿
          </note>
          <note xml:id="i-128b54a6431e824b-0">
            Riksdagens protokoll
          </note>
          <note xml:id="i-dc3729b9452949bf-0">
            2007/08:103
          </note>
          <note xml:id="i-d6a9782abe4ddc90-0" type="date">
            Fredagen den 25 april
          </note>
          <note xml:id="i-e26eed49c85261ee-0">
            Kl. 09:00 - 12:28
          </note>
          <note xml:id="i-10e8e64163060eb5-0">
            1 § Meddelande om aktuell debatt
          </note>
          <note xml:id="i-4d83bc2a82b7598d-0">
            Förste vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om de fackliga
            rättigheterna i EU anordnas måndagen den 12 maj kl. 12.00 .
          </note>
          <note xml:id="i-723ff1bf6df59b1c-0">
            Från regeringen skulle arbetsmarknadsminister Sven Otto Littorin
            (m) delta.
          </note>
          <note xml:id="i-072ff9d3d095c5fe-0">
            Den inkomna skrivelsen hade följande lydelse:
          </note>
          <note xml:id="i-7dfebef790ba7491-0">
            Begäran om aktuell debatt om de fackliga rättigheterna i EU
          </note>
          <note xml:id="i-7c398498b83f412c-0">
            Det senaste halvåret har EG-domstolen i tre uppmärksammade fall
            Viking, Laval och Rüffert dömt i riktning som inte kan sägas vara
            till de fackliga organisationernas fördel. Detta har skapat en
            stor osäkerhet gällande de fackliga rättigheterna i EU. Regler
            för vad som ska gälla vid arbete i annat EU-land finns i utstationeringsdirektivet,
            men som nu av EG-domstolen tolkats på ett annat sätt än tidigare
            eftersom domstolen lägger vikten på EU:s frihet för tjänster inom
            EU. Denna förskjutning av direktivets ställning i EU-juridiken
            ger upphov till en rad frågeställningar som riksdagen bör belysa.
          </note>
          <note xml:id="i-da0da804a1bba07f-0">
            Regeringen har tillsatt en utredning för att närmare belysa konsekvenser
            och åtgärder med anledning av Laval-domen. Utredaren Claes Stråh
            ska vara klar den 15 december i år. Utredningen ska dock bara
            lämna förslag på åtgärder i svensk lagstiftning. Jag tror det
            är nödvändigt att i en riksdagsdebatt också belysa frågan utifrån
            ett EU-perspektiv, främst mot bakgrund av utstationeringsdirektivet
            och förslaget på Lissabonfördrag.
          </note>
          <note xml:id="i-1fb1c9900b086245-0">
            Mikaela Valtersson
          </note>
          <note xml:id="i-ede592b0f6ebf2f6-0">
            Ulf Holm
          </note>
          <note xml:id="i-12f07b15a7a3260e-0">
            2 § Meddelande om svar på skriftliga frågor
          </note>
          <note xml:id="i-b8cdad885c3bba71-0">
            Förste vice talmannen meddelade att med anledning av att den
            1 maj är en helgdag skulle skriftliga frågor som lämnats in under
            tiden fredagen den 25 april kl. 10.00fredagen den 2 maj kl. 10.00
            besvaras senast torsdagen den 8 maj kl. 12.00.
          </note>
          <note xml:id="i-f440d5a5982ad4ad-0">
            Meddelandet hade delats ut till riksdagens ledamöter.
          </note>
          <note xml:id="i-babd618509ffd5ee-0">
            3 § Anmälan om fördröjda svar på interpellationer
          </note>
          <note xml:id="i-7d5c1e04d9b18b6f-0">
            Till riksdagen hade inkommit följande skrivelser:
          </note>
          <note xml:id="i-cf5aad92251d1f6a-0">
            Interpellation 2007/08:591
          </note>
          <note xml:id="i-9b898a4ed5aefee9-0">
            Interpellation 2007/08:591 Våldsutsatta kvinnor och rätten till
            sjukpenning
          </note>
          <note xml:id="i-bdc61b1b49dfbfb1-0">
            Interpellationen kommer att besvaras den 6 maj 2008.
          </note>
          <note xml:id="i-86b4058456780d71-0">
            Skälet till dröjsmålet är redan inbokade engagemang.
          </note>
          <note xml:id="i-a429ca1f43a95cb9-0">
            Marianne Jenryd
          </note>
          <note xml:id="i-9aa7655a570f1e98-0">
            Interpellation 2007/08:592
          </note>
          <note xml:id="i-9bd30640250ea527-0">
            Interpellation 2007/08:592 Situationen och framtiden för generalkonsulatet
            i Istanbul
          </note>
          <note xml:id="i-7b7ef2898fa4c395-0">
            Interpellationen kommer att besvaras fredagen den 9 maj 2008.
          </note>
          <note xml:id="i-6e04c063436cbecb-0">
            Skälet till dröjsmålet är utländskt besök, utlandsresor samt
            möte med EU-nämnden.
          </note>
          <note xml:id="i-725e30a23cbea49d-0">
            Carl Bildt
          </note>
          <note xml:id="i-8ad5b6bf36d2e3e5-0">
            Interpellation 2007/08:596
          </note>
          <note xml:id="i-fd65d42848914c0b-0">
            Interpellation 2007/08:596 Regeringens jobbpolitik
          </note>
          <note xml:id="i-41a4c3b939a3a160-0">
            Interpellationen kommer att besvaras tisdagen den 13 maj 2008.
          </note>
          <note xml:id="i-e8a1947b87082314-0">
            Skälet till dröjsmålet är tjänsteresa.
          </note>
          <note xml:id="i-834fa1a9d4f44bae-0">
            Karin Renman
          </note>
          <note xml:id="i-ba384093c8ead7af-0">
            Interpellation 2007/08:597
          </note>
          <note xml:id="i-fddf6ef8349dee24-0">
            Interpellation 2007/08:597 Riksrevisionens kritik av regeringens
            arbetsmarknadspolitik
          </note>
          <note xml:id="i-41a4c3b939a3a160-1">
            Interpellationen kommer att besvaras tisdagen den 13 maj 2008.
          </note>
          <note xml:id="i-e8a1947b87082314-1">
            Skälet till dröjsmålet är tjänsteresa.
          </note>
          <note xml:id="i-834fa1a9d4f44bae-1">
            Karin Renman
          </note>
          <note xml:id="i-34e42b2bf77c109b-0">
            4 § Svar på interpellation 2007/08:576 om åtgärder för att behålla
            jobben i Vin &amp; Sprit i Sverige
          </note>
          <note type="speaker" xml:id="i-0a45a50f760be39b-0">
            Anf. 1 Statsrådet MATS ODELL (kd):
          </note>
          <u who="unknown" xml:id="i-f581f6b57e2ead16-0">
            <seg xml:id="i-e1ed64b56b8ec41a-0">
              Herr talman! Peter Hultqvist har frågat mig vilka åtgärder jag
              avser att vidta för att på ett trovärdigt sätt redovisa och garantera
              att Vin &amp; Sprits huvudkontor, tillverkning, produktutveckling
              och fabriker långsiktigt blir kvar i Sverige.
            </seg>
            <seg xml:id="i-bf0fa84dd9accb1e-0">
              Låt mig först säga att beslutet att sälja Vin &amp; Sprit grundar
              sig på en samlad bedömning som bland annat innefattar pris, möjlighet
              att avsluta affären, konkurrensfrågor och finansiering. Vi har
              även ställt kompletterande frågor och fått tillfredsställande
              svar rörande Pernod Ricards bedömning av samhällsekonomiska konsekvenser
              som till exempel hantering av svenska produktionsanläggningar,
              marknadsföring och ansvarsfrågor, skatter med mera.
            </seg>
            <seg xml:id="i-7f09eae36cca8a4e-0">
              Regeringen ska med stöd av budgetlagen genomföra försäljning
              av statens egendom affärsmässigt. Det innebär att vi också har
              svårt att avkräva köpare långtgående garantier eftersom garantierna
              oftast följer någon form av proportionalitetsprincip. Några garantier
              angående sysselsättning med mera finns följaktligen inte i avtalet
              med Pernod Ricard. Däremot har företaget gett en tydlig avsiktsförklaring
              att behålla och utveckla verksamheten i Åhus. Det ser vi naturligtvis
              väldigt positivt på.
            </seg>
            <seg xml:id="i-29fd6532369c5c1f-0">
              Vidare när det gäller just produktionen i Nöbbelöv och Åhus är
              det glädjande att konstatera att Pernod Ricard har uttryckt en
              mycket positiv syn på verksamheten där och meddelat att Vin &amp;
              Sprit och dess lokala ledning även i fortsättningen väljer sina
              leverantörer. Vi ska också komma ihåg att varumärket Absolut är
              starkt förknippat med Skåne. Det står på varje flaska att innehållet
              tillverkas av höstvete från de skånska jordarna. Jag har mycket
              svårt att se att Pernod Ricard skulle betala 55 miljarder kronor
              för ett bolag för att sedan äventyra stora delar av dess värde.
            </seg>
          </u>
          <note type="speaker" xml:id="i-f4b03a69f9c83b21-0">
            Anf. 2 PETER HULTQVIST (s):
          </note>
          <u who="peter_hultqvist_c9866b" xml:id="i-95d380fc2b23c789-0">
            <seg xml:id="i-e0a6d3ed5f9e6b01-0">
              Herr talman! Vin &amp; Sprit grundades 1917 med namnet AB Spritcentralen.
              Därefter bytte man namn till AB Vin- och Spritcentralen när det
              så kallade Brattsystemet infördes. Syftet med att ha ett statligt
              företag på området har varit att få bort enskilda vinstintressen
              i alkoholindustrin. När Vin &amp; Sprit skapades tvångsinlöstes alla
              sprittillverkare och importörer. Monopolet på import och partihandel
              samt på produktion och export av sprit upphävdes i vårt land 1994.
            </seg>
            <seg xml:id="i-38f5a69951172f94-0">
              I dag har Vin &amp; Sprit försäljning på 125 marknader. Man bedriver
              verksamhet i tio länder. Åhus, Nöbbelöv och Sundsvall är produktionsorter.
              Absolut Vodka är största varumärket. År 2006 omsattes 10,3 miljarder.
              Antalet anställda är ca 2 300.
            </seg>
            <seg xml:id="i-48098d355496a35f-0">
              Hur ska vi betrakta Pernods utfästelser om att verksamheten trots
              affären blir kvar i Sverige? Det är vällovligt att företagets
              styrelseordförande Patrick Ricard uttalar detta. Men precis som
              ministern konstaterar finns det inte några sysselsättningsgarantier,
              oavsett om det står höstvete från Skåne eller inte på eventuella
              etiketter på brännvin från Skåne.
            </seg>
            <seg xml:id="i-e17464507fdd5e60-0">
              För mig är det viktigt med jobb i Sverige, svenska produkter
              och svenska varumärken. Ett sådant med mycket stark internationell
              genomslagskraft är Absolut Vodka. När åren går, nuvarande ledning
              i Pernod förändras, kanske försvinner, storskalighetsfördelar
              i företaget ska tas ut, devalveras dagens löfte och vi kommer
              i en framtid att få se när tillverkning av Absolut Vodka startar
              i ett annat land. Vi kommer att se en successiv process där svenska
              jobb försvinner i en internationell storkoncern.
            </seg>
            <seg xml:id="i-cda6d8cf11f4ca10-0">
              Jag tror inte att Pernod är unikt. När uppköp och sammanslagningar
              sker i näringslivet uttalas ofta visioner och förhoppningar. Men
              när konjunkturer förändras och marknader svänger förändras ofta
              innehållet i löften. Nog måste ministern se problemet, oavsett
              om det står höstvete från Skåne på en etikett eller inte.
            </seg>
            <seg xml:id="i-c8143b2f9c1dbf25-0">
              Med staten som ägare av Vin &amp; Sprit kan man se till att jobben
              blir kvar i Sverige på både kort, medellång och lång sikt. Det
              finns ingen anledning att tvivla på det. Dessutom är Vin &amp; Sprit
              ingen belastning för statskassan. Företaget är välskött och attraktivt.
              Det bekräftas av priset på 55,4 miljarder. För mig framstår därför
              hela affären som i första hand ett ideologiskt självändamål. Om
              det leder till att Sverige på medellång eller lång sikt tappar
              arbetstillfällen och produktion är det definitivt inte bra.
            </seg>
            <seg xml:id="i-3a506d66debcdfbb-0">
              Kapitalet har inget hemland. Därför kan man inte långsiktigt
              lita på utfästelser av allmän karaktär vid ett försäljningstillfälle.
              Möjligen kan man betrakta det som välvilliga ambitioner. Det bekräftas
              i stort sett av det svar jag har fått av ministern.
            </seg>
            <seg xml:id="i-2279e07e068e17be-0">
              Jag vill göra en fördjupning av svaret. Delar ministern min analys
              av att utfästelser av den karaktären mest är att betrakta som
              välvilliga ambitioner? Tror ministern att det finns någon djupare
              substans i detta? I min värld verkar internationella storkoncerner
              på internationella marknader, försöker få ut storskalighetsfördelar
              och rationaliserar rätt så friskt. Vid givet tillfälle, när konjunkturer
              och annat förändras, kan man inte se till gamla nationella lojaliteter.
            </seg>
          </u>
          <note type="speaker" xml:id="i-765f965cb80573d6-0">
            Anf. 3 Statsrådet MATS ODELL (kd):
          </note>
          <u who="unknown" xml:id="i-f581f6b57e2ead16-1">
            <seg xml:id="i-1b750bbfe345f21b-0">
              Herr talman! Jag tycker att det är bra att Peter Hultqvist tar
              upp frågan och intresserar sig för sysselsättningen också en bit
              från sin egen valkrets.
            </seg>
            <seg xml:id="i-e69d38417f4685f4-0">
              Efter att den här affären var färdig läste jag i Dagens Nyheter
              en intervju med den lokale fackordföranden Jan Lundin. Rubriken
              var: Jag är inte orolig för jobben. Det gällde jobben i Åhus.
              Detta säger Jan Lundin. Han sitter i styrelsen för Vin &amp; Sprit.
              Han har haft insyn i hela processen, och det var hans slutsats.
            </seg>
            <seg xml:id="i-42b05f2d91c6df3d-0">
              Anledningen till att jag inte heller känner någon oro för att
              verksamheten ska flyttas från Sverige beror på att man betalar
              mest för själva varumärket. Varumärket är uppbyggt runt Skåne,
              att produktionen är svensk gammal tradition. Man är nog rädd för
              att förstöra något sådant när man har betalat så mycket pengar
              för företaget.
            </seg>
            <seg xml:id="i-385aa51c64bbf84d-0">
              Den andra aspekten som jag tycker är viktig att komma ihåg är
              att det inte finns mycket att spara in. Anläggningen i Nöbbelöv
              och Åhus beräknas vara en av världens mest effektiva anläggningar.
              Man har nyligen invigt den nya delen av produktionsanläggningen
              som kommer att fördubbla produktionskapaciteten. De investeringarna
              är gjorda, och Pernod Ricard har sagt att de tänker fullfölja
              den affärsplan som bolaget har.
            </seg>
            <seg xml:id="i-f3fee5842d757478-0">
              Det innebär ytterligare investeringar i Åhus och Nöbbelöv för
              hundratals miljoner kronor åren framöver. Jag tror att det är
              en väldigt god utgångspunkt för att man inte tänker sig att flytta
              någon annanstans.
            </seg>
            <seg xml:id="i-a7e2d9dd3e087ad7-0">
              Det finns inte mycket att hämta av skatteskäl. Sverige är kanske
              inte ett skatteparadis i alla avseenden det tror jag att Peter
              Hultqvist och jag kan vara överens om. Men bolagsskatten är 28
              procent i Sverige, och jag tror att den är någonstans mellan 33
              och 34 procent i Frankrike. Det finns inte heller mycket att vinna
              för företaget på att flytta verksamheten av skatteskäl.
            </seg>
          </u>
          <note type="speaker" xml:id="i-41b5f8a10d3775fe-0">
            Anf. 4 PETER HULTQVIST (s):
          </note>
          <u who="peter_hultqvist_c9866b" xml:id="i-95d380fc2b23c789-1">
            <seg xml:id="i-a0530560d4dfe5cf-0">
              Herr talman! Jag pekade i mitt första inlägg på de risker som
              jag ser för svenska jobb, svensk produktutveckling och svenskt
              varumärke när det gäller Vin &amp; Sprit. Det är många som gör uttalanden
              i ett sådant här läge, just när en affär sker. Men det som man
              måste bedöma när man bedömer ett företag är inte de inledande
              ambitionerna, för alla vill naturligtvis att det ska gå bra. Pernod
              är en internationellt stor koncern som också är att betrakta som
              seriös, och en lokal fackordförande har naturligtvis förväntningarna
              och förhoppningarna att jobben blir kvar i Sverige.
            </seg>
            <seg xml:id="i-3e72cc669273b07f-0">
              Men hur ser det här ut på medellång sikt och på lång sikt, med
              stordriftsfördelar i en stor koncern? Saker och ting förändras
              genom åren. Så sker i stora koncerner, och så har det alltid varit.
              Jag tror inte att man ska hänge sig åt alltför mycket av nostalgi
              och tänkande på förhoppningar här, utan risken är uppenbar att
              det är den utvecklingen vi kan se. Ministern kan inte heller ge
              några garantier på den punkten.
            </seg>
            <seg xml:id="i-9feb3d2a498175db-0">
              Det har också gjorts ett stort nummer av köpeskillingen, 55,4
              miljarder. Det är mycket pengar. Det skulle, enligt de uttalanden
              jag har läst bland annat i tidningar, minska statens ränteutgifter
              med 2,2 miljarder. Problemet med den här redovisningen är att
              man lämnar två viktiga poster. Det är nämligen så att Vin &amp; Sprit
              levererar in 800 miljoner i årlig aktieutdelning till staten.
              Dessutom betalade Vin &amp; Sprit 750 miljoner i bolagsskatt förra
              året. Av de 2,2 miljarderna återstår nu 650 miljoner. Inte om
              utan när Pernod drar i gång den första rationaliseringsstöten
              i den svenska delen av verksamheten finns det risk för att skatteintäkterna
              minskar ytterligare.
            </seg>
            <seg xml:id="i-33805cf1ea9e08c0-0">
              Nu säger ministern att det inte blir några rationaliseringar.
              Det är väl en bra förväntning och en bra förhoppning. Men det
              är heller inget nytt budskap i samband med sammanslagningar och
              storaffärer av det här slaget. Hundratals miljoner i investeringar
              i de här fabrikerna är i och för sig bra. Det är mycket vällovligt,
              och jag är glad att de eventuellt fullföljs. Men i det stora hela
              i en sådan här jättekoncern, där man betalar 55 miljarder för
              att köpa Vin &amp; Sprit, är det kanske inte så oerhörda belopp som
              gör att man i ett senare skede hanterar saken på ett annat sätt.
            </seg>
            <seg xml:id="i-87228174eb2473d0-0">
              Jag vill också påminna om att regeringen när man drog i gång
              med att sälja statliga företag utlovade en analys av alla företag
              när det gäller huvudkontor, fabriker och sysselsättning. Riksrevisionen
              har kritiserat att detta ännu inte har kommit till stånd. Jag
              tycker att det är någonting som man nu borde se till att göra.
              Den analys som presenteras i det här fallet är Pernods styrelseordförandes
              olika ambitioner på den här punkten.
            </seg>
            <seg xml:id="i-9be38a6ca3a27943-0">
              Det vi gör när vi säljer och minskar ränteutgifterna på 2,2 miljarder,
              som i verkligheten är 650 miljoner, är att vi tappar kontrollen
              över en jättekoncern. Glöm då inte heller att Pernod lånar upp
              till pengarna för köpeskillingen på 55 miljarder! Man tar ett
              jättelån, och man har rätt att dra av det i deklarationen. Det
              innebär att Pernod under en rad år knappast kommer att betala
              skatt i Sverige.
            </seg>
            <seg xml:id="i-367709cb551ee62a-0">
              Jag tycker att man kan peka på det här. Vi har egentligen inga
              garantier för jobben. Vi har inga garantier för långsiktiga investeringar.
              Däremot tycker jag att det är positivt med de hundratals miljoner
              du nämner. De ränteeffekter som ministern har beskrivit ger inte
              hela bilden, och det finns en kritik från Riksrevisionen.
            </seg>
            <seg xml:id="i-b8cdae43a9d59d6c-0">
              Har ni fullständigt grepp på hela läget, Mats Odell? Har ni fullständigt
              grepp på de långsiktiga konsekvenserna?
            </seg>
          </u>
          <note type="speaker" xml:id="i-5dc84a52e21e74d6-0">
            Anf. 5 Statsrådet MATS ODELL (kd):
          </note>
          <u who="unknown" xml:id="i-f581f6b57e2ead16-2">
            <seg xml:id="i-272a88fd2e90f869-0">
              Herr talman! Först måste jag korrigera Peter Hultqvist på en
              punkt. Jag har aldrig sagt att inga rationaliseringar ska göras.
              Det jag har sagt är att vi här står inför en av de kanske mest
              effektiva produktionsanläggningarna i sitt slag. Man har hela
              tiden gjort rationaliseringar, och det är det som är garantin
              för att det här över huvud taget har varit attraktivt och att
              jobben över huvud taget finns kvar.
            </seg>
            <seg xml:id="i-1c75610c67da4f61-0">
              Peter Hultqvist, som har varit ansvarig för en medelstor kommun,
              känner till att man inte ens i en kommun kan garantera alla jobb.
              Ingen i en globaliserad marknadsekonomi kan någonstans utfärda
              garantier för att jobb ska finnas kvar, annat än att se till att
              man är konkurrenskraftig.
            </seg>
            <seg xml:id="i-ccedd74a3a4ecce4-0">
              Det är just detta som ledningen för Vin &amp; Sprit har gjort på
              ett väldigt bra sätt. Tillsammans med de fackliga organisationerna
              har man slagit vakt om sina jobb genom att vara oerhört produktiv
              och se till att man har en effektiv organisation.
            </seg>
            <seg xml:id="i-de6a3f06cfc221c0-0">
              Peter Hultqvist är orolig. Det tillhör jobbet i opposition jag
              kan detta. Men jag tror att det just i det här fallet är svårt
              att tänka sig en situation med ett företag som har bättre förutsättningar.
              Det gäller typen av produkter. Det kan vi tycka vad vi vill om,
              men de är ändå ganska konjunkturokänsliga. Det är en effektiv
              organisation. Det är ett företag som har en decentraliserad företagskultur,
              som är dokumenterad genom ett stort antal år. När man har köpt
              den här typen av företag låter man huvudkontoren vara kvar. Man
              låter den nationella prägeln finnas och till och med utvecklas.
              Jag tycker att det är en väldigt god utgångspunkt.
            </seg>
            <seg xml:id="i-2a567bc34e851715-0">
              Tiden som har gått från det att vi drog i gång projektet har
              använts bland annat till att analysera just de aspekter som vi
              måste göra, de som Riksrevisionen har påpekat. Jag kan tala om
              för Peter Hultqvist att det finns ett mycket omfattande material
              med analyser av alla de konsekvenserna.
            </seg>
            <seg xml:id="i-332ca47b8068307f-0">
              Pernod Ricard var det företag som betalade mest, som bjöd mest.
              Det beror på att de hade störst framtidstro för Vin &amp; Sprit. De
              såg de största och mesta framtidsmöjligheterna i den produkt och
              den produktionsanläggning som fanns. Jag tror att det är en mycket
              god grund. Visst finns det alltid anledning att vara orolig för
              arbetstillfällen, men i det här fallet ser det ovanligt bra ut
              för att människor ska kunna fortsätta att ha arbeten på Vin &amp;
              Sprits anläggningar i både Åhus och Nöbbelöv.
            </seg>
          </u>
          <note type="speaker" xml:id="i-f487a240426f991d-0">
            Anf. 6 PETER HULTQVIST (s):
          </note>
          <u who="peter_hultqvist_c9866b" xml:id="i-95d380fc2b23c789-2">
            <seg xml:id="i-4c0b6e14bd9d471e-0">
              Herr talman! Jag är oerhört väl medveten, av praktisk erfarenhet,
              om rationaliseringar, konkurrenskraft och överlevnad. Det var
              just därför jag reagerade. Jag vet inte hur Mats Odell formulerade
              det, men som jag uppfattade det var det att det inte finns så
              mycket mer att göra när det gäller bland annat Nöbbelöv. Det var
              en formulering som ministern själv använde som jag reagerade på.
            </seg>
            <seg xml:id="i-2127bf714ae47872-0">
              Rationaliseringar måste alltid ske. Det är just när man vill
              utnyttja storskalighetsfördelen i att ha fått in hela Vin &amp; Sprit
              i Pernodkoncernen som jag ser riskerna att det händer saker som
              vi nu inte har förutsett.
            </seg>
            <seg xml:id="i-e0849b90b3beb00f-0">
              Det är därför jag tar fasta på det som ministern säger i sitt
              svar, att det inte finns några garantier långsiktigt och att man
              inte kan ge den typen av garantier. Därför tycker jag att det
              är viktigt att föra den här debatten.
            </seg>
            <seg xml:id="i-70bb918bd528b487-0">
              När ministern så fast tror på de här utfästelserna och väljer
              den positiva delen av möjligheterna inför framtiden som grunden
              för sin analys ställer det också krav på att ministern under sin
              ämbetsperiod gör allt vad han kan för att just det ska infrias.
              Nu ligger kanske problemet inte på kort sikt utan mer på medellång
              och framför allt lång sikt, när lojaliteter och annat så småningom
              har börjat upplösas och när andra typer av lägen har uppkommit.
            </seg>
            <seg xml:id="i-41a1775c711f4bcf-0">
              Jag tror inte att man kan vifta undan det här så enkelt som att
              säga att produkterna i sig är relativt konjunkturokänsliga. Det
              kan dyka upp nya produkter som gör att inhandlingen och konsumtionen
              av produkterna övergår till andra produkter än de som just det
              här företaget råkar stå för. När Absolut hette Renat Brännvin
              var det kanske inte någon internationell hit, men så småningom
              blev det en internationell hit beroende på olika marknadsföringsinsatser
              och förändringar.
            </seg>
            <seg xml:id="i-6d2fc82e9f0094e5-0">
              Ta den här debatten som en påminnelse om att ni är dödliga i
              den här frågan, att det finns en rad svagheter, att ni inte kan
              ge några garantier, att ni har en hel del att leva upp till och
              att ni dessutom inte riktigt har klarat ut vad vi egentligen tjänar
              ekonomiskt på det här.
            </seg>
          </u>
          <note type="speaker" xml:id="i-4d657ea5fd4b4c42-0">
            Anf. 7 Statsrådet MATS ODELL (kd):
          </note>
          <u who="unknown" xml:id="i-f581f6b57e2ead16-3">
            <seg xml:id="i-b1c935d3e006a670-0">
              Herr talman! Jag tycker att Peter Hultqvist ganska väl summerade
              vad det här handlar om.
            </seg>
          </u>
          <note xml:id="i-ccb9054187bf90d3-0">
            Överläggningen var härmed avslutad.
          </note>
          <note xml:id="i-e845a71e38204c6b-0">
            5 § Svar på interpellation 2007/08:550 om falska examensbevis
            och bluffuniversitet
          </note>
          <note type="speaker" xml:id="i-d4212f7b69e4c4b6-0">
            Anf. 8 Statsrådet LARS LEIJONBORG (fp):
          </note>
          <u who="unknown" xml:id="i-f581f6b57e2ead16-4">
            <seg xml:id="i-53008f58940132d3-0">
              Herr talman! Patrik Björck har frågat mig om jag ämnar ta några
              initiativ med anledning av de uppmärksammade problemen med bluffuniversitet
              och om jag är beredd att föreslå lagstiftning med den innebörd
              som Högskoleverket efterfrågar.
            </seg>
            <seg xml:id="i-c6c870f0268249e2-0">
              Högskoleverket pekar på ett allvarligt problem. Antalet falska
              examensbevis och falska universitet, så kallade bluffuniversitet,
              har ökat i samma takt som globaliseringen av högre utbildning
              har intensifierats och användningen av Internet ökat.
            </seg>
            <seg xml:id="i-5ba801aa260c75dd-0">
              Även försäljningen av förfalskade examensbevis från erkända universitet
              och högskolor är enligt Högskoleverket ett problem. Verket bedömer
              utländska eftergymnasiala utbildningar efter ansökan från enskilda.
              Om verket misstänker att ett examensbevis är förfalskat polisanmäls
              det.
            </seg>
            <seg xml:id="i-8155fff3c8ff9c0e-0">
              Jag vill betona att internationellt samarbete är en förutsättning
              för att nå framgång i denna fråga. Unesco och OECD har gemensamt
              publicerat riktlinjer med syftet att skapa skydd mot felaktig
              information, undermålig utbildning och kvalifikationer med bristande
              giltighet.
            </seg>
            <seg xml:id="i-9bb4f84a039b95d0-0">
              Jag delar Högskoleverkets uppfattning att fortsatta informationsinsatser
              och självreglering i utbildningssektorn är mycket viktigt. Det
              är också angeläget att arbeta på internationell nivå för att stävja
              missbruket med bluffexamina. Jag kommer att stödja sådana initiativ
              och kommer också vid behov att med Högskoleverket diskutera frågan
              om ytterligare åtgärder nationellt.
            </seg>
          </u>
          <note type="speaker" xml:id="i-4732c3e22d8c6ac6-0">
            Anf. 9 PATRIK BJÖRCK (s):
          </note>
          <u who="patrik_bjorck_d8ad48" xml:id="i-dc51448eb56c4443-0">
            <seg xml:id="i-50d58256f09e9b3a-0">
              Herr talman! Tack, ministern, för svaret. Jag hoppas dock att
              den fortsatta debatten här kommer att ge lite mer än svaret. Jag
              tycker att det inledande svaret är lite tunt med utgångspunkt
              i det uttalande som har kommit från Högskoleverket. Man har slagit
              larm om att antalet falska examensbevis och falska universitet
              har ökat i hög takt. Man uppskattar att det kanske till och med
              har fyrdubblats på ett antal år.
            </seg>
            <seg xml:id="i-6792f66cf1094113-0">
              Det är oklart hur många bluffuniversitet som faktiskt existerar
              i dag. Man ser att bedrägerierna drabbar universitet, högskolor,
              anställda och arbetsgivare. Bedragarna flyttar runt. Man byter
              skepnad och uppger olika påhittade organisationer som referenser
              eller som bevis på någon sorts seriositet.
            </seg>
            <seg xml:id="i-fb49650b785a153e-0">
              Studenter drabbas när de luras att betala dyrt för falska examensbevis.
              Andra gör det medvetet och skaffar sig falska bevis för att lura
              arbetsgivaren och förbättra sina cv:n.
            </seg>
            <seg xml:id="i-129d697001782bc0-0">
              Högskoleverket säger sig nu ha tröttnat och föreslår att man
              ser över möjligheten att kriminalisera denna verksamhet. Det var
              själva grunden till den här interpellationen. Det borde vara brottsligt
              att använda examina från bluffuniversitet när man söker jobb eller
              vidareutbildning i Sverige, säger man från Högskoleverket. Det
              svarar ministern inte på, och det är utifrån den diskussionen
              som interpellationen är ställd.
            </seg>
            <seg xml:id="i-7ea1562099e0aa62-0">
              Jag skulle vilja ha vidare resonemang från ministerns sida om
              hur han ser på detta och hur man eventuellt skulle kunna gå vidare.
              Man säger också från Högskoleverket att den som köper en bluffexamen
              kommer lättare undan än den som har förfalskat sina betyg, fastän
              de i princip har begått samma osjysta gärning. Det ena är brottsligt
              medan det andra på något sätt inte kan hanteras.
            </seg>
            <seg xml:id="i-51ca424e680b027e-0">
              Hur hanterar man då problemet i andra länder? Det finns exempel
              från Storbritannien, Tyskland och Amerika, där det här fenomenet
              finns. Där har man olika varianter. Man kan straffa säljaren.
              Det är en lösning som man framför allt har valt i England. Man
              kan fundera på att skydda akademiska titlar på olika sätt. Det
              är en lösning som man har valt i Tyskland. Man kan helt enkelt
              kriminalisera köparen. Det är en metod som vi i det här landet
              har använt när det gäller andra verksamheter av tveksam art. Det
              är en strategi som man har använt i Amerika.
            </seg>
            <seg xml:id="i-687fcbc9f605615a-0">
              När nu Högskoleverket lyfter fram frågan om att gå vidare med
              detta och vill försöka jämställa de olika osjysta hanteringarna
              man jämför den som förfalskar betyg eller köper sig en bluffexamen
              och hitta vägar att hantera detta på legal väg eftersom man ser
              att problemet ökar, skulle det vara spännande att höra hur ministern
              vill hantera detta. Vad har man för konkreta förslag? Hur vill
              man gå vidare?
            </seg>
            <seg xml:id="i-8db9af21aa939b12-0">
              Det som ministern ger i svaret är uttalanden från en utredning
              från Högskoleverket som är några år gammal. Det är de åtgärderna
              som ministern hänvisar till i svaret.
            </seg>
            <seg xml:id="i-5602c6c471aa88c1-0">
              Det som har föranlett interpellationen är ett yttrande från Högskoleverket
              som kom nu i vår, för bara några veckor sedan. Jag kan inte dra
              någon annan slutsats än att man har konstaterat att de olika förslag
              som ministern använder i sitt svar på interpellationen inte är
              tillräckligt skarpa. Man tycker att man nu behöver vässa vapnen,
              och det är då man talar om kriminalisering.
            </seg>
            <seg xml:id="i-86261de26ff07841-0">
              Vi har dessa exempel från andra länder. Jag ser med spänning
              fram emot ett mer innehållsrikt och framåtsyftande svar från ministern
              i nästa debattinlägg.
            </seg>
          </u>
          <note type="speaker" xml:id="i-af8a36f71e12b5fd-0">
            Anf. 10 Statsrådet LARS LEIJONBORG (fp):
          </note>
          <u who="unknown" xml:id="i-f581f6b57e2ead16-5">
            <seg xml:id="i-8630341a3f07bf2b-0">
              Herr talman! Jag får se om jag kan leva upp till de förväntningarna.
            </seg>
            <seg xml:id="i-55a75e43c4674a92-0">
              Jag kan börja med att säga att jag tycker att det är bra att
              Patrik Björck har ställt den här interpellationen. Det här är
              ett viktigt ämne.
            </seg>
            <seg xml:id="i-70f49cc2509d818c-0">
              En tidig fråga i en tankeprocess är: Hur stort är problemet?
              Att det är ett problem är sant, men är det så stort att vi ska
              införa en helt ny lagstiftning?
            </seg>
            <seg xml:id="i-3fc8dc7f4f014e79-0">
              Det förekom härom året en läkare som var verksam i Värmland,
              och det visade sig att han inte hade en giltig läkarlegitimation.
              Det finns det all anledning att vara mycket upprörd över. I det
              fallet är det dels Socialstyrelsen som har ansvar, dels primärt
              förstås arbetsgivaren, i detta fall Värmlands läns landsting,
              som har ett ansvar för att se till att den personal man har också
              har korrekt utbildning.
            </seg>
            <seg xml:id="i-e5722fdba5ad0472-0">
              Om man skickar in en ansökan och säger att man har en fil.mag.
              från Kalle Anka-universitetet har naturligtvis också arbetsgivaren
              ett visst ansvar att inse att det inte finns något seriöst universitet
              som heter så. Då kan man avföra personen från listan över intressanta
              sökande. Det är egentligen den strategin som Högskoleverket hittills
              har förordat.
            </seg>
            <seg xml:id="i-589419692e7f52fe-0">
              När Patrik Björck åberopar Högskoleverket måste jag vara lite
              formalistisk och påpeka att det är en enskild tjänsteman på Högskoleverket
              som har gjort de uttalanden som Patrik Björck åberopar. Verket
              som sådant har än så länge inte vänt sig till regeringen och förordat
              en ny lagstiftning.
            </seg>
            <seg xml:id="i-d484d5647ba1a7ac-0">
              I tankeprocessen måste man också fundera på om det inte redan
              nu finns en del lagstiftning som går att använda. Brottet urkundsförfalskning
              kan vara aktuellt i vissa sammanhang. Du skall icke bära falskt
              vittnesbörd, stod det redan i tio Guds bud, och osant intygande
              är också ett brottsbalksbrott som möjligen kan komma i fråga.
            </seg>
            <seg xml:id="i-f9ce623a206bf39b-0">
              Det som Högskoleverket nu har gjort för bara några veckor sedan
              är som sagt att man har gått vidare på linjen att snarast lägga
              ett större ansvar på arbetsgivarna och förse arbetsgivarna med
              en checklista som stöd för att bedöma huruvida en uppgiven akademisk
              merit verkligen är korrekt.
            </seg>
            <seg xml:id="i-92a464117b18074e-0">
              Problemet blir större genom att det handlar om en skala. Det
              finns exempelvis svenska högskolor som har fått indragen examensrätt
              för att utbildningen inte håller tillräcklig kvalitet. Är då ett
              examensbevis som är utfärdat strax innan examensrätten drogs in
              kanske också att betrakta som bluff? Det är det ju inte formellt,
              men som arbetsgivare har man ändå anledning att fundera över värdet
              av ett sådant examensbevis. I andra änden av skalan finns rent
              brottsliga aktiviteter, som också förekommer. Där menar jag preliminärt
              att den lagstiftning som finns ändå räcker ganska långt.
            </seg>
            <seg xml:id="i-b6c118e0ad5d6217-0">
              Slutsatsen är ändå den jag hade i mitt skriftliga svar. Jag följer
              denna fråga noga. Högskoleverket har hittills inte landat i ståndpunkten
              att det nu behövs ny lagstiftning. Internationellt samarbete och
              checklistan ska göra att vi kommer vidare.
            </seg>
          </u>
          <note type="speaker" xml:id="i-d0c1ab87f02758f0-0">
            Anf. 11 PATRIK BJÖRCK (s):
          </note>
          <u who="patrik_bjorck_d8ad48" xml:id="i-dc51448eb56c4443-1">
            <seg xml:id="i-a664198e4b21c612-0">
              Herr talman! Jag måste erkänna att jag inte i mina vildaste fantasier
              hade kunnat tänka mig att jag som svar, när jag ville ha konkreta
              och framåtsyftande förslag när det gäller en allvarlig situation
              som den med bluffuniversiteten, skulle få en hänvisning till tio
              Guds bud. Någonstans känns det att det är på den nivån det ligger.
              Jag kan inte på något annat sätt tolka ministern än att han inte
              tar det här på allvar. På något sätt känns seriositeten i svaret
              ungefär lika stor som den som bluffuniversiteten utstrålar.
            </seg>
            <seg xml:id="i-e7105642fbf2cbae-0">
              Ministern är försiktig, upplever jag, vill bagatellisera, frågar
              om det verkligen är ett så stort problem trots att Högskoleverket
              slagit fast att det är ett bekymmer och att det ökar i hastig
              takt. Man börjar fundera. Vad är det här för sätt att resonera
              Kalle Anka-universitet! Om jag som arbetsgivare får in en anställd
              som hänvisar till någon examen på Kalle Anka-universitetet är
              det väl rimligt att jag drar öronen åt mig. Om jag anställer den
              personen får jag väl lite skylla mig själv.
            </seg>
            <seg xml:id="i-9615ec59e6021e0b-0">
              Men lek med tanken att jag får in en anställd som hänvisar till
              Fairfax University i USA. Hur skulle jag reagera då? Låter det
              som Kalle Anka? Visserligen är det Kalle Ankas hemland, men det
              finns naturligtvis ett antal välrenommerade universitet på andra
              sidan Atlanten.
            </seg>
            <seg xml:id="i-e4226f099ce77ae2-0">
              Någonstans börjar jag fundera över om det finns en orsak till
              den här viljan att bagatellisera och inte rota i det här. Kan
              det vara så att man från regeringens sida inte vill diskutera
              den här frågan?
            </seg>
            <seg xml:id="i-f164fdf867a8703d-0">
              Att arbetsgivaren har ett ansvar håller jag med om. Regeringen
              har ansvar. Regeringen har ju en minister som faktiskt använder
              en titel från ett bluffuniversitet, visserligen inte ett Kalle
              Anka-universitet men det hette just Fairfax University.
            </seg>
            <seg xml:id="i-f2911ab1adcd6b48-0">
              Av någon underlig anledning finns inte det kvar längre på det
              cv som man kan läsa på regeringens hemsida. Där fanns det förut
              ett sådant cv där det stod Fairfax University. En medlem av den
              svenska nu sittande regeringen hade ett sådant bluffuniversitet
              på sitt cv.
            </seg>
            <seg xml:id="i-dd4f91dbcd861d2e-0">
              När det uppmärksammades ville ministern först inte ändra på det,
              men när kritiken växte och man började rota, titta och leta i
              det togs titeln bort. Man erkände att det var ett stort misstag.
            </seg>
            <seg xml:id="i-3206ea8c91b72787-0">
              Där finns det ett ansvar från regeringens sida. Jag tycker att
              frågan som sådan är lite för viktig för att man av någon sorts
              missriktad hänsyn till kolleger inte vill diskutera kriminalisering.
            </seg>
            <seg xml:id="i-a964f0f781c70c89-0">
              Återigen: Högskoleverket har slagit larm om att det här ökar,
              att det är ett ökande bekymmer. Om man nu ska stryka förslagen
              med tio Guds bud och sådant det tog jag inte seriöst och gå tillbaka
              till ministerns svar på interpellationen föreslår ju ministern
              något som är ett par år gamla förslag.
            </seg>
            <seg xml:id="i-958d4db9e53ff9b6-0">
              De förslagen har funnits med från Högskoleverket sedan åtminstone
              2005, men nu 2008 går man ut och uppmärksammar att problemet inte
              är löst. Då kommer det här förslaget att eventuellt kriminalisera.
            </seg>
            <seg xml:id="i-326fdc133025ab32-0">
              Jag har pekat på tre olika vägar som man kan gå. Jag har pekat
              på olika länder som har hanterat det här problemet betydligt seriösare.
              Till och med i ett land som USA, där man ofta citerar Bibeln,
              har man trots att man har tio Guds bud gått in och lagstiftat
              i den här frågan. Där valde man att straffa köparen. I Storbritannien
              har man valt att straffa säljaren, och i Tyskland har man valt
              att skydda de akademiska titlarna.
            </seg>
            <seg xml:id="i-9b2a3a9a992d5625-0">
              Det är konkreta seriösa förslag. Jag skulle vilja att ministern
              kom med något konkret och seriöst i sitt nästa inlägg.
            </seg>
          </u>
          <note type="speaker" xml:id="i-6211be36cc5670b7-0">
            Anf. 12 Statsrådet LARS LEIJONBORG (fp):
          </note>
          <u who="unknown" xml:id="i-f581f6b57e2ead16-6">
            <seg xml:id="i-948169116fbdedd6-0">
              Herr talman! Om jag ska föra debatten på Patrik Björcks nivå
              kan jag påpeka att det finns flera bluffelement i Patrik Björcks
              argumentation. Han upprepar att Högskoleverket skulle ha krävt
              kriminalisering på detta område när han nog är medveten om att
              det är en enskild tjänsteman på Högskoleverket som i en intervju
              har fört fram den tanken.
            </seg>
            <seg xml:id="i-e15b1cfe7f3a15a2-0">
              Han säger att kriminalisering råder i USA. Det är också ett slags
              bluff. Det finns en delstat i USA som har kriminaliserat detta
              såvitt jag vet, men de flesta har inte gjort det. Det är riktigt
              att det finns en tuffare lagstiftning i Tyskland än i Sverige,
              men huruvida den har haft någon effekt är fortfarande, såvitt
              jag förstår, ganska oklart.
            </seg>
            <seg xml:id="i-2b438feaaca12f7b-0">
              Vi pratar om att handskas med bedragare. Det är aldrig lätt att
              handskas med kriminalitet. Att bedrägeri är förbjudet är uppenbart.
              Jag tycker att det är synnerligen seriöst att påpeka att det har
              varit förbjudet åtminstone sedan tio Guds bud höggs in i några
              stentavlor. Det är ganska länge sedan, Patrik Björck. Tänk på
              det! Det tycker jag är en ganska fundamental hänvisning till att
              falskt vittnesbörd inte är något acceptabelt i vårt samhälle.
            </seg>
            <seg xml:id="i-431c43e32a983e84-0">
              Exemplet med Fairfax University bevisar just komplexiteten i
              detta. Fairfax University har haft examensrätt. Den student som
              Patrik Björck talar om har bedrivit studier, har utfört ett antal
              uppgifter och uppfattade själv att den examen han fick motsvarade
              en studieinsats och därmed var korrekt.
            </seg>
            <seg xml:id="i-2895b02eefa74d21-0">
              Därefter har detta universitet råkat i sämre rykte och fått sina
              examensrättigheter indragna. Det var just därför jag påpekade
              att det också gäller ett antal svenska högskolor.
            </seg>
            <seg xml:id="i-1fa873141040ca15-0">
              Det förekommer också i vårt land att universitetskanslern tycker
              att en utbildning inte håller måttet och drar in examensbevis.
              Ska alla de sjuksköterskor från Jönköping som läste där innan
              examensrätten drogs in gå omkring och känna sig som bedragare
              och säga att de utsätter sina patienter för fara? Så är det väl
              inte.
            </seg>
            <seg xml:id="i-a98d0b987cb99975-0">
              Det statsråd som Patrik Björck syftar på har på många vägar bevisat
              att han är synnerligen väl lämpad för sitt arbete, så hans arbetsgivare,
              i första hand statsminister Reinfeldt, stod nog på mycket fast
              grund när just den sökanden fick sin nuvarande befattning. Det
              har absolut inte med mitt svar att göra.
            </seg>
            <seg xml:id="i-1549d2325351e177-0">
              Jag är naturligtvis angelägen om att komma åt detta problem så
              att arbetsgivarna fattar sina beslut på så korrekta grunder som
              möjligt. Huruvida det krävs ny lagstiftning är jag fortfarande
              inte säker på. När Patrik Björck säger att det här hände för ett
              par år sedan och att sedan har inget hänt är det också en bluff.
            </seg>
            <seg xml:id="i-ca410417e94a22a7-0">
              Det nya som har hänt är att Högskoleverket har dragit slutsatsen
              att det som behövs är en checklista som stöttar arbetsgivarna
              i deras bedömning av sådana här examensbevis. Det kom för några
              veckor sedan. Likaså det internationella samarbete som jag påpekar
              bedrivs ju nu. Resultatet av det har vi heller ännu inte sett.
            </seg>
            <seg xml:id="i-8dbf6e2eced1f1e6-0">
              Min ståndpunkt i varje fall tills vidare är att de åtgärder som
              nu har vidtagits bör få verka. Så ser vi om problemet kvarstår
              efter det.
            </seg>
          </u>
          <note type="speaker" xml:id="i-d987c342d815b242-0">
            Anf. 13 PATRIK BJÖRCK (s):
          </note>
          <u who="patrik_bjorck_d8ad48" xml:id="i-dc51448eb56c4443-2">
            <seg xml:id="i-139dd2259ffb17d2-0">
              Herr talman! Det är inga nya konkreta förslag. Det är i alla
              fall mycket tydligt.
            </seg>
            <seg xml:id="i-27b237f02d338bf9-0">
              Jag vill kommentera några delar av svaren. På en punkt ska jag
              ge ministern rätt. USA har ingen lagstiftning på federal nivå.
              I USA sköter man den här typen av frågor på delstatsnivå. Det
              är inte en delstat, utan det är många delstater. Man har allteftersom
              problemet har ökat skärpt till den här lagstiftningen i ett antal
              delstater och just hanterat det på den vägen.
            </seg>
            <seg xml:id="i-ed0316abeea97adb-0">
              Att handskas med bedragare, säger ministern i svaret. Det vanligaste
              sättet att handskas med bedragare är väl just att använda legala
              medel, så att säga. Jag förstår inte varför man inte är beredd
              att göra det i just det här speciella fallet.
            </seg>
            <seg xml:id="i-4b84abe3120ed01c-0">
              I det exempel som jag tog upp från regeringen har man använt
              sig av bluffuniversitet i ett cv. Om det nu var en korrekt examen
              som var seriös förstår inte jag varför det är borttaget från cv:t.
              Det är bara att gå in på regeringens hemsida och titta. Då kan
              man konstatera att den uppgiften är borttagen från cv:t. Om den
              hade varit korrekt hade den naturligtvis stått kvar.
            </seg>
            <seg xml:id="i-fa4b4082b2f482db-0">
              Arbetsgivaren i sammanhanget, det vill säga statsministern, välkomnade
              ju att den här bluffen, den falska uppgiften, togs bort från den
              officiella hemsidan och sade att det var ett korrekt beslut att
              ta bort den. Den hade ingenting där att göra. Skälet till att
              arbetsgivaren inte reagerade hårdare kan väl ha varit att just
              denna speciella arbetsgivare har haft en mängd uppsägningar inom
              sitt gebit. Man kan väl inte byta ut en hel personalstat med en
              gång. Det går väl inte i någon verksamhet. Han hade just då varit
              tvungen att göra sig av med många ministrar av en mängd olika
              skäl, och många av skälen låg på bluffkontot, till exempel svarta
              barnflickor och oförmåga att betala för sig. Att bluffa om sitt
              cv ligger i linje med detta. Det finns på något sätt inom samma
              hank och stör.
            </seg>
            <seg xml:id="i-fe61a2b1330c2ddf-0">
              Men det finns inga förslag till nya konkreta åtgärder, det förstod
              jag.
            </seg>
          </u>
          <note type="speaker" xml:id="i-8e7710c8e8d28a8c-0">
            Anf. 14 Statsrådet LARS LEIJONBORG (fp):
          </note>
          <u who="unknown" xml:id="i-f581f6b57e2ead16-7">
            <seg xml:id="i-6e31a8005139c559-0">
              Herr talman! Ju längre denna diskussion pågår desto tydligare
              blir det att Patrik Björck bara är ute efter att vinna några enkla
              politiska poäng. Själva sakfrågan är bara en bluff i sammanhanget
              för att han ska få framföra sin vanliga partiretorik.
            </seg>
            <seg xml:id="i-9b8713bd55ad4df0-0">
              Jag vill inte gå djupare in i fallet Sven Otto Littorin. Han
              är fullt kapabel att försvara sig själv på den punkten, och det
              har han också gjort. Det är också förbjudet i riksdagsordningen
              att diskutera enskilda fall i riksdagen.
            </seg>
            <seg xml:id="i-40bfeb8bfbf61086-0">
              Jag tycker dock att det är en intressant illustration till att
              det fenomen som vi diskuterar spänner över en vid skala. Det handlar
              om allt ifrån bedrägerier till akademiska verksamheter som existerar
              men vars kvalitet kan ifrågasättas. Det är väl närmast det som
              gäller i det fall som Patrik Björck så gärna vill bita sig fast
              vid.
            </seg>
            <seg xml:id="i-05e25661dd7f43ef-0">
              Om jag ändå får hålla mig kvar på den seriösa nivå där jag känner
              mig mest hemma vill jag säga att vi naturligtvis följer detta.
              Nu har Högskoleverket tagit ett nytt initiativ genom att komma
              ut med en checklista. Både Unesco och OECD jobbar med frågan.
              Jag håller naturligtvis med Patrik Björck om att står det Kalle
              Anka-universitetet kan nog de flesta arbetsgivare förstå att det
              är något lurt med det hela, men när det handlar om universitet
              som kan vara svåra att känna till i andra världsdelar behövs naturligtvis
              ett stöd till arbetsgivarna.
            </seg>
            <seg xml:id="i-468bc35ab9b7183c-0">
              Jag tror att man kan komma ganska långt på den vägen, och för
              att få sådana varningslistor så aktuella och korrekta som möjligt
              krävs internationellt samarbete. Det är därför jag tycker att
              det är bra att vi är aktiva deltagare i det.
            </seg>
          </u>
          <note xml:id="i-ccb9054187bf90d3-1">
            Överläggningen var härmed avslutad.
          </note>
          <note xml:id="i-0da64be908b3c954-0">
            6 § Svar på interpellation 2007/08:458 om ändrade miljösanktionsavgifter
          </note>
          <note type="speaker" xml:id="i-0eab56a6fe49d566-0">
            Anf. 15 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-8">
            <seg xml:id="i-f48dde68615a5ac1-0">
              Herr talman! Kent Persson har frågat mig vilka åtgärder jag avser
              att vidta för att komma till rätta med problemet med snedvriden
              konkurrens vad avser de företag som påförts de högre miljösanktionsavgifterna
              enligt det gamla systemet. Kent Persson har också undrat vad jag
              tänker göra för att hitta en modell med en princip om amnesti
              för företag som anmäler sina åtaganden korrekt till systemet inom
              till exempel två veckor från ett förutbestämt datum.
            </seg>
            <seg xml:id="i-b749698a5fc1fcef-0">
              Producentansvaret för elektriska och elektroniska produkter i
              syfte att minska avfallsmängden och användningen av farliga ämnen
              i produkter är mycket viktigt. För att ett sådant ansvar ska få
              avsedd effekt finns en skyldighet för den som säljer elektriska
              och elektroniska produkter att lämna uppgifter om produkterna
              till Naturvårdsverket. Utan en sådan skyldighet skulle det vara
              omöjligt att kontrollera att ansvaret uppfylls, och det är alltså
              en förutsättning för systemet att Naturvårdsverket får kännedom
              om de produkter som säljs.
            </seg>
            <seg xml:id="i-5461733361c9f703-0">
              Kent Persson har anfört att förordningen om miljösanktionsavgift
              har ändrats. Så är inte fallet. Naturvårdsverket har dock nyligen
              överlämnat ett förslag till ändringar i förordningen som syftar
              till att göra miljösanktionsavgifterna för överträdelser av förordningen
              om producentansvar för elektriska och elektroniska produkter väl
              avvägda och proportionerliga. Därefter har vi inom Regeringskansliet
              tagit fram ett förslag till ändrade sanktioner avseende producentansvaret
              för elektriska och elektroniska produkter. Detta förslag skickades
              under gårdagen ut på remiss.
            </seg>
            <seg xml:id="i-4de05ea23970b1a7-0">
              I korthet innebär förslaget att reglerna om miljösanktionsavgift
              ändras. Avgiften blir enhetlig och betydligt lägre. Avgiften ska
              betalas av den som inte i rätt tid lämnar in uppgifter om de produkter
              som har sålts. I dag finns det i Naturvårdsverkets föreskrifter
              en skyldighet att anmäla sig till verkets register. Denna anmälningsskyldighet
              kommer nu att förtydligas och flyttas till regeringens förordning
              om producentansvar för elektriska och elektroniska produkter.
              Innan en producent släpper ut produkter på marknaden måste en
              anmälan göras till registret.
            </seg>
            <seg xml:id="i-e46c1ebc6369fe9d-0">
              Eftersom en sådan anmälan är en grundförutsättning för att Naturvårdsverket
              ska få vetskap om försäljning av elektriska och elektroniska produkter
              har den ett så högt straffvärde att den inte bör förenas med miljösanktionsavgift.
              I stället bör den som bryter mot anmälningsskyldigheten kunna
              dömas till ett bötesstraff. Detta ökar möjligheterna att göra
              en bedömning av omständigheterna i varje enskilt fall. Genom de
              ändringar som föreslås blir sanktionerna för överträdelser av
              bestämmelserna om producentansvaret mer rimliga och proportionerliga
              i förhållande till de olika överträdelsernas allvar.
            </seg>
            <seg xml:id="i-4dd3d8f6de9cc9be-0">
              Kent Persson har anfört att de som redan betalat miljösanktionsavgift
              enligt de gällande bestämmelserna inte kommer att få ta del av
              de sänkta avgifterna, medan de som underlåtit att registrera sig
              och därmed sluppit avgift kommer att få betala enligt de nya avgifterna.
            </seg>
            <seg xml:id="i-7dadf53e99698c83-0">
              Jag kan ha förståelse för att det för den som redan betalat miljösanktionsavgift
              eller som ådömts ett straff kan te sig orättvist när en lindring
              av gällande bestämmelser genomförs. I det sammanhanget vill jag
              dock peka på de grundläggande principer som gäller i straffrättsliga
              sammanhang. Enligt dessa ska straff bestämmas efter den lag som
              gällde när en gärning begicks med det undantaget att om annan
              lag gäller till följd av en lagändring som skett innan dom meddelas
              ska den nya lagen tillämpas om den leder till ett lindrigare straff.
              Om väl en dom har meddelats och blivit gällande har tillkomsten
              av en lagändring dock ingen betydelse. Någon ändring av domen
              kan därför inte ske av den anledningen att den nya lagen skulle
              ha lett till lindrigare straff.
            </seg>
            <seg xml:id="i-4a2c46056277b917-0">
              Kent Persson har vidare förordat ett slags amnesti för företag
              som registrerar sig och kommer in med uppgifter inom viss tid.
              De föreslagna regeländringarna innebär sänkta miljösanktionsavgifter.
              Av allmänna principer följer att de ska tillämpas även när äldre
              överträdelser prövas. Den nya straffbestämmelsen avseende anmälningsskyldigheten
              tillämpas enbart på överträdelser som begåtts efter det att bestämmelsen
              träder i kraft. Bestämmelsen bör inte träda i kraft snabbare än
              att producenterna får rimlig tid att informera sig om förändringen.
              Det blir därmed möjligt att anmäla sig till registret innan straffbestämmelsen
              börjar gälla.
            </seg>
            <seg xml:id="i-bfce5706a435d3a8-0">
              Som jag tidigare sagt är jag i högsta grad medveten om den situation
              som uppstått när det gäller miljösanktionsavgifterna kopplade
              till producentansvaret för elektriska och elektroniska produkter.
              Det är därför vi har tagit fram ett förslag till ändrade sanktioner
              och skickat ut det till remissbehandling.
            </seg>
          </u>
          <note type="speaker" xml:id="i-ef3408d3c1e7968b-0">
            Anf. 16 KENT PERSSON (v):
          </note>
          <u who="kent_persson_3230c6" xml:id="i-af5bff0c4252653f-0">
            <seg xml:id="i-31e51cc212289706-0">
              Herr talman! Tack miljöminister Andreas Carlgren för svaret!
              Det har hänt lite grann sedan min förra interpellation, och detta
              är en uppföljning av den. Det nya förslaget till regler och avgifter
              som eventuellt kommer att gälla är mer anpassat efter företagens
              storlek, och att få till stånd en sådan ändring var en del av
              syftet med min tidigare interpellation.
            </seg>
            <seg xml:id="i-e96f68f43970dda4-0">
              Jag är dock inte helt nöjd med svaret. Jag menar att de företag
              som har anmält sig till registret inte kommer att omfattas av
              de nya reglerna, utan de som har försökt göra rätt för sig kommer
              fortsättningsvis att omfattas av det gamla regelsystemet. Det
              är inte rimligt med tanke på hur informationen till berörda företag
              har gått till. Jag vill gärna belysa detta med ett exempel taget
              ur verkligheten.
            </seg>
            <seg xml:id="i-fd1938e21295f2c9-0">
              Jag har varit i kontakt med ett företag från södra Sverige som
              håller på med undersökningar miljöresearch som man kallar det.
              Man har också upptäckt det nya registret som man skulle anmäla
              sig till.
            </seg>
            <seg xml:id="i-47b197b640b6c7a8-0">
              På företaget skickade de genast, noggranna som de var, in en
              anmälan till Naturvårdsverket som skrev och tackade för att de
              hade anmält sig. Efter några dagar fick de ett brev från Naturvårdsverket
              med en miljösanktionsavgift på 120 000 kronor detta på grund av
              att de hade försökt göra rätt för sig. Det här är ett problem.
            </seg>
            <seg xml:id="i-e7f11384457494be-0">
              Det är inte så att det här företaget är ensamt, utan ca 150 företag
              har åkt på en miljösanktionsavgift på grund av att de har anmält
              sig för sent till registret. 30 företag har överklagat, och dom
              har också fallit i några av fallen.
            </seg>
            <seg xml:id="i-b125e0fe5a2235f6-0">
              Jag är medveten om att information är svårt, och det vet vi alla
              som håller på med politik. Och visst finns det ett ansvar också
              för företag att hålla sig informerade om vad som händer inom respektive
              bransch.
            </seg>
            <seg xml:id="i-ae25a5a3bd128acd-0">
              Inför införandet av miljösanktionsavgifterna höll Naturvårdsverket
              fyra informationsmöten, ett i Göteborg och tre i Helsingfors.
              Totalt ungefär 300 företag var med på mötena.
            </seg>
            <seg xml:id="i-6ef85d3f3aa41b41-0">
              När det gäller hur många inom den här branschen som kan omfattas
              är det ungefär 3 000 företag. Om man också tittar på vilka företag
              inom branschen som har anmält sig kan man se att 77 procent av
              Helsingforssföretagen har anmält sig till registret, 45 procent
              av företagen i Göteborg, 35 procent av företagen i Skåne och endast
              1520 procent i övriga Sverige. Då undrar jag: Kan det finnas ett
              samband mellan var och hur ofta Naturvårdsverket har informerat
              om det nya regelverket och det antal som har registrerat sig?
            </seg>
            <seg xml:id="i-b865abded0c236b4-0">
              I svaret på min interpellation läser jag att förordningen om
              miljösanktionsavgifter inte har ändrats. Den gamla gäller med
              andra ord, trots svaret på min förra interpellation. Jag frågade:
              Vilka åtgärder avser miljöministern att vidta för att hitta rimliga
              miljösanktionsavgifter för småföretag? Jag fick svaret: Jag har
              särskilt blivit uppmärksammad på att information om reglerna kring
              producentansvaret för elektriska och elektroniska produkter inte
              har nått alla dem som omfattas av bestämmelserna och att läget
              i det närmaste kan beskrivas som kontraproduktivt det vill säga
              de som inte lämnar in sina uppgifter i rätt tid avhåller sig nu
              helt från att lämna uppgifter eftersom de då kommer att drabbas
              av en hög miljösanktionsavgift.
            </seg>
          </u>
          <note type="speaker" xml:id="i-01bd1afc6ebf9668-0">
            Anf. 17 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-9">
            <seg xml:id="i-1060aae4cc9a290c-0">
              Herr talman! För det första är det viktigt att fråga sig varför
              de här bestämmelserna finns över huvud taget. Det lite enkla svaret
              är naturligtvis att de infördes av den förra regeringen. Kent
              Persson hade då alldeles utmärkta möjligheter, eftersom han företrädde
              ett samarbetsparti, att engagera sig så mycket i frågan som han
              numera gör och försöka påverka reglerna innan de infördes. Men
              det var inte Kent Perssons arbetsmetod. Arbetsmetoden är i stället
              att komma springande efteråt och säga att det här blev fel och
              dessutom låta som att det är den nuvarande regeringens fel.
            </seg>
            <seg xml:id="i-275737f12338469d-0">
              För det andra kan man konstatera att det trots allt bygger på
              en mycket viktig princip, nämligen producentansvaret. Anledningen
              är att om du importerar produkter som i sig skulle kunna innebära
              en miljöfara om de sprids i naturen, ska du anmäla till Naturvårdsverket
              dels att du finns som företag, dels lämna uppgifter om vad det
              är för produkter du säljer och vilket insamlingssystem som du
              sedan kommer att använda för att kunna ta tillbaka avfallet och
              se till att det inte skadar miljön. Avfallet ska på det sättet
              kunna tas om hand.
            </seg>
            <seg xml:id="i-fdfd9a8283c20f95-0">
              Syftet med hela producentansvaret är självklart också att uppmuntra
              företagen att själva engagera sig i att skapa miljövänliga produkter.
              Tycker Kent Persson att det i grunden är en bra ordning att vi
              har regler som följer den principen? Jag tycker det.
            </seg>
            <seg xml:id="i-84a936d28bed5538-0">
              Den andra delen är att den som inte har anmält sig kommer med
              de nya regler som nu kommer att gälla att kunna bli straffad för
              det. Men vi inför dessa regler på ett så klokt sätt att den som
              hittills har missat att anmäla sig nu har ett gyllene tillfälle
              att göra det utan att behöva bli straffad. Därför uppmanar och
              uppmuntrar jag berörda företag att ta den chansen. När vi lämnar
              ett tidigare, som jag tycker, inte bra utformat system som den
              tidigare regeringen bär ansvar för och går över till ett nytt
              system som jag föreslår ska gälla, ta då chansen att anmäla er.
              Det innebär att ni inte behöver ta det straffansvaret.
            </seg>
            <seg xml:id="i-e772da22140ffbdb-0">
              Den tredje delen är att när du väl sålt produkterna ska du året
              därpå anmäla att du har sålt dem. Också där får du då en enhetlig
              ganska låg avgift. Den har varit, det är rätt, mycket högre i
              det system som hittills har gällt och i dag fortfarande gäller.
              Det beror på att branschen själv önskade en sådan hög avgift.
              Det tycker jag också att man kan säga till den förra regeringens
              försvar. Den gjorde visserligen en felbedömning, men den gjorde
              det grundat på branschens egen felbedömning.
            </seg>
            <seg xml:id="i-f3862c0003f5a97f-0">
              När det till sist gäller informationen står det nu klart och
              tydligt i den promemoria med nytt förslag som skickas ut att Naturvårdsverket
              förutsätts intensifiera sin information. Jag tror att vi på det
              sätt som vi nu har hanterat frågan har sett till att ge bra möjligheter
              för företagen att både ta till sig informationen och rätta till
              de misstag de eventuellt har gjort. Vi minimerar risken att bli
              straffad för detta samtidigt som vi ser till att informationen
              ökar i fortsättningen. Det tycker jag är ett konstruktivt och
              bra sätt att hantera en situation som varit problematisk för företagen.
              Det rättar vi nu till.
            </seg>
          </u>
          <note type="speaker" xml:id="i-9b5da2cfecd8ab23-0">
            Anf. 18 KENT PERSSON (v):
          </note>
          <u who="kent_persson_3230c6" xml:id="i-af5bff0c4252653f-1">
            <seg xml:id="i-88d6b7da910af84a-0">
              Herr talman! Den här debatten tenderar att bli en debatt om huruvida
              det här förslaget är bra eller inte. Jag delar uppfattningen att
              det är bra. Det har jag sagt tidigare och jag behöver inte upprepa
              det.
            </seg>
            <seg xml:id="i-a33cc0ad5cd87e96-0">
              Jag tycker också att de förslag som nu ligger till nya bestämmelser
              är ett steg i rätt riktning. Det är inte det som jag hakar upp
              mig på, utan det jag diskuterar är de företag som har råkat illa
              ut. Jag vill se en möjlighet för dem till någon form av amnesti,
              så att de har möjligheter att konkurrera på samma villkor som
              andra.
            </seg>
            <seg xml:id="i-12f05485503e08d3-0">
              Vi behöver inte diskutera det som vi är överens om, utan det
              handlar om de företag som har försökt att göra rätt för sig men
              som har råkat illa ut av olika orsaker. Informationen har varit
              bristfällig, som ni också medger, vilket ni nu rättar till. Hade
              jag kunnat påverka det här under förra mandatperioden jag satt
              ju inte i riksdagen då hade jag givetvis försökt engagera mig
              i frågan.
            </seg>
            <seg xml:id="i-553bd4581b56cd86-0">
              Min fråga är: Kan ni tänka er att jobba för någon form av amnesti
              för de företag som har råkat illa ut? Regeringsformen medger faktiskt
              det. Jag vill då citera det som står i 11 kap. 13 § regeringsformen:
              Regeringen får genom nåd eftergiva eller mildra brottspåföljd
              eller annan sådan rättsverkan av brott samt eftergiva eller mildra
              annat liknande av myndighet beslutat ingrepp avseende enskild
              person eller egendom. I förklaringen till det hela står följande:
              Nåd förutsätter inte någon ansökan från den dömde eller annan.
              Nåd kan liksom förut beviljas både i ett enskilt fall och kollektivt.
              I det senare fallet talar man om amnesti.
            </seg>
            <seg xml:id="i-3e1d13602e1f643d-0">
              Det finns alltså redan nu en möjlighet för regeringen att göra
              det här undantaget för de företag som råkat illa ut. Ta den chansen
              nu! Då får vi det här ur världen och kan fortsätta att jobba utifrån
              det register och det producentansvar som är så viktigt i det fortsatta
              klimatarbetet.
            </seg>
          </u>
          <note type="speaker" xml:id="i-22b8779fa7b2bd91-0">
            Anf. 19 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-10">
            <seg xml:id="i-0b03c01a03a8c8d0-0">
              Herr talman! Först vill jag säga att jag tycker att det är bra
              att Kent Persson säger att det är ett steg i rätt riktning. Han
              säger till och med egentligen att förslaget är bra, även om det
              inte hördes alldeles tydligt.
            </seg>
            <seg xml:id="i-b1b3fdb7d4ee478b-0">
              Dessutom var det små möjligheter att påverka förslaget från Kent
              Perssons sida när han inte satt i riksdagen. Det kan jag gärna
              hålla med om. Däremot kunde naturligtvis hans parti göra det.
            </seg>
            <seg xml:id="i-a643fc2f2b197a6a-0">
              Det viktiga som vi nu gör är att rätta till det misstag som gjordes
              tidigare. Vi ser till att det blir rimliga och rättvisa villkor
              i fortsättningen. Då är naturligtvis frågan: Vad kan man göra
              för dem som har kommit i kläm under tiden?
            </seg>
            <seg xml:id="i-3326a846a65bd124-0">
              För dem som redan har ådömts ett straff, som redan har blivit
              utpekade för att ha gjort fel, gäller principerna om vanlig lagtillämpning,
              det vill säga att man får följa de lagar som gällde när misstaget
              begicks. Det är den allmänna rättsregel som gäller i Sverige,
              och den gäller också i det här fallet. Jag kan ta ansvar för att
              rätta till reglerna framöver. Jag kan inte klara att ta ansvar
              också för de misstag som har begåtts tidigare på grund av att
              reglerna då inte var helt bra.
            </seg>
            <seg xml:id="i-720a57633c841f7d-0">
              Sedan frågar Kent Persson om vi skulle kunna ha en amnesti för
              företag som registrerar sig och kommer in med uppgifter inom en
              viss tid. Där menar jag att precis det förslag som vi nu lägger
              fram ger bra möjligheter för företagen, därför att de föreslagna
              regeländringarna när det gäller miljösanktionsavgifterna ska tillämpas
              också när äldre överträdelser prövas. Det står i interpellationssvaret.
            </seg>
            <seg xml:id="i-8481a83f671f26ad-0">
              Den andra delen gäller dem som har missat själva anmälningsskyldigheten.
              Där gäller också mitt besked. De nya miljösanktionsavgifterna
              börjar gälla den 1 juni, men den nya regeln om anmälningsskyldighet
              började gälla från årsskiftet. Man har i praktiken ett halvår
              på sig att rätta till sitt misstag och anmäla sig. Det är därför
              man nu har ett utmärkt tillfälle att rätta till detta. Det gäller
              att ta vara på det gyllene tillfället.
            </seg>
            <seg xml:id="i-e132c52a841c97a5-0">
              Det är bra om Kent Persson och alla andra som är engagerade i
              den här frågan ser till att sprida den informationen. Naturvårdsverket
              har också ett stort ansvar att göra det. Därmed tror jag att vi
              på ett bra sätt skapar just de möjligheter som Kent Persson frågar
              efter, utan att frångå de allmänna rättsprinciper som vi brukar
              tillämpa i Sverige.
            </seg>
          </u>
          <note type="speaker" xml:id="i-3874be0b13249bf9-0">
            Anf. 20 KENT PERSSON (v):
          </note>
          <u who="kent_persson_3230c6" xml:id="i-af5bff0c4252653f-2">
            <seg xml:id="i-51d7c251968a1bc6-0">
              Herr talman! Naturvårdsverket har enligt förvaltningsprincipen
              skyldighet att föra ut information till de berörda, i det här
              fallet till de här företagen.
            </seg>
            <seg xml:id="i-0eca5c7b544b9ecd-0">
              Jag har sagt tidigare att det förslag som nu är ute på remiss
              är ett steg i rätt riktning. Det ger också möjligheter för dem
              som inte har anmält sig att kunna komma in med en anmälan. Problemet
              är ju de som har anmält sig för sent på grund av att de inte har
              fått information i tid, de som har överklagat och där dom har
              fallit. De kommer inte att omfattas av det här, trots att de har
              försökt göra rätt.
            </seg>
            <seg xml:id="i-301050606bd5dfd7-0">
              Jag menar att regeringsformen ger regeringen en möjlighet att
              rätta till den här delen. Jag tycker också att miljöministern
              borde ta den chansen och fundera över om det inte är rimligt att
              även de som har försökt göra rätt för sig, som inte har fått rättelse,
              också omfattas av amnestin. Den möjligheten har ni. Gör det! I
              övrigt är vi ganska överens i den här frågan.
            </seg>
          </u>
          <note type="speaker" xml:id="i-43c88c0f6c471691-0">
            Anf. 21 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-11">
            <seg xml:id="i-02f0bc06dea3b388-0">
              Herr talman! Jag vill bara konstatera att vi nu rättar till reglerna
              framöver, och vi är överens om att det blir bra regler. Vi är
              också, vad jag förstår, överens om att det för den stora grupp
              som har missat att anmäla sig nu öppnas en möjlighet att göra
              det och att därmed omfattas av de nya, rimligare reglerna.
            </seg>
            <seg xml:id="i-0e49776b0b81a5cb-0">
              Sedan har vi frågan beträffande den klart mindre grupp som drabbas
              av de tidigare reglerna, som jag tycker inte var bra. I de fallen
              gäller den principen i Sverige att man döms efter den lag som
              gällde när brottet eller misstaget begicks. Det är en princip
              som vi kommer att tillämpa också i de här fallen. Det är viktigt
              för det allmänna rättsmedvetandet att på förhand veta vilka spelregler
              som gäller. Detta är de spelregler som brukar gälla i Sverige.
              De kommer att gälla också i de här fallen.
            </seg>
            <seg xml:id="i-ea8bd95ec70b437f-0">
              Vi har rättat till de stora misstagen. Det blir möjligheter för
              människor att rätta till gångna misstag. Det är så långt som vi
              kan gå.
            </seg>
          </u>
          <note xml:id="i-ccb9054187bf90d3-2">
            Överläggningen var härmed avslutad.
          </note>
          <note xml:id="i-d302238935b2ce5c-0">
            7 § Svar på interpellation 2007/08:459 om byggreglernas effekt
            på koldioxidutsläppen
          </note>
          <note type="speaker" xml:id="i-a3c1f071e69bbba1-0">
            Anf. 22 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-12">
            <seg xml:id="i-6256d0724d1f6928-0">
              Herr talman! Jan Lindholm har frågat statsrådet Mats Odell vilka
              åtgärder han avser att vidta för att komma till rätta med problem
              som fjärrvärmeföretagen anser att Boverkets byggregler skapar
              för möjligheten att nå de nationella klimatmålen. Arbetet inom
              regeringen är så fördelat att det är jag som ska svara på interpellationen.
            </seg>
            <seg xml:id="i-5cf1392b8be4da96-0">
              Boverket har i sitt arbete med att ta fram byggregler att ställa
              krav på nya byggnader men inte att värdera de olika energislag
              som kan användas för byggnadsuppvärmning och inte heller de distributionssätt
              som kan komma i fråga, till exempel värmekulvert eller elkabel.
            </seg>
            <seg xml:id="i-e0dae434010881fe-0">
              Enligt gällande bestämmelser ska byggnader vara utformade så
              att energianvändningen begränsas genom låga värmeförluster, lågt
              kylbehov, effektiv värme- och kylanvändning, effektiv elanvändning
              och med beaktande av en god inomhusmiljö. Dessa generella bestämmelser
              gäller vid uppförande av praktiskt taget alla typer av byggnader.
              För bostäder och lokaler anges att de ska vara utformade så att
              den specifika energianvändningen ska uppgå till högst ett visst
              antal kilowattimmar per kvadratmeter ytenhet. Syftet med en sådan
              utformning av byggreglerna är att undvika en styrning mot en specifik
              teknisk lösning.
            </seg>
            <seg xml:id="i-0fbb8e27e281f168-0">
              Samhällets krav på energieffektiva byggnader innebär även nya
              förutsättningar för energimarknadens leverantörer. Mångfalden
              av tekniska lösningar ökar i takt med allmänhetens intresse för
              klimat- och energifrågor. Vilken lösning som väljs är beroende
              av byggnadens förutsättningar och individens intresse och värderingar.
              För någon fastighetsägare är ett nytt så kallat lågenergihus,
              solfångarteknik eller vindkraft de mest intressanta. Andra föredrar
              fjärrvärme eller värmepump.
            </seg>
            <seg xml:id="i-775e0a0d539d0c3e-0">
              Regeringen beslutade nyligen om en förordningsändring som innebär
              att installationer för uppvärmning, kylning och ventilation ska
              ha särskilt goda egenskaper när det gäller hushållning med elenergi.
              Syftet är att ställa högre krav på energiegenskaper vid eluppvärmning.
              Vidare gäller att uppvärmningssystemen ska utformas så att man
              utan omfattande ändringar kan använda skilda energislag som är
              lämpliga från allmän energisynpunkt. Bestämmelserna gäller byggnadsarbeten
              som påbörjas efter den 1 januari 2010.
            </seg>
            <seg xml:id="i-34d401c846f6f171-0">
              För att stärka köparna av fjärrvärme överlämnade regeringen i
              februari 2008 en proposition om en fjärrvärmelag till riksdagen.
              Lagen innebär bland annat en skyldighet för fjärrvärmeföretag
              att förhandla med en enskild fjärrvärmekund om vissa avtalsvillkor.
              Om parterna inte kan komma överens på egen hand kan de ansöka
              om medling hos en fjärrvärmenämnd.
            </seg>
            <seg xml:id="i-35da88f06afc5783-0">
              Jan Lindholm berör också problematiken när en befintlig byggnad
              redan är ansluten till fjärrvärme och byter till värmepump. Jag
              är medveten om att vissa kommuner ser problem i detta, eftersom
              underlaget för fjärrvärmen minskar. Orsakerna till att byggnadsägare
              förfar på ett sådant sätt kan vara många. De kan dock inte, som
              framgått, hänföras till byggreglerna.
            </seg>
            <seg xml:id="i-1b7f74a6ec269399-0">
              Energieffektiviseringsutredningen har nyligen i sitt delbetänkande
              framhållit vikten av att arbeta strategiskt med styrmedel för
              energieffektivisering. Jag stöder en sådan allmän målsättning
              och också att man strävar efter att undvika suboptimeringar.
            </seg>
            <seg xml:id="i-8c62cc396d8f4eeb-0">
              Jag vill sammantaget betona att det övergripande målet är att
              minska klimatpåverkan. Att minska användning av fossila bränslen
              för uppvärmningsändamål i byggnader är en viktig del i detta när
              det gäller både befintliga och nya byggnader. Detta gäller givetvis
              också vid produktion av el, kraftvärme och fjärrvärme. Regeringen
              följer utvecklingen när det gäller påverkan på klimatet noga.
              Med hänvisning till min redovisning delar jag inte Jan Lindholms
              uppfattning att byggreglerna bidrar till att äventyra det nationella
              klimatmålet.
            </seg>
          </u>
          <note type="speaker" xml:id="i-dd6d6c0ef9c78cdd-0">
            Anf. 23 JAN LINDHOLM (mp):
          </note>
          <u who="jan_lindholm_ff5f4c" xml:id="i-eae07b504a30ab80-0">
            <seg xml:id="i-20bfd094aa89abca-0">
              Herr talman! Det är nu andra gången som jag riktar en fråga till
              den ansvariga bostadsministern på det bostadspolitiska området.
              Ordningen i regeringen tycks vara sådan att bostadsministern inte
              avser att debattera bostadspolitik med mig utan överlåter åt miljöministern
              att göra det, vilket jag tycker är lite konstigt.
            </seg>
            <seg xml:id="i-c5f3c50bed7ff3b7-0">
              Den 22 februari debatterade miljöministern min interpellation
              om ansvarsfrågor inom bostadssektorn. Jag ställde då frågan om
              ansvaret både när det gällde egendomsskador och personskador som
              är relaterade till försummelse i byggprocessen. Jag frågade även
              om behov av ökade kunskaper om byggprocessen, men jag tyckte inte
              att jag, när jag nu tittar i protokollet, fick några riktiga svar
              på den frågan.
            </seg>
            <seg xml:id="i-6c903dd2887ed22b-0">
              Men jag noterade att ministern den gången var lite irriterad
              över att jag inte lyssnade på vad ministern sade utan höll mig
              för mycket till mina i förväg skrivna manus. Men för åhörarna
              vill jag bara säga att vi ledamöter får ministerns svar strax
              efter lunch dagen före debatt. Eftersom vi har så kort tid som
              fyra plus fyra plus två minuter och ska försöka använda dem så
              effektivt som möjligt är min förklaring, herr talman, att jag
              därför försöker hålla mig till mina anteckningar.
            </seg>
            <seg xml:id="i-67716a9219ee23ce-0">
              Det svar som ministern lämnade denna gång på min fråga är lite
              märkligt. Ministern avslutar med att säga: Med hänvisning till
              min redovisning delar jag inte Jan Lindholms uppfattning att byggreglerna
              bidrar till att äventyra det nationella klimatmålet.
            </seg>
            <seg xml:id="i-6509aed7e3e2dc01-0">
              Ändå kan man i ministerns svar läsa om en hel del åtgärder som
              regeringen har gjort, vilket är bra, just för att hantera denna
              problematik. Det är inte, herr talman, så att detta bara är min
              eller någon mindre grupps uppfattning. Slår man upp vilken facktidning
              som helst som tar upp frågor inom bygg- och energiområdet kan
              man läsa om denna problematik. Byggföretagen är ense om att detta
              är ett problem som måste hanteras. Fastighetsägarna, energibolagen
              och kommunerna ser problemet. Också forskarna är mycket intresserade
              och debatterar hur man kan hantera frågan. Alla som på något sätt
              berörs av problemet diskuterar hur man ska hantera det.
            </seg>
            <seg xml:id="i-4ca24b2f6b87cec8-0">
              Jag vet inte hur jag ska tolka ministerns svar, men slutsatsen
              är på något sätt att regeringen ändå tycks befinna sig på en annan
              planet än vi andra.
            </seg>
            <seg xml:id="i-9f5ea094d637bba8-0">
              Senast i går hade vi här i riksdagen i civilutskottets regi ett
              kunskapsseminarium med företrädare för byggbransch, forskning
              och så vidare. De var rörande överens om att detta är en viktig
              fråga när det gäller att nå klimatmålet och att samtidigt sänka
              energianvändningen i våra bostäder eftersom det finns teknik som
              krockar.
            </seg>
            <seg xml:id="i-bce3a1a7140c35fc-0">
              Jag hoppas, herr talman, att regeringen inte bara tycker att
              detta är problematiskt utan tar det på allvar. På något sätt kan
              det ur mitt perspektiv kännas lite meningslöst att ha denna debatt
              om regeringen inte ser problemet. Men jag hoppas att det inte
              är så att avslutningen är avgörande utan att man ska se de saker
              som redovisas som att regeringen ändå uppfattar att problemet
              finns.
            </seg>
            <seg xml:id="i-9e4a3d24eda158af-0">
              Jag tänkte försöka ställa en fråga till ministern för att få
              någon sorts diskussion. Eftersom vi ändå vet att det är så att
              när man använder eluppvärmning i stället för till exempel biobaserad
              fjärrvärme ökar klimatpåverkan ungefär två och en halv gång. Är
              det så att regeringen inte ser det som ett problem att koldioxidutsläppen
              ökar två och en halv gång om man gör ett sådant byte? Är det ointressant?
            </seg>
          </u>
          <note type="speaker" xml:id="i-c4976bc4ed0a5660-0">
            Anf. 24 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-13">
            <seg xml:id="i-077e797ca7509209-0">
              Herr talman! Det är bra att Jan Lindholm och jag är överens om
              att flera bra åtgärder har gjorts av regeringen för att rätta
              till de problem som han pekar på.
            </seg>
            <seg xml:id="i-4cf55079664b9bc3-0">
              Jag vill apropå vem som svarar säga att jag tycker att det är
              bra att miljöfrågorna spelar så stor roll för byggandet och för
              bostadspolitiken att ansvar också ligger på miljöministern.
            </seg>
            <seg xml:id="i-217bd27f6f10cb55-0">
              Frågan om elanvändningen måste breddas. En av de förändringar
              vi gör är att när det gäller den energi som levereras till byggnaden
              kommer reglerna att gynna också solfångare och solceller. Det
              kan också innebära elproduktion, till exempel från solceller.
              Det gagnar självklart klimatet. Det är för enkelt att säga att
              det är elen i sig som förstör klimatet. Frågan är hur elen är
              producerad. Produceras den med solceller eller vindkraft, som
              vi nu också kommer att främja kraftigt, ger det en helt annan
              bild. Används den dessutom effektivt, vilket kraven innebär, ger
              det också stora möjligheter att klara klimatet.
            </seg>
            <seg xml:id="i-bb59dde0659432a3-0">
              Frågan är om just byggreglerna är problemet för fjärrvärmen.
              Jag har i svaret ifrågasatt det. Jag är självklart beredd att
              lyssna på fakta som säger att detta inte stämmer. Då ska vi rätta
              till det. Men med den information jag har i dag finns det en rad
              andra saker som påverkar konsumenternas val, inte minst priset.
              Då finns det större skäl att diskutera om spelreglerna för de
              ekonomiska villkoren är riktiga för att se till att få största
              möjliga klimatförbättring.
            </seg>
            <seg xml:id="i-618ec3793b95b964-0">
              Det är självklart att hela regeringens politik är inriktad på
              att minska koldioxidutsläppen. Vår erfarenhet är att det framför
              allt är priset som är avgörande. Det är därför det är viktigt
              med den koldioxidbeskattning Sverige har, och jag säger mig gång
              på gång att det är klokt att räkna med att den kommer att fortsätta
              öka. Det kommer naturligtvis också att påverka de förhållanden
              som Jan Lindholm tar upp.
            </seg>
          </u>
          <note type="speaker" xml:id="i-9aa412ade059703c-0">
            Anf. 25 JAN LINDHOLM (mp):
          </note>
          <u who="jan_lindholm_ff5f4c" xml:id="i-eae07b504a30ab80-1">
            <seg xml:id="i-e6b718064b53c742-0">
              Herr talman! Jag är glad att ministern upprepar att det övergripande
              målet att klara klimatutmaningen och reducera koldioxidutsläppen
              gäller.
            </seg>
            <seg xml:id="i-d36b6ccc386d8a6a-0">
              I alla diskussioner måste vi utgå från att regeringen menar allvar,
              även om det kan vara svårt att tro eftersom vi har partier i regeringen
              som före valet röstade emot i princip alla förslag om ekonomiska
              styrmedel som hade dessa ambitioner.
            </seg>
            <seg xml:id="i-b78680e9f667ec5f-0">
              Det är jättebra att ni har vaknat upp. Det ska ni ha beröm för.
              Men det blir lite knepigt när vi har diskussioner ute i landet
              med lokala företrädare för allianspartierna som fortfarande säger
              att de kämpar för sänkt koldioxidskatt när nu regeringen inte
              gör det. Det ger ett diffust intryck. Men jag hoppas att ni jobbar
              på att få denna medvetenhet att genomsyra alla era partiorganisationer
              så att vi slipper föra pseudokamper ute i landet där populistiska
              företrädare för era partier fortfarande hävdar att bensinupprorets
              krav är korrekta och så vidare. Det är lite knepigt.
            </seg>
            <seg xml:id="i-54cb67b311fb54ce-0">
              Visst är det så att det finns andra argument som är avgörande
              för hur den enskilde bostadskonsumenten gör sitt val. Det är självklart.
              När man står inför en situation med nybyggnad av hus gör man naturligtvis
              en mycket noggrann övervägning av vilka investeringskostnader
              man har råd med.
            </seg>
            <seg xml:id="i-0d644c180e876e7f-0">
              Tyvärr är det så att vi i Sverige är rätt så dåliga att räkna
              på en livscykelkalkyl. Det är en fråga som byggbolagen hela tiden
              reser. Vi skulle vilja ha förutsättningar. Om man ska gå på bostadsfinansieringssidan
              har regeringen gjort det svårare för företagen att få en bra finansiering
              för att göra de tyngre investeringar som man skulle behöva göra
              för att på sikt få ned kostnaderna och framför allt koldioxidutsläppen.
            </seg>
            <seg xml:id="i-624bd825b72d8847-0">
              Ska man bygga långsiktigt hållbart innebär det en tyngre investering
              i början. Det är många pusselbitar som hänger ihop, men detta
              är ett problem. Jag hoppas att regeringen kommer med något förslag
              på det bostadspolitiska området som gör att vi kan få förutsättningar
              inte bara när det gäller bostäder utan byggnation över huvud taget
              som gör att aktörerna har möjlighet att göra större investeringar
              initialt för att på det sättet få en bättre teknisk lösning. Alla
              är överens om att det krävs robusta konstruktioner från början.
              Det blir aldrig bra att lappa och laga på sådant som från början
              är gjort med snäva ekonomiska marginaler.
            </seg>
            <seg xml:id="i-f82953963abc176c-0">
              Ministern säger att el i sig inte är ett problem. Visst kan den
              enskilde fastighetsägaren i likhet med många av oss gröna köpa
              andelar i vindkraftverk och känna sig trygg med att bara använda
              vindkraftsel. Men vindenergin är fortfarande liten i Sverige,
              och vi har en elmarknad som är europeisk och inte svensk.
            </seg>
            <seg xml:id="i-a18a098917c025fc-0">
              När de nybyggda husen med bra isolering och låga energibehov
              behöver energitillskott på det billigaste och enklaste sättet
              som är lätt att lösa med direktverkande el är det el på marginalen
              man använder. Det är ett problem som vi inte riktigt vet hur vi
              ska komma till rätta med.
            </seg>
          </u>
          <note type="speaker" xml:id="i-525fe5801a98e7a6-0">
            Anf. 26 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-14">
            <seg xml:id="i-38ec013ecac73d8d-0">
              Herr talman! Jag konstaterar att vi har bestämmelser som styr
              mot energieffektivisering i alla nya byggnader och mot energieffektivisering
              av alla energislag. Vi har regler som till och med innebär ännu
              större krav när det gäller installationer av elenergi just för
              att få en bättre hushållning med elenergi.
            </seg>
            <seg xml:id="i-00c73791bd990b0e-0">
              Jag håller med Jan Lindholm. Min bild är också att vi måste beakta
              varifrån den sist tillkomna elenergin kommer. Det spelar roll
              att vi är med på den europeiska elmarknaden. Det ska vi också
              tänka in när det gäller det svenska energisystemet. Jag välkomnar
              att det numera också är Miljöpartiets syn. Det är det som bekräftar
              att vi inte bara kan ha nationella åtgärder för att rätta till
              miljöproblemen på energimarknaden.
            </seg>
            <seg xml:id="i-90699ad94b52543f-0">
              Det betyder också att Sverige ska ha mycket höga ambitioner när
              det gäller att öka andelen förnybar energi, inte minst när det
              gäller att skapa det som vi kallar ett tredje ben för elförsörjningen,
              det vill säga en mycket kraftig utbyggnad av vindkraft det är
              satsningen nu och en klart ökande andel kraft från bioenergi.
            </seg>
            <seg xml:id="i-5b8597a279c8cdf9-0">
              Jag uppfattar att Jan Lindholm inte säger emot när jag säger
              att det underlag som jag hittills har inte pekar på att det framför
              allt är byggreglerna som är problemet för fjärrvärme. Det är en
              rad faktorer som spelar in, inte minst priset.
            </seg>
            <seg xml:id="i-21e3d0f2ee5c471d-0">
              Jan Lindholm hamnade lite väl långt från interpellationens ämne
              med den långa utvikningen om bensinskatter och bensinuppror. Jag
              representerar det parti som före något annat parti i denna riksdag
              ville ha skatt som styr rätt för miljö och klimat så det är klart
              att jag tycker att det är mycket bra att den regering som jag
              sitter i och är miljöminister i lägger det hittills mest klimatstyrande
              skattepaketet.
            </seg>
            <seg xml:id="i-73938c4c76846eaa-0">
              Med det konstaterat vill jag säga att om jag får ny information
              när det gäller byggreglerna som pekar på att de faktiskt är ett
              verkligt, reellt och stort problem för fjärrvärmen ska jag naturligtvis
              ta det i beaktande eftersom vi hela tiden vill styra mot bästa
              möjliga energisystem för klimatets skull. Vi måste minimera koldioxidutsläppen.
              Där ska Sverige gå före andra länder. Det gäller också fjärrvärme
              och elförsörjning.
            </seg>
          </u>
          <note type="speaker" xml:id="i-08a7bcdc4d72deb3-0">
            Anf. 27 JAN LINDHOLM (mp):
          </note>
          <u who="jan_lindholm_ff5f4c" xml:id="i-eae07b504a30ab80-2">
            <seg xml:id="i-04b56f72cdf88f12-0">
              Herr talman! Jag vet inte riktigt hur man ska tolka det som ministern
              säger. Jag antar att det var någon form av gliring när det gäller
              Miljöpartiets inställning i EU-frågan. Att vi lever i en gemensam
              europeisk elmarknad har ju ingenting med EU att göra. Det är ju
              en rent teknisk fråga.
            </seg>
            <seg xml:id="i-b1ec49edb578d10a-0">
              Jag kan nog säga att långt innan man byggde de kablar som i dag
              ansluter Sverige till kontinenten var Miljöpartiet mycket väl
              medvetet om hur det påverkar marknaden. Att vi motsatte oss de
              kabelanslutningarna hade ju rent miljömässiga skäl när det gäller
              marinbiologi och sådant. Att det får de effekter det har när det
              gäller elhandel är nog ingen okunnig om.
            </seg>
            <seg xml:id="i-8779e01a19b96dcc-0">
              Vi har ju en gräns mellan den södra och den norra delen av landet.
              De byggregler vi har i dag innebär att vid nybyggnation får inte
              energiförbrukningen per kvadratmeter och år överskrida 130 kilowattimmar
              i den norra delen av landet och i den södra delen är gränsen 110
              kilowattimmar per kvadratmeter och år. Det är regler som man klarar
              ganska bra i dag. Det är inte några stora svårigheter för byggindustrin
              att klara det.
            </seg>
            <seg xml:id="i-b1a4ee05afba1ca1-0">
              I de lägen där man har stora energibehov under korta tider av
              året det är ju i första hand i Norrlands inland är det mycket
              billigare för den som investerar och bygger ett hus att klara
              det med billig elvärme än att använda en tyngre investering.
            </seg>
            <seg xml:id="i-ad28ea20d0df0b47-0">
              Jag tycker att ministern ska titta på om det inte finns möjlighet
              att ge byggföretagen möjlighet att initialt göra en större investering
              för att slippa det problemet.
            </seg>
          </u>
          <note type="speaker" xml:id="i-ace23a7e1956ace2-0">
            Anf. 28 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-15">
            <seg xml:id="i-3848604cb97a37f5-0">
              Herr talman! Det tycks som om Jan Lindholm bekräftar det jag
              har sagt, att det snarare handlar om priset.
            </seg>
            <seg xml:id="i-80a41c6df206548e-0">
              Det är naturligtvis viktigt att utforma byggreglerna så att de
              är optimala ur klimatsynpunkt och så att de inte onödigt ökar
              de samhälleliga kostnaderna för att klara energisystemet.
            </seg>
            <seg xml:id="i-9697dbca5c743a57-0">
              Sammanfattningsvis konstaterar jag att andelen förnybar el kommer
              att öka kraftigt i Sverige. Det kommer att gagna klimatet. Vi
              har byggregler som innebär att vi styr mot energieffektivisering.
              Sverige har fortfarande en stor potential att ta vara på till
              klimatets fördel. Vi ställer särskilt höga krav när det gäller
              användningen av elvärme. Det är riktigt; det ska vi fortsätta
              att göra.
            </seg>
            <seg xml:id="i-ced70153dab3752d-0">
              Jag är självklart beredd att tillsammans med näringsministern
              och regeringen se vad vi i övrigt kan göra för att se till att
              energisystemet som helhet bäst gagnar klimatet. Det kan också
              inkludera vilka ekonomiska spelregler som ska styra konsumenternas
              val på energimarknaden så länge som de samhällsekonomiska kostnaderna
              är rimliga.
            </seg>
            <seg xml:id="i-776b242ea379367b-0">
              Till sist kan jag konstatera att det vi nu har diskuterat visar
              att vi låter klimathänsynen styra våra vägval. Det var ju också
              det som var syftet med interpellationen.
            </seg>
          </u>
          <note xml:id="i-ccb9054187bf90d3-3">
            Överläggningen var härmed avslutad.
          </note>
          <note xml:id="i-9da56a691aa1d922-0">
            8 § Svar på interpellation 2007/08:581 om luftföroreningarna
            och hot mot folkhälsan
          </note>
          <note type="speaker" xml:id="i-d258b3d67926317d-0">
            Anf. 29 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-16">
            <seg xml:id="i-3e2abe86081951e8-0">
              Herr talman! Monica Green har frågat mig om jag är beredd att
              initiera diskussion och överväganden om sambandet mellan luftföroreningar
              i våra städer och tätorter och folkhälsan samt om jag kommer att
              ta initiativ till åtgärder som kan minska sjukdomar och dödsfall
              som är orsakade av luftföroreningar.
            </seg>
            <seg xml:id="i-335d574bd3032fa8-0">
              Kommunerna har enligt förordningen (2001:527) om miljökvalitetsnormer
              för utomhusluft ansvaret för övervakningen av halterna av luftföroreningar.
              Om en miljökvalitetsnorm kan antas komma att överskridas ska kommunen
              underrätta Naturvårdsverket. Om verket finner att ett åtgärdsprogram
              behövs ska det i en rapport till regeringen föreslå att ett förslag
              till åtgärdsprogram upprättas. I dagsläget är det praxis att åtgärdsprogram
              utarbetas och fastställs av länsstyrelserna. De brukar förankra
              förslagen brett genom att en rad intressenter deltar i arbetet.
              De viktigaste åtgärdsförslagen brukar gälla transportsektorn eftersom
              vägtrafiken med få undantag är den viktigaste källan till de utsläpp
              som påverkar luftkvaliteten lokalt.
            </seg>
            <seg xml:id="i-580f008169540f63-0">
              Den lokala trafikens betydelse gör att de åtgärder som är mest
              effektiva på några års sikt vanligen är de som beslutas lokalt
              eller regionalt. I några fall krävs statliga insatser. Till exempel
              krävs det statliga beslut för att minska barmarkskörningen med
              dubbdäck och därmed halterna av beläggningspartiklar. Vägverket
              gick därför förra året igenom den befintliga kunskapen inom området
              och lämnade en redovisning till regeringen. Regeringen avser att
              arbeta vidare med frågan om hur dubbdäcksanvändningen kan minska
              utan att säkerheten äventyras.
            </seg>
            <seg xml:id="i-58281211da7080a2-0">
              Flera åtgärdsprogram behandlar en fråga som Monica Green tar
              upp i sin interpellation: Om korta bilresor ersätts med cykelresor
              kan utsläppen minska samtidigt som den ökade motionen bidrar till
              ett förbättrat hälsoläge. I Helsingforss- och Göteborgsregionerna
              samt i Jönköping har det genomförts projekt med detta syfte. Om
              ett par dagar startar det regionala projektet Hållbar Mobilitet
              Skåne kampanjen Skånetrampar med syftet att få människor att i
              ökad utsträckning cykla till arbetet och på fritiden. Lyckas sådana
              projekt är det bra om de sprids till andra delar av landet. Staten
              kan bidra till att göra cykeltrafiken attraktivare, bland annat
              genom att skapa förutsättningar för ökad säkerhet och framkomlighet.
              I den kommande infrastrukturpropositionen avser regeringen därför
              att behandla frågor med anknytning till cykeltrafik.
            </seg>
            <seg xml:id="i-579f6f62d72fc57a-0">
              När det gäller den andra fråga som Monica Green nämner, om åtgärder
              som kan minska sjukdomar och dödsfall som är orsakade av luftföroreningar,
              har regeringen nyligen tagit emot Miljömålsrådets fördjupade utvärdering
              av miljömålssystemet. I denna ingår förslag som kan bidra till
              att miljökvalitetsmålet Frisk luft uppnås. Rådets rapport remissbehandlas
              för närvarande. Rapporten blir det viktigaste underlaget till
              regeringens kommande översyn av miljömålssystemet.
            </seg>
            <seg xml:id="i-4c2ad19a690a874f-0">
              Därutöver fortsätter regeringen sitt arbete för renare luft på
              andra plan. En viktig arena är EU:s arbete med att utveckla skärpta
              avgaskrav för bilar och arbetsmaskiner. I det fallet får åtgärdsförslagen
              genomslag först på lång sikt. Europaparlamentet och ministerrådet
              kommer dessutom att under det närmaste året arbeta med kommissionens
              förslag till ett nytt IPPC-direktiv och ett nytt takdirektiv.
              De gäller begränsning av utsläppen från större anläggningar respektive
              nationella utsläppstak för miljö- och hälsofarliga luftföroreningar.
              Regeringen prioriterar frågorna högt.
            </seg>
            <seg xml:id="i-8f7d3f64db5a83f5-0">
              Mot den bakgrunden kan jag konstatera att de insatser som Monica
              Green efterlyser i stort sett redan pågår.
            </seg>
          </u>
          <note type="speaker" xml:id="i-9b9e0e69e040529f-0">
            Anf. 30 MONICA GREEN (s):
          </note>
          <u who="monica_green_30ca1b" xml:id="i-8fd78d110fc0088a-0">
            <seg xml:id="i-844352be207d9719-0">
              Herr talman! Jag tackar ministern så mycket för svaret. Jag har
              lyft upp den här frågan bara för att det är många som har påpekat
              detta. Klimatet är naturligtvis jätteviktigt, att vi vidtar omedelbara
              åtgärder för att komma till rätta med klimatförändringarna. Men
              det finns ju fler saker som påverkar vår hälsa och som också påverkar
              hur många som dör i samband med miljöföroreningar redan nu. Därför
              är det viktigt att kunna klara av att hålla många bollar i luften,
              att både diskutera klimatåtgärder, och vad som ska göras för att
              klara av den stora fara som det innebär med växthuseffekten om
              ett antal år, och se till att vi vidtar åtgärder där vi får ned
              emissioner och andra utsläpp redan nu. Det är många som har påpekat
              det för mig; att klimatfrågan visst är jätteviktig, men vi måste
              också klara av att diskutera fler saker.
            </seg>
            <seg xml:id="i-534a2838bb1d543c-0">
              Miljöministern pratar ju ofta om hur bra det har blivit sedan
              den borgerliga regeringen tog över. Jag är väl inte riktigt beredd
              att hålla med om det. Hittills har det ju varit så att miljöministern
              åker runt till olika ställen, Bali, Kina och andra ställen, och
              åker hem och är jättenöjd. Men egentligen är det bara omflyttande
              av medel. Hittills har ni inte anslagit några nya medel. Dessutom
              säger ministern att allt redan är gjort. Han avslutar svaret med
              att säga: Jag kan konstatera att de insatser som Monica Green
              föreslår redan är på gång.
            </seg>
            <seg xml:id="i-6b825d5d718c6928-0">
              Jag är inte säker på att allt redan är gjort. Dessutom tycker
              jag att en sådan här debatt är viktig just för att man pratar
              om andra frågor än bara, om man får uttrycka det så, klimatet.
              Klimatfrågan är jätteviktig.
            </seg>
            <seg xml:id="i-db467ce81860e902-0">
              Det finns hundratals människor som dör och drar på sig sjukdomar
              på grund av partiklar från däck och annat damm som trafiken bär
              med sig. Därför är det oerhört viktigt att vi diskuterar hur man
              kan göra i storstäder där det finns kollektivtrafik eller där
              kollektivtrafiken kan byggas ut mycket mer. Hur kan man göra så
              att människor uppmuntras varje dag att välja en annan lösning
              än att ta bilen, att man varje dag tjänar på att ställa bilen
              hemma och att man då ser att man gör en insats och kan vara med
              och hjälpa till så att andra människor inte drabbas av sjukdomar?
            </seg>
            <seg xml:id="i-62bd98936981ee55-0">
              Sedan måste jag ändå ställa en annan fråga. När ministern svarar
              på min andra fråga säger han att vi också kan jobba med detta
              inom EU och flytta fram positionerna där. Vi kan skärpa avgaskrav
              för bilar och arbetsmaskiner och så vidare. Och det är ju riktigt.
              Det håller jag fullständigt med om. Det är en av anledningarna,
              tycker jag, till att vi är med i EU, att vi vill flytta fram positionerna
              och att Sverige kan ligga i framkant. Men så säger ministern att
              vi bland annat ska använda Europaparlamentet. Det tycker jag är
              intressant att höra, för såvitt jag vet har ju den nuvarande regeringens
              företrädare i Europaparlamentet ständigt och ihärdigt sagt nej
              till alla förslag som kommissionen har lagt fram om att minska
              utsläppen av såväl koldioxid som partiklar. Det vore intressant
              att höra om ministern kan dementera det.
            </seg>
            <seg xml:id="i-e0ca7cf31885f538-0">
              Dessutom var det så att den socialdemokratiska regeringen drev
              kravet på att europeisk bilindustri skulle kunna göra en effektiv
              kväverening av dieselbilar eftersom utsläppen av kväveoxid bidrar
              till övergödning och så vidare. Men vad har Andreas Carlgren gjort
              på det området?
            </seg>
          </u>
          <note type="speaker" xml:id="i-001ca220bba3b475-0">
            Anf. 31 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-17">
            <seg xml:id="i-0626a1d2bab29b1a-0">
              Herr talman! För det första kan jag bara konstatera en sak, och
              kanske lugna Monica Green en aning, när det gäller klimatfrågans
              vikt jämfört med andra frågor. Den stora fördelen är ju att när
              vi minskar klimatutsläpp innebär det mycket ofta att vi också
              minskar luftföroreningar av andra slag. Ett exempel på det är
              att när försäljningen av miljöbilar nu ökar så kraftigt på grund
              av miljöbilspremien som vi införde innebär det också att utsläppen
              av en rad andra föroreningar från bilarna minskar. Ett annat exempel
              är när vi inför nya avgaskrav i EU. Det leder inte bara till kraftiga
              minskningar av klimatutsläpp, vilket är nödvändigt och mycket
              bra, och där de europeiska åtgärderna till och med spelar större
              roll än de nationella. Det innebär dessutom att vi också får ned
              föroreningar av annat slag.
            </seg>
            <seg xml:id="i-916c9ac1ea4617f0-0">
              Sedan kunde inte Monica Green låta bli att vara lite ledsen över
              att jag ibland nämner hur bra det har blivit med åtgärder som
              alliansregeringen genomför. Men det är trots allt inte sant att
              vi har flyttat runt pengar. Sanningen är att vi har tillfört mer
              pengar, att det nu genomförs fler åtgärder än någonsin och att
              det nu sker större förändringar än någonsin runt om i det svenska
              samhället på miljö- och klimatområdet. Det går det att visa siffror
              på. Det är helt enkelt ett faktum.
            </seg>
            <seg xml:id="i-71b034c9eef23a93-0">
              Sedan är det också ett faktum att många av utsläppen på luftföroreningarnas
              område kommer från andra länder. Därför är det så viktigt att
              vi också, vid sidan av de nationella åtgärderna, just verkar internationellt.
              Det må vara på Bali, i Kina eller, när det gäller vår nära luft,
              i Europa och i våra grannländer. Men vi har också nationellt till
              exempel höjt kväveoxidavgiften. Det innebär att vi nu genomför
              de åtgärder som behövs för att vi ska nå kraven i takdirektivet.
              Vi har också fattat en del tuffa beslut när det gäller tillståndsfrågor
              för en del berörda företag som har släppt ut för mycket tidigare.
              Det har också tydligt minskat utsläppen, inte minst i södra Sverige.
              Sedan säger Monica Green att allt ännu inte är gjort, och det
              håller jag sannerligen med om. Jag konstaterar bara att en stor
              del av de insatser som just Monica Green frågade efter är på gång.
            </seg>
            <seg xml:id="i-8397df4adf174c57-0">
              Sedan vet jag inte riktigt vad Monica Green syftade på med det
              här att ministerrådet i EU och Europaparlamentet alltid säger
              nej till åtgärder för minskade utsläpp. Just nu är det stora åtgärder
              på gång, inte minst när det gäller krav på förbättrad avgasrening.
              Det som jag var missnöjd med, och som var ett faktum när jag precis
              hade tillträtt som minister, var att vi inte fick igenom tillräckligt
              skarpa krav i luftvårdsarbetet och i luftvårdsregleringen i Europa.
              Då betydde det också att jag på den punkten markerade mitt missnöje
              i EU. Det är också ett exempel på att vi ibland, när vi inte har
              lyckats komma tillräckligt långt, ställer kraven högt, också på
              våra europeiska kolleger.
            </seg>
            <seg xml:id="i-88b35709eba7c20d-0">
              När det gäller partiklar redovisade jag i interpellationssvaret
              att vi kommer att lägga fram förslag som minskar partiklarna från
              till exempel dubbdäck. Det är alldeles självklart att det är en
              viktig insats. Därför ska den göras, och där bestämmer vi som
              tur är nationellt och lokalt.
            </seg>
          </u>
          <note type="speaker" xml:id="i-da8ac2c4940e6a8f-0">
            Anf. 32 MONICA GREEN (s):
          </note>
          <u who="monica_green_30ca1b" xml:id="i-8fd78d110fc0088a-1">
            <seg xml:id="i-8c3881d7d9aad43a-0">
              Herr talman! Vad jag sade var att regeringens företrädare i Europaparlamentet,
              alltså de borgerliga företrädarna i Europaparlamentet, hittills
              har röstat nej till kommissionens förslag när det gäller att flytta
              fram positionerna och ha hårdare krav på bilindustrin. Det är
              Andreas Carlgrens partikamrater.
            </seg>
            <seg xml:id="i-37811dc3abbbb839-0">
              Det som är så förvånande är att man inte ser att politiken hänger
              ihop internationellt. Det är därför som vi är med i EU, alltså
              för att vi vill flytta fram positionerna men också för att Sverige
              ska kunna ligga i framkant.
            </seg>
            <seg xml:id="i-0076fca926b804e0-0">
              Vi har haft en stark miljölagstiftning sedan 70- och 80-talen
              i Sverige. Trots att Moderaterna ofta röstade emot har vi drivit
              igenom en stark miljölagstiftning. Det har gjort att den svenska
              industrin i dag är mycket duktig på miljöteknik och kan exportera
              sitt miljöteknikkunnande.
            </seg>
            <seg xml:id="i-9f14ef224185cef5-0">
              Därför är det viktigt att Sverige ligger i framkant och har tuffare
              miljökrav än EU men också att Sverige driver frågorna inom EU.
              Där kan Andreas Carlgren tala med sina partikamrater om att även
              de ska bli tuffare gentemot den starka bilindustrilobbyn.
            </seg>
            <seg xml:id="i-7a55b869f9f03a65-0">
              Andreas Carlgren säger att man har satsat så mycket mer. Men
              sanningen är att ni satsade på Östersjön och gjorde en jättestor
              grej av det, och Andreas Carlgren var väldigt nöjd. Då tog ni
              pengar som skulle satsas på den biologiska mångfalden. Andreas
              Carlgren fick mycket kritik för det. Nu har ni satsat på den biologiska
              mångfalden igen. Det är bra. Men varifrån tog ni pengarna? Jo,
              ni tog pengar som skulle satsas på att rena de förorenade områdena
              runt om i Sverige. Ni flyttar omkring pengarna och satsar inte
              några nya pengar för att vi ska komma till rätta med de miljöproblem
              som vi har i Sverige.
            </seg>
            <seg xml:id="i-bb6f88f73df3671f-0">
              Vi kan bli betydligt tuffare. Andreas Carlgren kan möjligen tala
              med sin kollega Anders Borg för att man ska se till att det blir
              mer pengar till miljöområdet. Det är möjligt att miljöministern
              där behöver lite draghjälp från mig för att kunna övertyga Anders
              Borg om att det behövs mer satsningar på miljön. Det hjälper jag
              gärna till med.
            </seg>
            <seg xml:id="i-d335455ab86aa1df-0">
              Andreas Carlgren tycker att miljöbilspremien är jättebra. Det
              är naturligtvis en bra åtgärd. Men varför går man inte vidare,
              som Socialdemokraterna föreslår, så att även gamla bilar kan konverteras?
              När vi införde katalytisk avgasrening i Sverige var de borgerliga
              partierna visserligen mot det eftersom det skulle bli en snedvriden
              konkurrens och så vidare, men den drevs igenom ändå. Dessutom
              blev det möjligt att konvertera gamla bilar. Då flyttade vi fram
              positionerna. Det kan vi göra även nu när det gäller att se till
              att vi får bättre motorer i våra nuvarande bilar, i den bilpark
              som finns i dag. Det går att vidta åtgärder i fråga om den nuvarande
              bilparken. Men där vill Andreas Carlgren inte vara med, utan det
              handlar bara om de nya bilarna. Då blir det också en klassfråga
              vilka som kan vara med och bidra till en bättre miljö.
            </seg>
            <seg xml:id="i-2f483726b2294634-0">
              Andreas Carlgren hänvisar till klimatet och att det är bra att
              vi gör något åt klimatet eftersom det även drar med sig annat.
              Det är bra. Men varför vill Andreas Carlgren inte ansluta sig
              till Klimatberedningens och Socialdemokraternas krav att utsläppen
              av växthusgaser ska vara 40 procent lägre 2020 än de var 1990?
              Vi har kommit en bit på väg, så vi skulle kunna klara det om bara
              viljan fanns.
            </seg>
          </u>
          <note type="speaker" xml:id="i-b78cb5795834f8ec-0">
            Anf. 33 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-18">
            <seg xml:id="i-cb42565e273fe22e-0">
              Herr talman! Jag får väl ta detta som ett mycket gott betyg på
              mitt svar på interpellationen eftersom Monica Green behövde ta
              in alla andra områden som inte gällde just interpellationen för
              att verkligen visa att det ändå finns några brister i den politik
              som jag företräder. På samma sätt var det väl ett mycket högt
              betyg på alliansregeringen för att komma från en av oppositionsföreträdarna
              när Monica Green var tvungen att fly tillbaka till några misstag
              på 70- och 80-talen för att ändå drämma till med något eller i
              alla fall hitta några ledamöter i Europaparlamentet som inte hade
              gjort som de borde göra. Jag förstår att jag totalt sett ändå
              måste vara mycket nöjd med hur långt vi har kommit hittills.
            </seg>
            <seg xml:id="i-00fd2fe81ac132da-0">
              Jag kan också konstatera att vi är helt överens om behovet av
              en stark miljölagstiftning. Det kommer också att gälla i fortsättningen
              även om vi också kommer att rätta till de misstag som ibland har
              gjorts när man tror att stark miljölagstiftning är samma sak som
              mycket krånglig miljölagstiftning. Det tror däremot inte jag.
            </seg>
            <seg xml:id="i-30689005671ea8b5-0">
              Jag kan bara konstatera att när det gäller pengar och åtgärder
              har det aldrig skett så stora satsningar, vidtagits så många åtgärder
              och skett så stora verkliga förändringar i samhället vad gäller
              miljö och klimat som just nu under alliansregeringens tid.
            </seg>
            <seg xml:id="i-68c7922a4afa92ba-0">
              Vi arbetar också med fler ekonomiska styrmedel än bara ökade
              anslag. Ett exempel på det är just klimatskattepaketet som vi
              presenterade i höstbudgeten. Det är det mest miljöstyrande klimatskattepaket
              som någon gång har beslutats i Sverige, och vi kommer att fortsätta
              på den vägen.
            </seg>
            <seg xml:id="i-f9786ed3f9ce308c-0">
              Också när det gäller det område som Monica Greens interpellation
              handlade om, luftföroreningarna inte minst i tätorterna, spelar
              det stor roll att vi höjde kväveoxidavgifterna. Det är också ett
              sätt att använda ekonomiska styrmedel för att rätta till bristerna.
            </seg>
            <seg xml:id="i-cd765468ce8f7358-0">
              Monica Green var upprörd över villkoren när det gäller att konvertera
              gamla bilar så att de kan använda miljövänliga bränslen. Jag har
              inte alls varit mot det utan tvärtom sett till att ändra reglerna
              så att man numera lagligt kan konvertera sin bil för att kunna
              använda miljövänliga bränslen. Det är den förändringen som har
              skett. Det som vi har haft olika uppfattningar om är om man dessutom
              ska ge statliga bidrag för det. Jag tycker att det miljömässigt
              är en ineffektiv åtgärd. Därför har jag avstått från den.
            </seg>
            <seg xml:id="i-0753142b8763e9bb-0">
              Jag ska summera vad som gäller i fråga om Monica Greens interpellation.
              Vi förbereder åtgärder när det gäller dubbdäcken. Vi genomför
              stora satsningar när det gäller cykling. Vi kommer att återkomma
              till dessa möjligheter i infrastrukturpropositionen. Som engagerad
              och entusiastisk cyklist kan jag inte tycka annat än att det är
              mycket bra.
            </seg>
            <seg xml:id="i-ac0d014dccc7d7cb-0">
              Till sist när det gäller olika åtgärdsprogram i våra tätorter
              driver vi just nu på för att åtgärdsprogrammen ska genomföras
              i de stora städerna, och vi genomför också ett mycket aktivt arbete
              på EU-nivå för att detta ska bli verklighet.
            </seg>
          </u>
          <note type="speaker" xml:id="i-9c087fd3d631c571-0">
            Anf. 34 MONICA GREEN (s):
          </note>
          <u who="monica_green_30ca1b" xml:id="i-8fd78d110fc0088a-2">
            <seg xml:id="i-136a8912fde85462-0">
              Herr talman! Om man ska skryta om att man är en entusiastisk
              cyklist får väl jag också göra det eftersom jag ska köra halva
              Vätternrundan om någon månad.
            </seg>
            <seg xml:id="i-3d5a3958b9a49cc1-0">
              Miljöministern säger att jag drog in alldeles för mycket i debatten
              och att det blev för stort. Men jag lyssnade på Andreas Carlgrens
              svar till mig och ställde motfrågor.
            </seg>
            <seg xml:id="i-a87981bf8bf6d2d5-0">
              I den förra interpellationsdebatten hängde Andreas Carlgren upp
              sig på att interpellanten lyssnade för lite och tittade för mycket
              i sitt manus. Nu lyssnade jag faktiskt och tog till mig det som
              Andreas Carlgren sade och tog upp det. Det var därför som den
              här frågan blev större än det som vi diskuterade från början.
            </seg>
            <seg xml:id="i-641460dcc3fd3bfe-0">
              Miljöfrågan hänger faktiskt ihop med klimatet. Det är jätteviktigt
              för oss att vi omedelbart sätter in åtgärder för klimatet. Men
              miljöfrågan och dess följdeffekter är betydligt större än det
              som klimat- och växthuseffekten innebär. Det handlar om att människor
              dör och drar på sig sjukdomar redan i dag på grund av trafiken,
              bland annat handlar det om partiklar som åstadkoms av dubbdäcken.
              Det var därför som jag ville ha denna diskussion om vad vi kan
              göra för att människor varje dag ska känna ansvar för vad de kan
              göra. Kan man använda kollektivtrafiken? Finns det en tillräckligt
              bra kollektivtrafik som attraherar som går i rätt tid, är snygg,
              lätt att använda och tillräckligt billig? Finns det andra vägar?
              Kan man cykla till jobbet? Varje dag borde människor tänka: Kan
              man ställa bilen hemma i dag? Kan man göra en insats för att en
              annan människa inte ska bli sjuk? Det var det som jag menade att
              vi skulle diskutera.
            </seg>
          </u>
          <note type="speaker" xml:id="i-43fc4467633683a7-0">
            Anf. 35 Miljöminister ANDREAS CARLGREN (c):
          </note>
          <u who="unknown" xml:id="i-f581f6b57e2ead16-19">
            <seg xml:id="i-436e16cd1520e46b-0">
              Herr talman! Jag kan bara till sist konstatera att jag inte alls
              har klagat. Jag kunde bara inte låta bli att påpeka att Monica
              Greens inlägg trots allt indirekt visade på ett mycket gott betyg
              på alliansens miljöpolitik.
            </seg>
            <seg xml:id="i-d97be39053a4926e-0">
              Dessutom håller jag med om hur viktigt det är att vi får renare
              luft i våra tätorter. Därför gav jag ett rätt utförligt svar på
              den punkten. Jag konstaterade också att väldigt många av de åtgärder
              som Monica Green efterfrågar är på gång. Med det tror jag också
              att vi kommer att kunna hitta bra lösningar så att vi en gång
              kommer att kunna stå här i riksdagen och tillsammans konstatera
              att det blev ganska bra.
            </seg>
          </u>
          <note xml:id="i-ccb9054187bf90d3-4">
            Överläggningen var härmed avslutad.
          </note>
          <note xml:id="i-72713d2ac9b697f8-0">
            9 § Svar på interpellation 2007/08:535 om konsekvenser för trafiken
            vid nedläggning av tullen i Kapellskär
          </note>
          <note type="speaker" xml:id="i-90834f2ecca3a812-0">
            Anf. 36 Finansminister ANDERS BORG (m):
          </note>
          <u who="unknown" xml:id="i-f581f6b57e2ead16-20">
            <seg xml:id="i-b571a7e72a78d8ee-0">
              Herr talman! Jan Emanuel Johansson har frågat infrastrukturministern
              om hon avser att ta några initiativ för att göra en konsekvensanalys
              av trafikökningen vad gäller trafiksäkerheten om tullen i Kapellskär
              läggs ned.
            </seg>
            <seg xml:id="i-cad8956ab691c717-0">
              Jan Emanuel Johansson frågar även om infrastrukturministern kommer
              att ta initiativ till en miljökonsekvensanalys av förslaget om
              att lägga ned tullen utifrån att godstransporterna med långtradare
              kommer att öka på flera håll när tullen läggs ned i stora delar
              av landet.
            </seg>
            <seg xml:id="i-958221ed8f62490b-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-b7f1210e516dd533-0">
              Jag har den 11 och 25 mars 2008 svarat på sammanlagt åtta interpellationer
              med i huvudsak liknande frågeställningar. Jag väljer därför att
              inte upprepa vad jag anförde i de båda debatterna.
            </seg>
            <seg xml:id="i-8c1f6e4610c0ddde-0">
              När det gäller regeringens infrastrukturpolitik avser regeringen
              att lägga fram en infrastrukturproposition under hösten 2008.
              Frågan om vilka infrastruktursatsningar regeringen kommer att
              prioritera är således under beredning inom Regeringskansliet.
            </seg>
          </u>
          <note xml:id="i-7feac30d605372c7-0">
            Då Jan Emanuel Johansson framställt interpellationen under den
            tid han tjänstgjort som ersättare för Tommy Waidelich, som därefter
            återtagit sin plats i riksdagen, medgav förste vice talmannen
            att Tommy Waidelich i stället fick delta i överläggningen.
          </note>
          <note type="speaker" xml:id="i-91d0b342b3a91ea4-0">
            Anf. 37 TOMMY WAIDELICH (s):
          </note>
          <u who="tommy_waidelich_1d38ef" xml:id="i-7ed68344512369f1-0">
            <seg xml:id="i-e4819b7a79cc3546-0">
              Herr talman! Jag tackar finansministern för svaret, även om jag
              hade förväntat mig mer. Men det kanske vi kan få under debattens
              gång.
            </seg>
            <seg xml:id="i-021f9ba352c23d5c-0">
              Jag vill också passa på att hälsa från Jan Emanuel Johansson,
              som har lämnat riksdagen, eftersom jag är tillbaka från min föräldraledighet.
              En del kallar det utanförskap, men den debatten kan vi ta en annan
              gång.
            </seg>
            <seg xml:id="i-2b0f03f39deb1a12-0">
              Hur som helst är det ett faktum att om tullen i Kapellskär läggs
              ned kommer över 10 000 ryska långtradare att hänvisas till Arlanda
              för sin klarering. Det kommer att ge en hel del negativa effekter.
              Bland annat tvingas lastbilarna att åka på smala olycksdrabbade
              vägar genom Norrtälje. Jag har sett av tidigare debatter att finansministern
              har en viss erfarenhet av dessa vägar.
            </seg>
            <seg xml:id="i-f320e94195e7e6d5-0">
              Det kanske också är det som är anledningen till de starka protesterna
              från Norrtäljeborna. Det har att göra inte bara med hotet mot
              tullen i Kapellskär, narkotikainflödet, hoten mot jobben i hamnen
              och annat, utan också med den oro som finns för olyckor. Jan Emanuel
              lämnade i går över 5 000 namnunderskrifter från Norrtäljeborna
              som ger uttryck för det här. Jag kan hälsa att det sedan dess
              har kommit 2 000 till. Det är en illustration på hur viktig frågan
              är för Norrtäljeborna, men även för länsborna och för hela Sverige,
              skulle jag vilja påstå.
            </seg>
            <seg xml:id="i-08f2d3c7df292238-0">
              Det här leder inte bara till att det kommer att bli besvärligt
              för trafiken på de här småvägarna. Det kommer också att bli besvärligt
              på Arlanda. De över 10 000 ryska långtradarna kommer att ge utsläpp.
              Enligt riksdagens utredningstjänst beräknas utsläppen öka med
              1 000 ton koldioxid. Enligt samma utredningstjänst hotas utsläppstaket
              över Arlanda. De ökade koldioxidutsläppen kommer att innebära
              en begränsning för flygtrafiken och leda till att direktlånglinjer
              från Arlanda kommer att flytta till andra flygplatser. Det kommer
              att leda till att vi tvingas flyga till andra flygplatser för
              att komma ut i världen. Det kommer att påverka Helsingforss och
              Sveriges internationella kontakter, vilket är dåligt för tillväxten.
            </seg>
            <seg xml:id="i-d428638a098fd81e-0">
              Min poäng är att de ökade koldioxidutsläppen och påverkan på
              utsläppstaket är en viktig miljöfråga. Just av det skälet har
              Jan Emanuel frågat statsrådet Åsa Torstensson om regeringen avser
              att ta några initiativ dels vad gäller trafiksäkerhetsanalyser,
              dels vad gäller miljökonsekvensanalyser. Det har vi tyvärr inte
              fått något svar på här i dag.
            </seg>
            <seg xml:id="i-7f1348705ed21ee6-0">
              Visserligen hänvisar finansministern i sitt tidigare svar till
              att Tullverket bör göra en miljökonsekvensanalys. Det skulle vara
              intressant att höra om det är något sådant på gång. Jag skulle
              också vilja efterlysa ett regeringsinitiativ. Jag tycker inte
              att Tullverket har visat kompetens genom det förslag det har lagt
              fram när det gäller att se effekter utöver den egna verksamheten.
              Därför vore det väldigt angeläget att regeringen tog initiativ
              till både en trafiksäkerhetsanalys och en miljökonsekvensanalys.
              Jag skulle gärna vilja ha svar på frågan om regeringen avser att
              göra det.
            </seg>
          </u>
          <note type="speaker" xml:id="i-84b0d670a5ea9d91-0">
            Anf. 38 Finansminister ANDERS BORG (m):
          </note>
          <u who="unknown" xml:id="i-f581f6b57e2ead16-21">
            <seg xml:id="i-d3d972b0b5920753-0">
              Herr talman! Låt mig till att börja med säga till Tommy Waidelich
              att han gärna får hälsa tillbaka till Jan Emanuel. Jag hade möjlighet
              att träffa honom i går i samband med att han överlämnade namninsamlingen.
              Det är alltid glädjande att en ledamot kommer tillbaka, men också
              tråkigt när en ledamot lämnar riksdagen. Det är naturligtvis inget
              utanförskap när man har möjlighet att vara hemma med sina barn
              under de tidiga åren.
            </seg>
            <seg xml:id="i-04d8256ce61953c4-0">
              Det är naturligtvis så att tullen bedriver en väldigt viktig
              verksamhet. Jag tittade inför debatten igenom den årsredovisning
              som tullen har lämnat. Det är klart att med de tydliga mål som
              vi har gett och som i princip är desamma som under tidigare regeringar
              är det en verksamhet som fyller en viktig funktion. Den är viktig
              för att bekämpa brottslighet.
            </seg>
            <seg xml:id="i-8140467fcaa2ae84-0">
              Narkotikabeslagen har ökat. Det är en tendens som man tyvärr
              får se. I en globaliserad värld med Internethandel och annat är
              det en källa till brottslighet. Det är socialpolitiskt väldigt
              viktigt. Jag tycker själv att vår restriktiva alkoholpolitik är
              en väldigt central del av socialpolitiken. Det finns få saker
              som har mer förödande konsekvenser för människor än problem med
              alkohol, och för den delen naturligtvis även narkotika. Det är
              även ur det perspektivet viktigt att tullen prioriterar arbetet
              med att upprätthålla en väl fungerande svensk alkoholpolitik.
              Handelsfrågorna är självklart också viktiga.
            </seg>
            <seg xml:id="i-229dd48825f43d7e-0">
              På det sättet kan man se att tullen bedriver en verksamhet som
              är relativt framgångsrik. Det är viktigt att den förblir relativt
              framgångsrik, även om vi ska vara medvetna om att man oftast arbetar
              i uppförsbacke med kreativa motparter.
            </seg>
            <seg xml:id="i-8e0ef7c776177d93-0">
              Det är också så att tullen under en lång rad av år har varit
              under omställning, vilket sammanhänger med EU-medlemskapet, Schengenavtalet
              och utvecklingen av vårt handelssamarbete i Europa. Vi vet att
              organisationer som är i den typen av förändringsprocesser är under
              stort tryck. Detta är en fråga som engagerar många.
            </seg>
            <seg xml:id="i-c594fb3878dfd3b8-0">
              Vi har en ordning för myndighetsstyrning som innebär att det
              inte ligger på mig att ge mig in i hur en myndighet ska organisera
              sitt arbete. Det är utifrån de mål regeringen ställer upp myndighetens
              eget ansvar. Det gäller naturligtvis särskilt i detta fall, eftersom
              det vi diskuterar är ett internt arbetsdokument inom Tullverket.
              Vad av detta som sedan ska komma ut och påverka verksamheten vet
              ingen av oss ännu. Det är en pågående diskussion inom Tullverket.
            </seg>
            <seg xml:id="i-a17b16d59c130187-0">
              Jag har lyssnat på Tullverkets ledning i de här frågorna och
              även för dem understrukit betydelsen av miljöprövningen när det
              gäller inte minst Kapellskär, men också naturligtvis generellt.
              Jag är övertygad om att det kommer att hanteras på ett ansvarsfullt
              sätt av Tullverkets ledning. Vi har också tillfört en del medel
              till Tullverket i samband med tilläggsbudgeten. Jag inser att
              många tycker att de är otillräckliga. Det är nästan alltid den
              situation vi har i den offentliga förvaltningen. Offentliga medel
              är relativt sett knappa. Men jag tror ändå att det har varit betydelsefullt
              för att man ska klara verksamheten.
            </seg>
            <seg xml:id="i-8c46f35ecc2e72e7-0">
              Det här är ett viktigt arbete, inte bara i Kapellskär, utan i
              många andra delar av Sverige. Vi har ett bra utvecklingsarbete
              inom tullen. Med knappa resurser ska man uppnå sina mål. Det är
              det som måste vara det överordnade. Exakt hur man utformar verksamheten
              är Tullverkets lednings uppgift.
            </seg>
          </u>
          <note type="speaker" xml:id="i-a63d5ece92e1a3d6-0">
            Anf. 39 TOMMY WAIDELICH (s):
          </note>
          <u who="tommy_waidelich_1d38ef" xml:id="i-7ed68344512369f1-1">
            <seg xml:id="i-6b59c49cc98143cf-0">
              Herr talman! Problemet i det här fallet är att det sätt på vilket
              Tullverket utformar sin verksamhet får effekter för andra verksamheter.
              Det får effekter på Luftfartsverkets arbete på Arlanda. Det får
              effekter för Vägverket, polisen och andra myndigheter. Jag tycker
              att det är fel att gömma sig bakom Tullverket och säga att det
              är deras ansvar att ta konsekvenserna. Det är faktiskt regeringen
              som har det samordnande ansvaret. Jag hade förväntat mig mer av
              regeringen än att den bara skulle säga att det är upp till Tullverket
              att göra miljökonsekvensanalyserna och annat. Det är regeringens
              ansvar att göra en helhetsbedömning.
            </seg>
            <seg xml:id="i-a5e840355ab1e2c7-0">
              Vad ligger som grund för de extra 50 miljonerna? Det måste finnas
              någon grund för att regeringen har gett de extra 50 miljonerna.
              Som jag ser det borde de extra 50 miljonerna till att börja med
              leda till att hela förslaget till en ny organisation slängs i
              papperskorgen och att vi får börja om. Nu finns det förutsättningar
              för att bygga upp något nytt och inte utgå från det här förslaget,
              som påverkar vida utöver tullens egen verksamhet.
            </seg>
            <seg xml:id="i-4de81eb72105f418-0">
              Det skulle jag vilja ha svar på av finansministern. Delar han
              bedömningen att de 50 miljonerna extra gör att vi kan kasta förslaget
              i papperskorgen? Det får inte bara konsekvenser i Kapellskär.
              Det får, precis som finansministern säger, konsekvenser i övriga
              delar av landet också för tullverksamheten. Vi måste börja på
              ny kula.
            </seg>
          </u>
          <note type="speaker" xml:id="i-aae3108a76bb03fc-0">
            Anf. 40 Finansminister ANDERS BORG (m):
          </note>
          <u who="unknown" xml:id="i-f581f6b57e2ead16-22">
            <seg xml:id="i-1753edd3ab7afa42-0">
              Herr talman! Jag kan försäkra Tommy Waidelich att vi inte har
              för avsikt att gömma oss vare sig bakom Tullverket eller någon
              annanstans. I det här fallet är det helt enkelt så att vi fullföljer
              den svenska förvaltningstraditionen, som i det avseendet inte
              på något sätt har förändrats av regeringsskiftet. Regeringens
              styrning av myndigheterna går ut på att vi ställer upp mål, att
              vi ger direktiv i regleringsbrev, att vi noggrant följer upp målen
              och att myndigheterna gör en resultatredovisning. Därefter är
              det upp till oss att bedöma vilka medel de ska ha och om vi bör
              ändra målen.
            </seg>
            <seg xml:id="i-761cd04af32a5493-0">
              Nu ska vi komma ihåg att vad vi diskuterar är ett internt arbetsdokument
              i Tullverket. Det vore lite märkligt om regeringen sade: Här finns
              ett internt dokument i Tullverket som Tullverkets ledning inte
              har tagit ställning till, men vår bedömning är att vi nu vill
              göra en miljökonsekvensutredning av en del av de förslag som ledningen
              inte har förhållit sig till. Det tycker jag skulle vara en orimlig
              ordning. Däremot är det naturligtvis vårt ansvar att påtala för
              Tullverkets ledning att de i sitt organisationsarbete också bör
              beakta miljöaspekter och miljöprövningar.
            </seg>
            <seg xml:id="i-3c61d6dab188d0fa-0">
              Jag tror att vi alla i grunden kan tycka att det är en lite märklig
              ordning som gäller vid förtullningen av våra stora varumängder.
              Det naturliga vore att detta inte skedde i närheten av eller i
              de stora städerna. Vi har ingen anledning att leda in trafik vare
              sig i Helsingfors eller i någon annan av de stora städerna, där
              vi i dag har en sådan verksamhet. Men det är en fråga för Tullverket
              att förhålla sig till.
            </seg>
            <seg xml:id="i-7ee266def1c11f15-0">
              Jag kan försäkra Tommy Waidelich att vi kommer att följa det
              här noggrant. Vi har för avsikt att anlägga synpunkter när man
              från Tullverkets sida landar i en slutsats. I den måste det naturligtvis
              vägas in en miljöaspekt. Men vi har inte för avsikt att ta över
              Tullverkets lednings arbete. De har sin uppgift, och vi har vår
              uppgift.
            </seg>
          </u>
          <note type="speaker" xml:id="i-4a6258c1a4977550-0">
            Anf. 41 TOMMY WAIDELICH (s):
          </note>
          <u who="tommy_waidelich_1d38ef" xml:id="i-7ed68344512369f1-2">
            <seg xml:id="i-e3ded506b110fccf-0">
              Herr talman! Kan jag tolka finansministerns uttalande att klareringen
              inte ska ske i en storstad som att verksamheten i Kapellskär blir
              kvar? Det är egentligen konsekvensen, för Kapellskär ligger utanför
              storstaden. Arlanda däremot har en nära koppling till storstaden.
            </seg>
            <seg xml:id="i-e994b3fe5b491f80-0">
              Vad var bevekelsegrunden för de 50 nya miljonerna från finansministern?
              Kommer det interna dokumentet, som visserligen är internt men
              som har konsekvenser för Tullens egen verksamhet, att kastas i
              papperskorgen?
            </seg>
          </u>
          <note type="speaker" xml:id="i-9dbf8ad85bb28e5e-0">
            Anf. 42 Finansminister ANDERS BORG (m):
          </note>
          <u who="unknown" xml:id="i-f581f6b57e2ead16-23">
            <seg xml:id="i-87225b3efe9b6f24-0">
              Herr talman! Jag ska försöka svara någorlunda tydligt på Tommy
              Waidelichs frågor.
            </seg>
            <seg xml:id="i-176b48cf97a8dc1a-0">
              Nej, det ska inte tolkas så att jag härmed gett mig in i hur
              Tullverket ska styra sin verksamhet. Det var en reflexion med
              anledning av de samtal som jag har haft med Tullverkets ledning
              om hur de ser på verksamheten på sikt. Hur de väljer att organisera
              den ska jag inte ha synpunkter på. Det måste vara deras ansvar.
            </seg>
            <seg xml:id="i-16d2fabf71b8bd32-0">
              När det gäller bevekelsegrunder handlar det naturligtvis om att
              vi har tittat på Tullverkets verksamhet och noterat att det på
              vissa håll finns kostnadsökningar som motiverar en ytterligare
              anslagstillförsel. Det är på samma grund vi nu kommer att diskutera
              arbetet inför den kommande hösten med ramberedningen. Exakt vad
              detta landar i är en fråga som jag ska återkomma till i samband
              med budgeten.
            </seg>
            <seg xml:id="i-0b772a7fff5561e0-0">
              Låt mig säga att jag uppskattar mycket att Jan Emanuel Johansson
              och för den delen Tommy Waidelich följer de här frågorna, inte
              minst utifrån att vi har en bred politisk uppbackning för en väl
              fungerande tullverksamhet. Sedan har jag stor respekt för att
              man utifrån sin roll som riksdagsman från Helsingforss län bevakar
              de specifika intressen som man har där. Men därvidlag har vi lite
              olika roller.
            </seg>
            <seg xml:id="i-fccc1258895629ef-0">
              Jag får tacka så mycket för denna debatt.
            </seg>
          </u>
          <note xml:id="i-ccb9054187bf90d3-5">
            Överläggningen var härmed avslutad.
          </note>
          <note xml:id="i-99bddd18b2341547-0">
            10 § Svar på interpellation 2007/08:571 om könsdiskriminerande
            reklam
          </note>
          <note type="speaker" xml:id="i-dafc87a8672b7ca7-0">
            Anf. 43 Integrations- och jämställdhetsminister NYAMKO SABUNI
            (fp):
          </note>
          <u who="unknown" next="cont" xml:id="i-59963921c40c21af-0">
            <seg xml:id="i-4b28f2f2b15b7b0e-0">
              Herr talman! Hillevi Larsson har frågat mig om jag är för eller
              emot lagstiftning mot könsdiskriminerande reklam och när jag kan
              förväntas presentera ett förslag för att bekämpa könsdiskriminerande
              och kränkande reklam.
            </seg>
            <seg xml:id="i-88bb97729942824c-0">
              Med stöd av regeringens bemyndigande den 27 juli 2006 tillkallade
              dåvarande statsrådet Jens Orback en särskild utredare för att
              göra en kartläggning av utvecklingen och omfattningen av könsdiskriminerande
              reklam i Sverige och lämna förslag till hur lagstiftning mot sådan
              reklam skulle kunna utformas samt redovisa för- och nackdelar
              med dessa förslag. Uppdraget omfattade även att beakta andra möjligheter
              att komma till rätta med könsdiskriminerande reklam, till exempel
              genom näringslivets egna självreglerande organ.
            </seg>
          </u>
          <note xml:id="i-32f54a62c9f43dd4-0">
            Utredaren överlämnade den 15 januari 2008 betänkandet Könsdiskriminerande
            reklam kränkande utformning av kommersiella meddelanden (SOU 2008:5)
            och presenterade där bland annat en lag med förbud mot könsdiskriminerande
            reklam.
          </note>
          <u who="unknown" prev="cont" xml:id="i-6c4c2de475d41ef1-0">
            <seg xml:id="i-7ddefff43468575e-0">
              Regeringen har helt nyligen beslutat att inte gå vidare med utredarens
              lagförslag med förbud mot könsdiskriminerande reklam genom att
              lägga betänkandet till handlingarna. De övriga förslag som utredaren
              lämnat kan genomföras utan föregående remittering av betänkandet.
            </seg>
            <seg xml:id="i-62bbe882f8da7995-0">
              Skälet är att det lagförslag som utredaren lämnat kan komma att
              stå i strid med tryckfrihetsförordningen och yttrandefrihetsgrundlagen,
              och jag är inte beredd att i det här skedet ta upp frågan om eventuella
              ändringar i grundlagarna för att kunna lagstifta mot könsdiskriminerande
              reklam. Jag tror inte heller att man genom lagstiftning uppnår
              den effekt som är önskvärd och jag är även av det skälet inte
              beredd att nu driva frågan om lagstiftning vidare.
            </seg>
            <seg xml:id="i-47280d4046792dd3-0">
              Näringslivets etiska råd mot könsdiskriminerande reklam, ERK,
              inrättades av branschen för snart 20 år sedan för att motverka
              könsdiskriminerande reklam men också som ett alternativ till lagstiftning.
              Deras uppgift är att genom vägledande beslut motverka könsdiskriminerande
              reklam och bidra till hög etisk standard hos annonsörer och reklamproducenter.
              Utgångspunkten för deras bedömning är Internationella handelskammarens,
              ICC:s, grundregler för reklam.
            </seg>
            <seg xml:id="i-135727a4f829a4f9-0">
              Jag välkomnar den debatt som utredningen har väckt. Flera frågeställningar
              har ställts på sin spets. Vilken roll spelar reklamen? Vilken
              människosyn förmedlas i kommersiella budskap? Jag upprörs som
              de flesta andra när kvinnor, men även män, i reklam förlöjligas
              eller framställs på ett kränkande eller stereotypt sätt.
            </seg>
            <seg xml:id="i-d42f2b352f21b000-0">
              Att näringslivets egenåtgärder fungerar och är effektiva är mot
              den bakgrunden av största vikt. Jag uppmanar därför reklambranschen
              och näringslivets aktörer att ta de initiativ som är nödvändiga
              för att utveckla de organ som arbetar med övervakning och självsanering.
              Att viljan finns visar det förslag som Sveriges Annonsörer nu
              förbereder med andra inom näringslivet om att inrätta en branschfinansierad
              reklamombudsman.
            </seg>
            <seg xml:id="i-8f2eca40d1897b10-0">
              Jag kommer med intresse att följa utvecklingen på området och
              kommer om det behövs vidta åtgärder, men jag är inte beredd att
              nu driva frågan om ett lagförbud.
            </seg>
          </u>
          <note type="speaker" xml:id="i-a2957bec6de428fc-0">
            Anf. 44 HILLEVI LARSSON (s):
          </note>
          <u who="hillevi_larsson_896639" xml:id="i-fa1c6c7bd62660f3-0">
            <seg xml:id="i-5062b1fcdadb981b-0">
              Herr talman! Man talar väldigt mycket om könsdiskriminerande
              reklam utan att riktigt definiera vad det är för någonting. Jag
              skulle vilja gå in lite på det. Det handlar om att framställa
              kvinnor och män som sexobjekt på ett kränkande sätt. Det handlar
              om att konservera en otidsenlig syn på könsroller. Det ska vara
              nedvärderande för att det ska falla under begreppet könsdiskriminerade
              reklam eller på något annat nedvärderande sätt vara ägnat åt uppenbart
              könsdiskriminerande reklam.
            </seg>
            <seg xml:id="i-4d91ece3f7bee146-0">
              Jag skulle vilja ta några exempel som har dykt upp på senare
              tid, alltså rätt så aktuella. Går man tillbaka i tiden kan man
              hitta hur mycket som helst. Man kan hitta tusentals exempel, och
              det är ändå bara det som har kommit upp i debatten.
            </seg>
            <seg xml:id="i-821e9f02cdf3adb9-0">
              Ett exempel är bilden på en familj som sitter kring ett middagsbord.
              Mamman tittar på barnen och ser helt obekymrad ut, medan pappan
              är väldigt bekymrad för att familjen har dålig ekonomi och har
              problem med det. Det här är reklam för en bank. Det ger bilden
              av att den enda som bryr sig om familjens ekonomi och tar ansvar
              är pappan. Det är dessutom han som är familjeförsörjare och har
              alltså det ansvaret.
            </seg>
            <seg xml:id="i-344a14a790bfa705-0">
              Man kan se en annan reklam som är kränkande mot män. Det handlar
              om försäljning av julskinka. Det står i reklamen att det finns
              så enkla tips skrivna på förpackningen att till och med tomtefar
              kan tillaga julskinkan. Det anser jag är nedvärderande mot män.
              Jag kan säga att det har väldigt lite med verkligheten att göra.
              Min man är till exempel en miljon gånger bättre på att laga mat
              än vad jag är. Jag tror att det där inte har speciellt mycket
              med kön att göra. Men det ger bilden av att mannen har ett visst
              ansvar i familjen som familjeförsörjare och kvinnan har ett annat
              ansvar, att laga mat, sköta hushållet och så vidare.
            </seg>
            <seg xml:id="i-4536ae194268647c-0">
              Sedan finns den klassiska reklamen, och det är framför allt det
              man tänker på när man pratar om könsdiskriminerande reklam där
              kvinnor framställs som sexobjekt. Det förekommer också män, men
              det vanliga är att man använder sig av bilder på kvinnor. Ett
              exempel på det är en platsannons från ett företag som sökte en
              redovisningsansvarig med känsla för kundsupport. På bilden som
              skulle illustrera texten på platsannonsen fick man se en kvinna
              som endast hade bh och trosor på sig. Då undrar man lite vad det
              egentligen är för kundsupport som efterfrågas. Är det så man ska
              vara klädd när man har det jobbet?
            </seg>
            <seg xml:id="i-ea3cf735cad2a856-0">
              Det finns många exempel. Det viktiga att komma ihåg är att det
              inte enbart handlar om naken hud. Det görs ofta till det.
            </seg>
            <seg xml:id="i-318c6f9918e0da79-0">
              Det kommer inte att bli förbjudet att marknadsföra underkläder
              med en sådan lag. Däremot riktar man in sig på rena kränkningar
              vare sig det gäller kränkningar mot män eller kvinnor. Jag hade
              önskat att regeringen kommit med en lag. Det är väldigt viktigt
              att markera för samhällets del att vi inte accepterar detta.
            </seg>
            <seg xml:id="i-7dc07bc426415434-0">
              Det är en professor i rättsvetenskap som har tagit fram lagförslaget,
              Eva-Maria Svensson. Hon menar att det inte alls är självklart
              att det strider mot yttrandefriheten att införa en sådan lag.
              Den gäller nämligen inte kommersiell reklam på det sättet. Jag
              hade önskat att vi gick vidare.
            </seg>
          </u>
          <note type="speaker" xml:id="i-d36141258f7d69c8-0">
            Anf. 45 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-24">
            <seg xml:id="i-51cb54474cc4db1d-0">
              Herr talman! Jag kan förstå och också uppröras precis som Hillevi
              Larsson över de bilder hon beskriver. Men det finns en problematik
              när man ska utgå från sin moral och sina gränser för vad som är
              lämpligt och inte lämpligt och lagstifta om sådant som vi ogillar.
            </seg>
            <seg xml:id="i-7d1ea3c821942911-0">
              Vi har för inte så länge sedan haft en debatt här hemma om Muhammedkarikatyrerna,
              rondellhunden, och vad det nu heter. Det har också höjts röster
              om att man ska ändra i yttrande- och tryckfriheten så att det
              inte ska kunna vara möjligt att göra det.
            </seg>
            <seg xml:id="i-4c75deb9d1a08d4f-0">
              Jag har debatterat med människor som nu är för en lagstiftning
              mot sexistisk eller otidsenlig reklam, som Hillevi Larsson beskriver
              det, men som samtidigt under den debatten kunde vara beredda att
              säga: Javisst ska Muhammed avbildas, och han kan gärna avbildas
              naken om man nu vill det, för vi har yttrandefrihet och tryckfrihet
              i vårt land. Alla har sina gränser. Därmed blir det väldigt svårt
              att säga vilken grupps gränser vi alla ska acceptera för den lagstiftning
              som nu förespråkas.
            </seg>
            <seg xml:id="i-718aa003d2ca6eb7-0">
              Det finns erfarenheter att hämta från våra grannländer. I Norge
              har man haft lag mot könsdiskriminerande reklam ett tag. I Finland
              och Danmark har man i marknadsföringslagar möjlighet att också
              komma åt den här typen av reklam. Det har inte gjorts någon utvärdering
              och uppföljning. Inte ens utredaren tog sig den tiden att jämföra
              hur det ser ut i Norge kontra Sverige när det gäller den här typen
              av reklam.
            </seg>
            <seg xml:id="i-f48052bf667004b4-0">
              Det jag personligen kan uttrycka här är att jag inte har upplevt
              att reklamen i våra grannländer skulle se annorlunda ut än reklamen
              i Sverige. Framför allt är väldigt mycket av den reklam vi ser
              och upprörs över från stora internationella företag som har samma
              reklam i alla länder runt om i världen där de är verksamma. Väldigt
              mycket av det vi ser kan också ses i våra grannländer och av andra
              människor runt om i världen. Därmed tror jag att lagen inte kommer
              att få den effekt som avses.
            </seg>
            <seg xml:id="i-1a18329494993417-0">
              Det finns en annan sak som jag ifrågasätter. I dag vet vi att
              ERK, näringslivets eget saneringsorgan, hanterar ganska många
              ärenden. Det har sedan 20 år tillbaka hanterat 3 000 ärenden och
              hade 150180 ärenden förra året. Det gör att det också fäller en
              hel del. Om man skulle föra den här typen av frågor till domstol
              är jag övertygad om att det inte finns en möjlighet att en domstol
              skulle hinna gå igenom så många ärenden som ERK i dag går igenom.
            </seg>
            <seg xml:id="i-60865ab6560cffdd-0">
              Jag förstår att det är problematiskt när ERK inte kan utlösa
              böter eller ge straff. Men bara genom att hänga ut ett företag
              som inte sköter sig ger också oss som konsumenter makten att kunna
              styra över vilka varor och tjänster vi vill konsumera eller inte.
            </seg>
            <seg xml:id="i-baaa214fc09b8cb8-0">
              Den här frågan är inte helt ny. Det är inte det att utredaren
              har kommit med argument som inte har förts fram tidigare när samma
              fråga har varit på bordet i mitten på 1990-talet och i början
              på 2000-talet. Hon konstaterar att kommersiella meddelare inte
              skyddas i grundlagen i dag. Så är det.
            </seg>
            <seg xml:id="i-fb28982f70bd5497-0">
              Strikt kommersiella meddelanden om pris, vikt, kvalitet och så
              vidare är inte skyddade i grundlagen. Det är därför som vi har
              en marknadsföringslag. Men när det gäller meddelanden och reklam
              som handlar om värderingar börjar det blir en gråzon. Vad är tillåtet
              och inte tillåtet, vem är avsändare och så vidare? Det är denna
              gråzon som vi måste se till att den inte existerar.
            </seg>
            <seg xml:id="i-7ca99f16869bb7e7-0">
              Hade Socialdemokraterna verkligen varit intresserade av att lagstifta
              hade man sagt: Gå in och titta i grundlagarna och ändra dem där
              det behövs för att det ska bli tydligt att det kommer att vara
              tillåtet att lagstifta mot könsdiskriminerande reklam. Det gjorde
              man inte. I stället gjorde man samma sak som man hade gjort två
              gånger tidigare. Det är vad jag ifrågasätter här. Det är motstridigt
              mot grundlagen.
            </seg>
          </u>
          <note type="speaker" xml:id="i-1092e0cb01c2bae8-0">
            Anf. 46 HILLEVI LARSSON (s):
          </note>
          <u who="hillevi_larsson_896639" xml:id="i-fa1c6c7bd62660f3-1">
            <seg xml:id="i-ee393188b35e3af6-0">
              Herr talman! Vi har en professor i rättsvetenskap som har gjort
              utredningen som menar att det inte alls är självklart att detta
              strider mot grundlagen och att vi inte ens behöver ändra i grundlagen.
              Det var just därför som vi socialdemokrater tillsatte utredningen.
              Vi vill göra någonting åt problemet med könsdiskriminerande reklam.
              Det händer inte tillräckligt mycket.
            </seg>
            <seg xml:id="i-ee89c1538278ee55-0">
              Vi vill utreda om det går att komma med något förslag som inte
              strider mot grundlagen. Utredaren menar nu att det är möjligt.
              I våra grannländer har i varje fall inte jag hört någon debatt
              om att yttrandefriheten och tryckfriheten är raserad på grund
              av att de har en lag mot könsdiskriminerande reklam. Det är bara
              Sverige och Island i Norden som inte har en sådan lagstiftning.
            </seg>
            <seg xml:id="i-b83291f010fb2197-0">
              Den här frågan har debatterats i 30 år. Man har hela tiden sagt
              att man måste göra någonting. Det blir inte bättre. Ändå händer
              det ingenting. Någon gång måste man ändå göra slag i saken och
              göra någonting. Vi brukar inte i andra sammanhang lämna över till
              näringslivet eller marknaden att lösa det här problemet.
            </seg>
            <seg xml:id="i-14bd890cedfb60ab-0">
              Jag menar inte att det de håller på med är dåligt, men det räcker
              inte. Det är alldeles för tandlöst att bli uthängd på en hemsida
              som är den enda sanktionen. Jag skulle verkligen vilja råda alla
              att gå in på hemsidan för ERK och läsa domarna och se om man känner
              igen det. Det mesta är rätt så nytt. Det har inte spridits i massmedierna.
            </seg>
            <seg xml:id="i-75d956c5b86ac749-0">
              Det finns enstaka exempel som kommer upp i medierna där det är
              riktigt kränkande innehåll i reklamen. Men det finns väldigt många
              exempel på könsdiskriminerande reklam som aldrig kommer upp till
              debatt. Det är ingenting som direkt påverkar dessa företag. Det
              är riskfritt att ägna sig åt den här marknadsföringen.
            </seg>
            <seg xml:id="i-54f46d85d9972e54-0">
              Syftet med marknadsföringen är inte att sprida några värderingar
              eller att delta i samhällsdebatten. Yttrandefriheten är till för
              att skydda den möjligheten. Syftet är att marknadsföra och sälja
              produkter. Det handlar om att tjäna pengar. Man drar sig inte
              ens för att använda ren könsdiskriminering och kränkning för att
              uppnå det syftet. Det är uppenbart att det borde falla inom marknadsföringslagen
              och inte inom tryckfrihetsförordningen och yttrandefrihetsgrundlagen.
            </seg>
            <seg xml:id="i-b333a214f9ca6f42-0">
              Vi har också gjort inskränkningar när det gäller marknadsföring
              som inte gäller den övriga yttrandefriheten. Det är till exempel
              fritt fram att skriva att det är jättebra att röka eller att visa
              bilder i tidningen på människor som röker. Däremot har vi förbjudit
              all reklam för rökning. Där är vi inte ensamma. Det har hela EU
              förbjudit.
            </seg>
            <seg xml:id="i-93baf7b8b81decfe-0">
              Det har dessutom skett efter uppmaning från FN som uppmanar alla
              världens länder att förbjuda reklam för rökning med tanke på att
              det är en av de vanligaste dödsorsakerna i världen. Det gäller
              att förhindra att ungdomar börjar röka. Det är när man väl har
              börjat som det är svårt att sluta.
            </seg>
            <seg xml:id="i-99128ad7cf67979d-0">
              Vi har också inskränkningar när det gäller alkoholreklam och
              även reklam riktad till barn. Man skulle också kunna hävda att
              det inskränker på tryckfrihet och yttrandefrihet. Vi har ändå
              sagt att det handlar om kommersiell marknadsföring. Det är mycket
              viktigt att försöka skydda barn, att försöka förhindra alkoholmissbruk
              och att fler börjar röka.
            </seg>
            <seg xml:id="i-374409e1151957e7-0">
              Detta är väldigt viktigt. Vi säger i andra sammanhang att det
              är väldigt viktigt med jämställdhet, kamp mot könsdiskriminering
              och diskriminering över huvud taget. När det här nu upplevs som
              ett så stort problem av många tycker jag att vi borde kunna gå
              fram även i den här frågan.
            </seg>
          </u>
          <note type="speaker" xml:id="i-ab848694c50afbaa-0">
            Anf. 47 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-25">
            <seg xml:id="i-1634cae63cc8f728-0">
              Herr talman! Jag och många med mig kan bara konstatera att det
              är en gråzon med denna lag om den är i strid med grundlagen eller
              inte. Den som tror på denna lag måste i så fall utreda huruvida
              man bör förändra grundlagarna eller inte.
            </seg>
            <seg xml:id="i-7464fc12cbba006e-0">
              Det Hillevi hänvisar till är tobaks- och alkoholreklam som inte
              får visas. Det är en sådan sak som man har gjort. Man har uttryckliga
              bestämmelser i grundlagarna att den typen av reklam inte är tillåtet.
            </seg>
            <seg xml:id="i-84247a007db2d3fe-0">
              Det man måste göra är att rådda med yttrandefriheten för att
              i så fall lagstifta mot könsdiskriminerande reklam. När man inser
              det måste man fatta beslutet om man vill göra det eller inte.
              Tror man att den här lagen om könsdiskriminerande reklam är det
              mest effektiva sättet att arbeta mot könsdiskriminerande reklam
              får man fatta det beslutet och gå in och rådda med yttrandefriheten.
              Men jag tror inte att lagen är det mest effektiva medlet att använda
              sig av, och i det här fallet värnar jag hellre yttrandefriheten
              än en lag mot könsdiskriminerande reklam.
            </seg>
            <seg xml:id="i-ecf63309ae50bf9b-0">
              Yttrandefriheten är väldigt viktig. Hillevi Larsson säger att
              den lag som finns i våra grannländer inte har raserat yttrandefriheten
              i dem. Nej, den har inte gjort det. Vi kan också säga att lagarna
              mot att göra reklam för alkohol och tobak inte heller, kan vi
              känna, har raserat vår yttrandefrihet. Men för varje sådant steg
              vi tar urholkar vi yttrandefriheten, och då är det väldigt viktigt
              att veta vilka effekter man får av de lagar man inför när man
              går in och begränsar och inskränker yttrandefriheten. Vilka effekter
              får det?
            </seg>
            <seg xml:id="i-3b3a01fd79980e79-0">
              Jag menar att de effekter vi skulle få av den här lagen inte
              går upp emot den inskränkning vi eventuellt då skulle behöva göra
              när det gäller yttrandefriheten.
            </seg>
            <seg xml:id="i-d0eb80447eff95f7-0">
              Vi har hanterat frågan i riksdagen tidigare. Den har hanterats
              i samband med nuvarande marknadsföringslagen, då justitieutskottet
              har uttalat att den här lagen inte skulle vara förenlig med grundlagen
              därför att man redan då funderade på om inte marknadsföringslagen
              också skulle innehålla bestämmelserna om könsdiskriminerande reklam.
              Lagutskottet har fällt precis samma kommentar, och flera andra
              jurister och sakkunniga säger samma sak.
            </seg>
            <seg xml:id="i-66ff22ea6a5dd614-0">
              Det är just den osäkerheten jag pratar om. När man har två olika
              experter som tycker olika saker måste man faktiskt in och säga:
              Då gör vi förändringar i grundlagen som är tydliga och som säger
              att det ska vara förbjudet med den typ av uttryck som könsdiskriminerande
              reklam faktiskt förespråkar.
            </seg>
          </u>
          <note type="speaker" xml:id="i-10024571cc84a701-0">
            Anf. 48 HILLEVI LARSSON (s):
          </note>
          <u who="hillevi_larsson_896639" xml:id="i-fa1c6c7bd62660f3-2">
            <seg xml:id="i-1a771d7020a2145a-0">
              Herr talman! Det är ju inte så att dagens situation är helt utan
              problem. Vi har en enorm könsdiskriminering i samhället. Sverige
              anses ändå vara ett av de mest jämställda länderna i världen,
              men det här är ett jätteproblem.
            </seg>
            <seg xml:id="i-635450dbba532c30-0">
              Vi har börjat se jämställdheten ur ett bredare perspektiv. Man
              talar om jämtegrering. På samma sätt som alla beslut ska vägas
              mot eventuella negativa miljökonsekvenser har man börjat se jämställdhetsperspektivet
              inom alla politikområden.
            </seg>
            <seg xml:id="i-1a8f0ffbdd5ab8d9-0">
              Då kan jag inte förstå hur man just i det här sammanhanget kan
              säga att jämställdheten plötsligt inte är så viktig, och man vill
              inte ens försöka gå fram med det här förslaget. Så är det så fort
              vi ska göra någon inskränkning, och så är det självklart när man
              gör inskränkningar när det gäller alkohol- och tobaksreklam och
              reklam som riktas till barn. Då får man också väga in om det krävs
              en ändring i grundlagen. Det har det faktiskt inte gjort hittills.
              Det har inte krävts att vi har skrivit in någonting speciellt
              om tobak i grundlagen. Här finns expertis som menar att vi inte
              behöver göra ändringar i grundlagen, och det är det som är grundfrågan.
              Behöver vi inte ändra i grundlagen och ändå kan införa de här
              reglerna, varför inte göra det då?
            </seg>
            <seg xml:id="i-66ed8b557bf935c1-0">
              Sedan skulle jag också vilja ställa en annan fråga. Om nu inte
              regeringen vill ha lagstiftning mot könsdiskriminering, som jag
              ändå tror skulle kunna få en väldigt stor effekt, framför allt
              långsiktigt, vad tänker man göra i stället? Den kartläggning som
              ändå har gjorts och den forskning som finns visar att andelen
              könsdiskriminerande reklam inte har minskat. Det är väldigt svårt
              att se exakt hur mycket det är i Sverige jämfört med andra länder
              och exakt hur mycket det är jämfört med förr, men det som ändå
              finns, där man har kartlagt detta, visar att det inte har minskat.
              Framför allt har exponeringen för reklam ökat. Vi bombarderas
              ju fullständigt från alla håll, och det är väldigt många ungdomar
              som påverkas av det här.
            </seg>
            <seg xml:id="i-d841631272e5f558-0">
              Vad tänker regeringen alltså göra i stället?
            </seg>
          </u>
          <note type="speaker" xml:id="i-d6bc21e37c16bf22-0">
            Anf. 49 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-26">
            <seg xml:id="i-97fd683535e00003-0">
              Herr talman! Det pågår en hel del verksamheter inom näringslivet
              självt. Nu har man utannonserat en reklamombudsman som ska jobba
              mer effektivt utåt sett opinionsbildningsmässigt och också få
              större resurser för att kunna hantera anmälningar som kommer in
              till den nya reklamombudsmannen.
            </seg>
            <seg xml:id="i-f95e6a65833638de-0">
              I betänkandet finns det ytterligare förslag som utredaren har
              lämnat och som jag är beredd att titta på och bereda vidare. Där
              det går att gå vidare kommer jag också att kunna göra det. Jag
              tror att Konsumentverket till exempel kan få uppgifter som att
              följa upp den här typen av reklam, kartlägga omfattningen och
              kanske se hur utvecklingen framåt ser ut. Det finns nog en hel
              del uppgifter som man kan lägga på Konsumentverket, också att
              opinionsbilda kring den här typen av frågor.
            </seg>
            <seg xml:id="i-62f201fd97e62722-0">
              Vi talar om könsdiskriminerande reklam som en jätteviktig jämställdhetsfråga,
              så pass viktig att en del till och med skulle kunna vara beredda
              att urholka yttrandefriheten. Jag måste säga att detta är en viktig
              fråga, men för jämställdhet tror jag att yttrandefriheten är ännu
              viktigare, därför att jag tror inte att den här lagen skulle få
              effekt. Men om vi inte hade haft yttrandefrihet i vårt land, så
              att kvinnor före oss faktiskt kunde tala om de orättvisor som
              fanns i vårt samhälle mellan män och kvinnor utan risk för repressalier,
              hade vi aldrig haft den utveckling vi ser i dag i vårt samhälle.
            </seg>
            <seg xml:id="i-872cd8b8eb632d27-0">
              De här friheterna måste värnas och utvecklas så mycket som möjligt,
              men det kan inte handla om att vi ska in och inskränka den ena
              friheten efter den andra därför att det finns fenomen i samhället
              som vi tycker är olämpliga. Det finns mycket som är olämpligt,
              men det kan vi bekämpa med hjälp av opinionsbildning, konsumentmakt
              och så vidare. Vi har i dag informationsteknik som kan hjälpa
              oss. Ser man någonting olämpligt kan man kommunicera med tusentals
              människor om bojkott av varor, tjänster eller företag. Det företag
              som inte inser att detta är otidsenligt att använda sig av om
              det nu handlar om nakna kroppar, sexistiska budskap eller förlegade
              könsroller kommer inte att finnas kvar länge på marknaden. Du
              och jag, Hillevi Larsson, har som medborgare och som konsumenter
              väldigt stor makt att kunna avgöra det.
            </seg>
          </u>
          <note xml:id="i-ccb9054187bf90d3-6">
            Överläggningen var härmed avslutad.
          </note>
          <note xml:id="i-4d859f978f5b2cd4-0">
            11 § Svar på interpellation 2007/08:588 om flyktingars möjlighet
            att byta kommun
          </note>
          <note type="speaker" xml:id="i-3e2865ff3e37d631-0">
            Anf. 50 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-27">
            <seg xml:id="i-6eb08289a8a208c5-0">
              Herr talman! Yilmaz Kerimo har frågat statsrådet Billström vilka
              initiativ han avser att ta för att få till stånd en ändring av
              ersättningsförordningen så att flyktingarnas möjlighet att flytta
              mellan kommunerna underlättas.
            </seg>
            <seg xml:id="i-6cd4632367ae6372-0">
              Interpellationen har överlämnats till mig.
            </seg>
            <seg xml:id="i-790dc946b174627b-0">
              Inledningsvis vill jag klargöra följande. I förordningen (1990:927)
              om statlig ersättning för flyktingmottagande med mera den så kallade
              ersättningsförordningen som avser personer som beviljats uppehållstillstånd
              finns inga bestämmelser som hindrar en person att flytta från
              en kommun till en annan. Förordningen innehåller bestämmelser
              om för vilka personer kommuner och landsting kan få ersättning.
              Förordningen reglerar även hur, när och på vilka villkor ersättning
              ska betalas ut. Det finns inte heller någon särskild lag om eget
              boende. Däremot finns det bestämmelser om så kallat eget boende
              under tiden en asylansökan prövas i lagen (1994:137) om mottagande
              av asylsökande. Dessa regler innebär bland annat att ansvaret
              för prövning av försörjningsbehov för personer som ordnat så kallat
              eget boende övergår till vistelsekommunen 30 dagar efter det att
              uppehållstillstånd beviljats.
            </seg>
            <seg xml:id="i-439245ac7828ab06-0">
              Regeringen tillsatte i december 2007 en särskild utredare som
              ska se över mottagandet av asylsökande (dir. 2007:172). I uppdraget
              ligger bland annat att utreda vilka förändringar inom mottagandet
              som kan bidra till att bosättning sker där det finns förutsättningar
              för en ändamålsenlig introduktion och möjlighet till egen försörjning.
              Regeringen vill avvakta utredarens eventuella förslag vad gäller
              förändringar i lagen om mottagande av asylsökande. Utredaren ska
              redovisa uppdraget senast den 27 februari 2009.
            </seg>
            <seg xml:id="i-acc65fcf0bab3f02-0">
              Den organisation kring mottagandet av flyktingar som gäller från
              den 1 juli 2007 med Migrationsverket, länsstyrelserna och Arbetsförmedlingen
              har inneburit en gynnsam utveckling på flera olika håll. Ett regionalt
              perspektiv har på ett tydligt sätt förts in i flyktingmottagandet.
              Samverkan och dialog mellan kommuner inom länen, men också mellan
              länen, har utvecklats på ett positivt sätt. Fler kommuner medverkar
              i mottagandet, och det pågår eller förbereds utvecklingsprojekt
              kring bland annat bosättning både nationellt och regionalt på
              flera håll i landet.
            </seg>
            <seg xml:id="i-45d6af2c364e4874-0">
              Den 14 februari i år utsåg regeringen en särskild kontaktperson
              med uppdrag att genom dialog bidra till att stödja kommunernas
              flyktingmottagande (dir. 2008:16). Kontaktpersonen ska bland annat
              diskutera möjliga lösningar för att underlätta situationen för
              flyktingmottagande med de kommuner som på kort tid tagit emot
              många flyktingar. Han ska också ta reda på hinder och möjligheter
              för flyktingmottagande i kommuner som i dag endast tar emot ett
              fåtal flyktingar eller inga alls och på olika sätt verka för ökat
              mottagande i kommuner med god arbetsmarknad och lågt mottagande.
              En annan uppgift är att lyfta fram goda exempel och att verka
              för att informationen till nyanlända om förutsättningar att få
              arbete och bostad i andra kommuner än den de vistas i under asylprövningen
              förbättras. Det gäller bosättning i kommuner som trots goda förutsättningar
              för introduktion och vilja att ta emot nyanlända invandrare har
              ett lågt mottagande.
            </seg>
            <seg xml:id="i-bc43c63914b477f6-0">
              Jag inledde med att förklara att ersättningsförordningen inte
              innehåller bestämmelser om hur och var en flykting får bosätta
              sig. Formellt finns det inget som hindrar att en person flyttar
              till en annan kommun. Det handlar i stor utsträckning om att två
              kommuner kommer överens. Sker en så kallad sekundärflyttning inom
              tre månader från första mottagandet får den andra kommunen också
              full schablonersättning enligt ersättningsförordningen. Vad vi
              nu bland annat tittar på är hur avtalade kommunplatser som inte
              utnyttjas i full utsträckning ska kunna disponeras för personer
              som vill flytta från Södertälje eller andra kommuner i liknande
              situation.
            </seg>
            <seg xml:id="i-e8a1d9d05309e60e-0">
              Min avsikt är att fortsätta vidta åtgärder som kan bidra till
              att underlätta för kommuner som tar ett stort ansvar för flyktingmottagandet,
              däribland Södertälje och Malmö. Samtidigt ges andra kommuner möjlighet
              att mer aktivt medverka i flyktingmottagandet. Vi måste dock komma
              ihåg att det i slutändan ändå är varje enskild person som själv
              ska avgöra och ta ansvar för sin framtid.
            </seg>
          </u>
          <note type="speaker" xml:id="i-5dd863e29146d75c-0">
            Anf. 51 YILMAZ KERIMO (s):
          </note>
          <u who="yilmaz_kerimo_94b016" xml:id="i-b947d8389b9b2c3a-0">
            <seg xml:id="i-8f0e303a3d3263e5-0">
              Herr talman! Jag vill börja med att tacka ministern för svaret.
              Det är ett svar som tyvärr än en gång bekräftar att regeringen
              inte tar problemen för människor i Södertälje, Malmö och Göteborg
              på allvar. Den amerikanska kongressen verkar vara mer intresserad
              än vad integrationsministern är av den irakiska flyktingströmmen
              till Södertälje.
            </seg>
            <seg xml:id="i-3d77607189ed499d-0">
              Jag tar upp ett väldigt konkret problem i min fråga till ministern.
              Jag citerar ur min interpellation: Många nyanlända flyktingar
              som har fått uppehållstillstånd tackar först nej till en bostad
              i en annan kommun än den som man först anlänt till. När de senare
              ångrar sig får de svaret att erbjudandet endast gällde under 30
              dagar. Det här får den absurda konsekvensen att till exempel ett
              stort antal irakiska flyktingar i Södertälje som har uppehållstillstånd
              och som vill flytta ändå tvingas att stanna i Södertälje samtidigt
              som vi har kommuner som säger att flyktingarna är varmt välkomna
              till dem.
            </seg>
            <seg xml:id="i-e504f6ad790eb0d8-0">
              Det jag har frågat ministern är: Vilka initiativ avser statsrådet
              att ta för att få till stånd en ändring av ersättningsförordningen
              så att flyktingarnas möjligheter att flytta mellan kommunerna
              underlättas?
            </seg>
            <seg xml:id="i-cc9a4eaf47be7e7c-0">
              Herr talman! Ministerns svar visar att antingen tror inte ministern
              på min beskrivning av människornas svårigheter eller också tycker
              regeringen att situationen är bra som den är. Jag vet inte vilken
              förklaring som är värst.
            </seg>
            <seg xml:id="i-0bae091dce2d8647-0">
              Ministern ägnar större delen av sitt svar åt att diskutera om
              EBO är en lag eller inte och vad ersättningsförordningen innehåller.
              Det är diskussioner som vi gärna kan föra i våra utskott och kanslier.
              Det jag vill diskutera här är situationen för människor av kött
              och blod.
            </seg>
            <seg xml:id="i-069c73c0cd955f31-0">
              Jag vill återigen att regeringen ska underlätta för de flyktingar
              som inget hellre vill än att flytta till en annan kommun. Hittills
              har regeringen bara förhalat frågan och tillsatt utredningar.
              Har ministern något konkret förslag att komma med?
            </seg>
          </u>
          <note type="speaker" xml:id="i-ffea1065569cb0d8-0">
            Anf. 52 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-28">
            <seg xml:id="i-1859cfba1061462f-0">
              Herr talman! Jag håller med Kerimo om att det är ett stort problem
              att det i dag finns kommuner som tar emot så pass många flyktingar
              som till exempel Södertälje och Malmö gör. Det finns ytterligare
              kommuner som också bär ett väldigt tungt ansvar för nyanlända.
              Det är min förhoppning att fler kommuner ska kunna ta emot fler
              nyanlända.
            </seg>
            <seg xml:id="i-42c83cea542b6c15-0">
              Som jag sade i mitt svar har den omläggning som vi har gjort
              när det gäller flyktingmottagandet, där vi har tagit bort ansvaret
              från nationell nivå på Integrationsverket och lagt ned det till
              länsstyrelsen i samarbete med Arbetsförmedlingen som har fått
              ett större ansvar, redan nu gett resultat.
            </seg>
            <seg xml:id="i-7b10dc899d051e43-0">
              Det som i dag pågår i Södertälje där Lago kan förhandla med andra
              kommuner nu senast är det Gnosjö som är på gång att skriva kontrakt
              med Södertälje har underlättats av att vi har gjort denna omorganisation.
              Det finns många andra kommuner som är intresserade av att hjälpa
              till att ta emot flyktingar. Sedan den nya regionala organisationen
              infördes har solidariteten kommuner emellan ökat. Man har fått
              insikt om att det går att samarbeta kommuner emellan, och det
              utnyttjar många kommuner i dag.
            </seg>
            <seg xml:id="i-c30a76d70787939c-0">
              Det är inte bara den amerikanska kongressen som förstår vilka
              svårigheter vi har i Sverige. Jag tycker att det är bra att den
              amerikanska kongressen förstår vilka svårigheter vi har i Sverige.
              De har kapacitet att kunna ta emot många fler än vi gör här i
              Sverige. Det går inte att jämföra hur många vi tar emot i Sverige
              och den situation som Södertälje specifikt befinner sig i. Det
              kan vi lösa internt i vårt land, och det är Södertälje på gång
              att göra.
            </seg>
            <seg xml:id="i-76924617177da1ea-0">
              Jag vill påpeka att sedan vi tog över makten är det 265 kommuner
              som har skrivit kontrakt för att ta emot flyktingar. Vi har många
              kommuner som har kontrakt på att ta emot flyktingar som inte fyller
              sina kvoter. Vi måste bli bättre på att informera för att flyktingar
              ska vilja flytta i andra hand till de här kommunerna.
            </seg>
            <seg xml:id="i-76b43092824ca438-0">
              Ditt konkreta förslag, som jag kanske inte besvarade så tydligt
              i mitt svar, är att staten ska fortsätta att ha ansvaret för flyktingar
              mer än en månad, som gäller i dag. Jag tror att du har skrivit
              tre månader i ditt förslag. Jag har också reflekterat över det,
              men jag ifrågasätter det på grund av att så länge staten har ansvar
              för dessa medborgare finns det ingen kommun att utbetala introduktionsersättningen
              till. Det finns ingen kommun som över huvud taget kan sätta i
              gång med en introduktion. För att kommunerna ska ansvara för sina
              medborgare måste medborgarna vara mantalsskrivna i kommunen. För
              att få i gång introduktionen så tidigt som möjligt kan inte tiden
              som staten har ansvar för medborgare vara hur lång som helst.
              Därför har man valt att göra det under en månad.
            </seg>
            <seg xml:id="i-1bb9c853f7a31774-0">
              Under denna månad ska man bli mantalsskriven, få i gång sin handlingsplan
              och sin introduktion. Vill man flytta efter det är det möjligt
              att göra det. Inom tre månader ersätter regeringen till och med
              båda kommunerna för deras utgifter. Möjligheten finns. Vi behöver
              bara bli bättre på att samarbeta kommuner emellan. Vi behöver
              bli bättre på att ge information till de nyanlända om de möjligheter
              som finns i andra kommuner när det gäller boende och arbetsmarknad.
            </seg>
            <seg xml:id="i-991db9d70826dd57-0">
              Det finns inga lagar som bromsar detta. Men låt oss inte ha människor
              boendes i limbo i tre månader, eller till och med sex månader
              som jag har hört från Anders Lago, därför att de inte är mantalsskrivna
              i någon kommun utan staten har ansvar för dem. Därmed kan de inte
              komma i gång med sin introduktion som vi tycker är så viktig.
              Den första tiden i Sverige är väldigt viktig. Det som händer då
              är viktigt för hur de första tio åren kommer att se ut. Alldeles
              för många har väntat alldeles för länge på att få en bra introduktion
              som kan leda in på arbetsmarknaden så fort som möjligt, och jag
              tänker inte medverka till att det fortsätter.
            </seg>
          </u>
          <note type="speaker" xml:id="i-43f3bca4c0dfaac4-0">
            Anf. 53 YILMAZ KERIMO (s):
          </note>
          <u who="yilmaz_kerimo_94b016" xml:id="i-b947d8389b9b2c3a-1">
            <seg xml:id="i-8f6f917242fcc236-0">
              Herr talman! Vi är i alla fall överens om USA:s kapacitet att
              ta emot fler flyktingar. De borde ta ett större ansvar och ta
              emot fler flyktingar än de gör nu. Nu har de berättat för Lago
              att de ska göra sitt bästa för att göra det. Det får vi hoppas
              på.
            </seg>
            <seg xml:id="i-504f9ea655d02ac2-0">
              Några kommuner får ta emot så många flyktingar att bostäder och
              övrig mottagningskapacitet inte räcker till. Jag tror att vi är
              överens om det också. I till exempel Malmö, Göteborg och Södertälje
              är situationen alarmerande och akut. Ett exempel är att man bor
              med rader av madrasser på golvet. Det är ovärdigt och ingen bra
              start för att integreras i det svenska samhället.
            </seg>
            <seg xml:id="i-c4bb34b91cfa6be2-0">
              Hittills har regeringens svar varit, och är nu också, att man
              ska tillsätta utredningar. Du har förhoppningar, men det räcker
              inte att ha förhoppningar. Man måste gå från ord till handling.
              För närvarande pågår fem olika utredningar på det här området
              om jag har räknat rätt. Men det som behövs är inte utredningar
              utan åtgärder som till exempel att styra boende till fler kommuner.
            </seg>
            <seg xml:id="i-803c7ab42179132b-0">
              Min fråga till ministern är återigen: Vilka konkreta åtgärder
              är statsrådet beredd att vidta direkt för att hantera den akuta
              situation som ett antal av landets kommuner befinner sig i när
              det gäller flyktingmottagandet?
            </seg>
          </u>
          <note type="speaker" xml:id="i-a22ee73ef7bec3aa-0">
            Anf. 54 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-29">
            <seg xml:id="i-a917c2e32d1e1e91-0">
              Herr talman! Jag vill återigen säga till Kerimo att jag har vidtagit
              konkreta åtgärder. Direkt när jag tillträdde min post vidtog vi
              konkreta åtgärder. Den nya organisationen där länsstyrelserna
              i dag har ett stort ansvar fungerar mycket bra. Det har gett mycket
              goda resultat på kort tid jämfört med den organisation som din
              regering lämnade efter sig. 265 kommuner har undertecknat kontrakt.
              Vi har boendeplatser och boendemöjligheter för alla flyktingar
              som vi tar emot i dag. Vi har den möjligheten.
            </seg>
            <seg xml:id="i-555b4b47457595ab-0">
              Det vi behöver göra är att vara ett gott stöd till de nya i vårt
              land och ge dem råd om var de bäst har möjligheter att bo. Men
              jag tror inte på kommunarrest. Jag tror inte på att jag som politiker
              eller någon tjänsteman ska styra medborgarna, ta dem i handen
              och placera dem i en viss kommun. Väljer de att flytta till Södertälje
              måste man visa dem respekt som vuxna förnuftiga människor och
              tala om att det finns bättre alternativ om de vill ha en bättre
              framtid för sig och sin familj. Det är det Anders Lago gör. Det
              gör också Migrationsverket mycket bättre i dag än tidigare. De
              har fått det uttryckliga uppdraget att se till att informationen
              till nyanlända blir bättre innan de fastnar i de förhållanden
              som har beskrivits här.
            </seg>
            <seg xml:id="i-2d72e887322a2f04-0">
              Solidariteten kommuner emellan har ökat, och det betyder att
              kommunerna välkomnar människor till sig. Låt oss då vara bra på
              att hänvisa människor till de kommunerna! Jag förstår inte vad
              mer Kerimo vill att vi ska göra innan vi har fått den här utredningen
              som kan ge oss ytterligare vägledning och bra idéer på hur vi
              ska kunna underlätta. Det gäller till exempel ersättningssystem,
              men det är ingenting man gör i en handvändning.
            </seg>
            <seg xml:id="i-e3553dae3195e2c1-0">
              Jag tror att fler människor måste vara delaktiga i introduktionen
              av de nyanlända. Det behöver inte bara vara ett kommunalt ansvar.
              Det finns en hel del man kan göra. Vissa saker kan man göra på
              en gång via direktiv och regleringsbrev. Andra saker måste utredas
              innan de kan genomföras. Vi har vidtagit många åtgärder sedan
              vi tog över för att underlätta sekundärflytt av flyktingar. Vi
              ser att det sker. Det finns en rörelse i samhället.
            </seg>
            <seg xml:id="i-e68df470cb743b6b-0">
              Det är klart att de problem vi har försatt oss i inte blir lösta
              på ett år, och kanske inte ens under mandatperioden. Men vi ser
              att det händer saker. Det är positiva resultat vi ser. Det skulle
              jag önska att Kerimo och andra i oppositionen kunde glädjas åt
              och säga: Vi kunde ha gjort detta. Vi gjorde det inte, men nu
              har någon annan gjort det och det blir resultat!
            </seg>
            <seg xml:id="i-f08d31eda8746576-0">
              Jag måste säga att Anders Lago är duktig i arbetet med att utnyttja
              den nya solidaritet som har uppstått kommuner emellan och se till
              att hjälpa de människor som i dag bor ovärdigt i Södertälje. Det
              är barn som i dag inte kan få utbildning som de har rätt till
              och föräldrar som inte kommer ut på arbetsmarknaden därför att
              handläggarna inte hinner med att hantera alla de människor som
              bor i kommunen. I Södertälje är man duktig på att använda sig
              av den nya solidaritet som har uppstått och de möjligheter som
              ges. Låt oss göra det! Låt oss hjälpa Södertälje att göra det!
            </seg>
            <seg xml:id="i-d0e81c91d39b19b5-0">
              Det är därför jag har utsett en kontaktperson som har till uppgift
              att just hjälpa Södertälje och Malmö och se till att kommunicera
              med kommuner som i dag inte tar emot flyktingar. Kontaktpersonen
              ska se till att vara en hjälp för de kommuner som vill ta emot
              och som inte fyller sina kvoter. Allt detta har vi gjort, och
              det pågår nu. Låt oss glädjas åt resultaten! Men självfallet återstår
              det mycket mer att göra. Och självfallet hann det gå alldeles
              för långt innan dessa förändringar gjordes.
            </seg>
          </u>
          <note type="speaker" xml:id="i-0145231f30c47beb-0">
            Anf. 55 YILMAZ KERIMO (s):
          </note>
          <u who="yilmaz_kerimo_94b016" xml:id="i-b947d8389b9b2c3a-2">
            <seg xml:id="i-918b31bfab0d4957-0">
              Herr talman! Jag vill återigen säga att vi är överens om att
              Anders Lago är jätteduktig. Det instämmer jag i. Han har gjort
              mycket, men han behöver mycket stöd av regeringen och statsmakten.
              Han kan inte göra så mycket själv ensam som kommunalråd i Södertälje.
              Just därför behöver regelverket förändras för att han ska kunna
              gå vidare med de problem som vi har i Södertälje och andra kommuner
              som Göteborg och Malmö.
            </seg>
            <seg xml:id="i-118e7cae0a8aa18a-0">
              Herr talman! Jag tycker inte att ministern och regeringen tar
              de problem som jag tar upp på allvar. Jag visar här en artikel
              från Länstidningen Södertälje i går. Där står att människor bor
              på madrasser i källarförråd. Detta visar hur allvarligt det är.
              Det visar att det som ministern berättar här inte räcker. Det
              är mycket ord, men ingen handling.
            </seg>
            <seg xml:id="i-8cb733bdd9c399b2-0">
              I Södertälje har vi mängder med irakiska flyktingar som vill
              flytta. I en del fall har de själva ordnat bostad men nekats av
              den berörda kommunen att flytta dit. Det är inte som ministern
              säger att det bara är att flytta och komma överens. Det är inte
              så enkelt.
            </seg>
            <seg xml:id="i-269152e96f69a35b-0">
              Jag har personligen pratat med flera som vill flytta. Jag har
              namn på personer som är beredda att låta sig intervjuas om detta,
              och jag inbjuder ministern att komma till Södertälje och träffa
              dem och höra direkt från dem själva vad de har att säga. Tycker
              ministern att det är mänskligt att tio personer bor i en etta
              till dess att ministern blir klar med sin utredning först den
              27 februari nästa år?
            </seg>
            <seg xml:id="i-008019a14b9c23a5-0">
              Jag vill återigen upprepa min inbjudan till ministern att komma
              till Södertälje och se vardagen för dessa utsatta människor. Är
              ministern beredd att komma till Södertälje för att träffa dem
              och vidta de konkreta åtgärder som behövs? Kom inte bara med ord,
              utan gå till handling!
            </seg>
          </u>
          <note type="speaker" xml:id="i-4fdb498d18f2a0ce-0">
            Anf. 56 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-f581f6b57e2ead16-30">
            <seg xml:id="i-9c01bc1cbfd91bb3-0">
              Herr talman! Jag har tillbringat mycket tid i Södertälje både
              som privatperson, som riksdagsledamot och som statsråd. Jag har
              varit i Södertälje, jag har träffat de här människorna, jag har
              pratat med dem och jag inser deras problem. Frågan är vem som
              har skapat dessa problem. Det svaret skulle jag vilja få av Kerimo
              om han hade haft något inlägg kvar. Det har han tyvärr inte.
            </seg>
            <seg xml:id="i-9018d9bab20ad8a9-0">
              Regler ska förändras. Om det är tvångsförflyttning av människor
              och kommunarrest såsom Socialdemokraterna har föreslagit vi pratar
              om så kommer vi inte att göra det. Men vi har förändrat regelverk,
              och det finns inga hinder för att flytta. Däremot behöver de nyanlända
              människorna få information om vilka möjligheter som finns. Det
              arbetet pågår för fullt, framför allt i Södertälje. Jag ser fram
              emot att det blir ännu bättre snart. Men om det är regelverken
              för kommunarrest som du vill förändra så kommer det inte att bli
              så, åtminstone inte så länge jag är ansvarig för de här frågorna.
            </seg>
          </u>
          <note xml:id="i-ccb9054187bf90d3-7">
            Överläggningen var härmed avslutad.
          </note>
          <note xml:id="i-575b436844bac33c-0">
            12 § Svar på interpellation 2007/08:574 om svenska soldaters
            bevittnande av tortyr
          </note>
          <note type="speaker" xml:id="i-af4f74de175cc61d-0">
            Anf. 57 Försvarsminister STEN TOLGFORS (m):
          </note>
          <u who="unknown" next="cont" xml:id="i-59963921c40c21af-1">
            <seg xml:id="i-f7a0cd4e7ef9a95b-0">
              Herr talman! Gunilla Wahlén har, mot bakgrund av vad som har
              rapporterats om händelser under EU-operationen Artemis i Kongo
              2003, frågat mig vilka åtgärder jag avser att vidta för att kunna
              garantera att liknande situationer inte inträffar igen.
            </seg>
            <seg xml:id="i-76f3ac75b31ba613-0">
              Sverige ska ha en ledande ställning när det gäller värdegrundsfrågor.
              Det handlar bland annat om skydd av och respekt för folkrätten,
              inklusive mänskliga rättigheter och den humanitära rätten. Detta
              har även en viktig operativ betydelse. En god relation till civilbefolkningen
              hindrar upptrappning av konflikter och ger oss bättre förutsättningar
              att lösa uppgiften. Det bidrar också till vår säkerhet på plats.
            </seg>
            <seg xml:id="i-fafe0dc6c2378408-0">
              Det får inte råda några tveksamheter om vilka värderingar som
              Försvarsmakten står för, varken här hemma eller utomlands. Personalen
              i fredsfrämjande insatser ska agera i enlighet med de mänskliga
              rättigheterna och den humanitära rätten. Folkrättsbrott ska inte
              förekomma och kan aldrig tolereras.
            </seg>
            <seg xml:id="i-bb7ebeefd36f1d73-0">
              Försvarsmakten har ett tydligt ansvar för att förbereda personalen
              inför insatser och lämna det stöd som krävs till personalen under
              insatser. I detta ligger inte minst att ge den utbildning som
              krävs för att personalen ska kunna agera på ett riktigt sätt även
              i sådana situationer som kan upplevas som svåra för den enskilde.
            </seg>
            <seg xml:id="i-47831cbb20e163f5-0">
              Den 4 april informerades jag av Försvarsmaktens chefsjurist om
              den utredning som han har genomfört om den aktuella händelsen.
            </seg>
            <seg xml:id="i-e60a00e8b2ec1c27-0">
              Samma dag anmodade Försvarsdepartementet Försvarsmakten att redovisa
              vilka rutiner som finns i dag på området och om myndigheten ser
              något behov av förändringar eller förtydliganden som behövs för
              att stödja personalens agerande vid misstanke om folkrättsbrott.
            </seg>
            <seg xml:id="i-ac0c7b2e6c4e057a-0">
              Jag inväntar nu den redovisning som Försvarsmakten kommer att
              lämna till departementet senast den 9 maj 2008. Därefter kommer
              jag att ta ställning till om några ytterligare åtgärder är nödvändiga.
            </seg>
          </u>
          <note xml:id="i-fa875b2d366ceea9-0">
            Anf. 58 GUNILLA WAHLÉN (v):
          </note>
          <u who="unknown" prev="cont" xml:id="i-6c4c2de475d41ef1-1">
            <seg xml:id="i-63f8d601d0f3651a-0">
              Herr talman! Jag är liksom många med mig djupt berörd och upprörd
              över det lidande som en ung man utsattes för i Kongo för fem år
              sedan. Det är fullständigt oacceptabelt och obegripligt att kränkningar
              av folkrätten med tortyr och andra grova övergrepp över huvud
              taget förekommer i internationella operationer, oavsett vilket
              land som sänder trupper.
            </seg>
            <seg xml:id="i-dbc9597e96ee949e-0">
              Uppgiften är entydig; det är civilbefolkningen som ska skyddas
              från krig, terror, våldtäkter och svält.
            </seg>
            <seg xml:id="i-8bee76693b7092b4-0">
              Det är även oacceptabelt att soldater som deltar i fredsstyrkor
              tvingas bevittna och uppleva fruktansvärda övergrepp och kränkningar
              från sina kollegor i internationella missioner.
            </seg>
            <seg xml:id="i-7fbafc99d0933990-0">
              Det är också oacceptabelt att vi inte har försäkrat oss om att
              den unge mannen har fått hjälp och upprättelse. Ingen verkar veta
              någonting om hans öde.
            </seg>
            <seg xml:id="i-79f3ad95c41f4fc7-0">
              Försvarsministern har genom sitt svar på min fråga om vilka åtgärder
              han har vidtagit för att försäkra sig och hela svenska folket
              att liknande situationer absolut inte inträffar igen helt avstått
              från att besvara den frågan i dag. Försvarsministern ska tydligen
              invänta den pågående utredningen om händelsen i Kongo som ska
              redovisas i maj.
            </seg>
            <seg xml:id="i-4eb5695fe6300e47-0">
              Har inte försvarsministern redan nu försäkrat sig om att en liknande
              händelse inte kan inträffa i dag eller i morgon? Vi har en mängd
              soldater ute i fredsbevarande svåra insatser i flera länder just
              nu.
            </seg>
            <seg xml:id="i-7cf4fa9a84696746-0">
              Herr talman! Jag välkomnar initiativet till att utreda ledarskap,
              konflikthantering, sekretessfrågor, kultur och lydnadsförhållanden
              inom specialstyrkan.
            </seg>
            <seg xml:id="i-d541a997b0d6b3c2-0">
              Jag välkomnar även Försvarsmaktens beslut att ta hem Hans Alm
              från hans pågående uppdrag i Tchad. Det sänder tydliga signaler
              till de svenska soldaterna att Försvarsmakten tar anklagelserna
              mot Alm på allvar.
            </seg>
            <seg xml:id="i-49c03b485a906c12-0">
              Självfallet delar jag försvarsminister Sten Tolgfors mening då
              ministern svarar att det inte får råda några tveksamheter om vilka
              värderingar Försvarsmakten står för vare sig här hemma eller utomlands.
            </seg>
            <seg xml:id="i-cf45ab9a7619d4d1-0">
              Personalen i fredsfrämjande insatser ska agera i enlighet med
              de mänskliga rättigheterna och den humanitära rätten. Folkrättsbrott
              ska inte förekomma och aldrig tolereras.
            </seg>
            <seg xml:id="i-31db9939b224125c-0">
              Är försvarsministern övertygad om att våra soldater har tillräcklig,
              heltäckande utbildning om folkrätt och att alla regler dagligen
              följs minutiöst hela tiden redan nu?
            </seg>
          </u>
          <note type="speaker" xml:id="i-ccd41f8bff618d8c-0">
            Anf. 59 Försvarsminister STEN TOLGFORS (m):
          </note>
          <u who="unknown" xml:id="i-f581f6b57e2ead16-31">
            <seg xml:id="i-4bca315f4320e3d0-0">
              Herr talman! Nej, det är jag inte. Det är precis därför som jag
              redan har vidtagit ett antal åtgärder. Jag har begärt av Försvarsmakten
              att redovisa behovet av ändrade och förtydligade rutiner som behövs
              för att stödja personalens agerande vid misstänkta folkrättsbrott.
              Jag har begärt en redovisning med följande innehåll.
            </seg>
            <seg xml:id="i-4d835792168b973b-0">
              Hur rapporteringen bör ske av misstänkta folkrättsbrott som svensk
              personal bevittnar eller får kännedom om, inklusive att säkerställa
              att sådan information når Högkvarteret. Hur enskilda soldater
              och befäl bör agera i fall där högre befäl i internationell styrka
              anses vara delaktiga eller avstår från att agera vid misstanke
              om folkrättsbrott. Hur juridisk kompetens kan användas för att
              stödja enskilda soldaters agerande i internationella insatser.
              Hur utbildningen inför internationella insatser kan utvecklas
              ytterligare för att förstärka kunskapen om folkrätt och hanteringen
              av situationer där misstanke om folkrättsbrott förekommer. Den
              enskilde soldaten som deltar i internationella insatser ska inte
              behöva känna sig eller sitt arbete ifrågasatt, utan ska med hjälp
              av rutiner och regler ha fullt stöd för att agera. Det finns anledning
              att se över rutiner och regler för rapportering vid internationella
              insatser där flera länder är inblandade.
            </seg>
            <seg xml:id="i-14e39c2a52f91a8d-0">
              Försvarsmakten har pekat ut att just bristen på en formell rapport
              från vittnena i Kongo hindrade, bromsade, en formell utredning
              av händelsen. Det är precis därför som vi nu stärker såväl rapporteringsskyldigheten
              som rapporteringsmöjligheten. Allt detta är saker vidtagna i relation
              till Försvarsmakten.
            </seg>
            <seg xml:id="i-ccd3f0d2fa31a8b8-0">
              Försvarsmakten har också satt i gång ett eget arbete. Försvarsmakten
              lade fram en rapport i december om den påstådda händelsen. Efter
              denna utredning har det framkommit att det berörda landet Frankrike
              gör en fördjupad utredning av händelsen. Den svenska Försvarsmakten
              har på många sätt lämnat stöd till Frankrikes egen utredning.
              Försvarsmakten har också meddelat att myndigheten gör en egen
              granskning av bland annat ledarskap och kultur inom specialförbanden.
              Under tiden utredningen pågår genomförs förändringar i specialförbandsledningen.
              Det är en lång rad åtgärder som har vidtagits före denna interpellationsdebatt.
            </seg>
            <seg xml:id="i-215bf052d53ae3e3-0">
              Det finns ändå anledning att understryka att vi har, och vi ska
              ha, en demokratiskt styrd försvarsmakt med medvetet arbete för
              moderna värderingar och attityder. Det är en självklarhet i vårt
              land, men som jag sade förut har det en viktig operativ betydelse.
              Hur vi uppträder på plats gentemot civilbefolkningen har stor
              betydelse för hur vår insats uppfattas på plats och därmed för
              vilket resultat vi når. Den svenska Försvarsmakten är, och ska
              vara, ledande i att upprätthålla en god värdegrund. Det är en
              trovärdighetsfråga. Här vill jag säga att det finns ingen som
              helst skillnad i inställning mellan departementet och Försvarsmakten.
              Man är precis lika angelägen som någon annan att sortera ut vad
              som har hänt i den berörda händelsen och också se till att värderingsarbetet
              cementeras för framtiden. Försvarsmakten är precis lika inriktad
              på det som någon i denna kammare.
            </seg>
            <seg xml:id="i-b697a10248500fd2-0">
              Det är viktigt att våra soldater är rätt utbildade och att det
              finns tydliga regler för rapportering om man ändå ser, bevittnar,
              misstänkta brott. Det är också här värt att understryka att ingen
              svensk soldat har påståtts vara inblandad i den allvarliga händelsen
              med Artemis i Kongo 2003.
            </seg>
            <seg xml:id="i-6f8bfe58c6b94824-0">
              Anf. 60 GUNILLA WAHLÉN (v):
            </seg>
            <seg xml:id="i-fec99d71795ef7ac-0">
              Herr talman! Jag har full respekt för och vet att det pågår en
              utredning. Vi fick information om det i försvarsutskottet i förra
              veckan. Därför har jag avsiktligt ställt frågan så att vi inte
              ska diskutera det som har hänt. Vi kommer att få en utredning.
              Det är bra att försvarsministern har tagit med att dessa frågor
              ska utredas.
            </seg>
            <seg xml:id="i-f8d21c5740e9f3b4-0">
              Jag ser i huvudsak fyra områden som bör ses över inom de svenska
              utlandsstyrkorna. Det första området är de regler och rutiner
              som handlar om återrapportering till Sverige. Vi kunde höra här
              att de frågorna kommer att ses över. Den största kritiken som
              tas upp i programmet Uppdrag granskning gäller att Hans Alm inte
              rapporterade om tortyren, men i programmet framkom det också uppgifter
              om att det medvetet rapporterades om färre dödade än i verkligheten
              i samband med en eldstrid i byn Miala.
            </seg>
            <seg xml:id="i-21619a477c7c273c-0">
              Det andra området är den machokultur och våldsglorifiering som
              fortfarande verkar råda i specialstyrkorna våra allra mest välutbildade,
              vältränade och erfarna soldater. Jag anser att det finns ett allvarligt
              problem med ledarskapet när den högsta chefen på plats för svensk
              del låter sig fotograferas poserande med sitt vapen framför en
              brinnande by i Kongo.
            </seg>
            <seg xml:id="i-60e25bcaf8727272-0">
              Jag kan också se att det var brister i hur och på vilket sätt
              man annonserade förra sommaren efter ungdomar som skulle delta
              i Nordic Battlegroup. Bilden i annonserna var en beväpnad man
              med solglasögon som ser macho ut. Det blev ett totalt misslyckande
              att få med kvinnor i NBG-styrkan. Inte ens 4 procent är kvinnor.
              Vi lever inte upp till resolution 1325. Det finns mycket att göra.
            </seg>
            <seg xml:id="i-0ef5b96e471f32cb-0">
              Det tredje området är rasismen. Jag anser att det finns problem
              med att Sverige deltar i militära insatser med länder som är gamla
              kolonialherrar. Flera länder i Europa har fortfarande stora politiska
              intressen i de gamla afrikanska kolonierna. Det finns även en
              utbredd rasistisk tradition i flera länder gentemot Afrika. I
              Uppdrag granskning vittnar en svensk soldat om en händelse när
              en fransk soldat skulle ha kommenterat paraderandet med strypsnaran
              runt halsen med att säga att det var en gammal tradition som belgarna
              använde sig av under förra seklet för att stävja negrerna i Kongo.
              Sådant får absolut inte förekomma från något land.
            </seg>
            <seg xml:id="i-7d8dd09d6b757ec0-0">
              Det fjärde området är mörkläggning, nedtystande och brist på
              information till oss i riksdagen som faktiskt är de som formellt
              beslutar att sända militära styrkor till andra länder. Flera ledande
              personer i svenska försvaret har känt till händelsen i flera år
              utan att ha agerat. ÖB blev informerad om händelsen i juni 2006
              och tillsatte en utredning.
            </seg>
            <seg xml:id="i-28f80eb2061a8c48-0">
              Kunskap fanns hela tiden i den militära ledningen i december,
              samtidigt som det sammansatta utskottet arbetade med frågan om
              att sända svensk trupp till Sudan och Tchad samtidigt som NBG-styrkan
              sattes ihop och det var debatt om utbildning, utrustning och säkerhet
              för våra svenska soldater. Vi hörde inte ett ord om den ytterst
              allvarliga händelsen i Kongo.
            </seg>
            <seg xml:id="i-b0afa979191c6b2d-0">
              Jag fick personligen höra talas om detta för några veckor sedan
              när en journalist ringde till mig och ställde frågor. Vi borde
              ha fått information om att något var på gång.
            </seg>
            <seg xml:id="i-dca673be9bdf2cc3-0">
              Amnesty International har ett 15-punktsprogram om hur mänskliga
              rättigheter ska implementeras, verkställas och garanteras i fredsbevarande
              styrkor. Får våra soldater rätt utbildning och träning om detta?
              Vet de i dag hur de ska agera i ett hårt och spänt läge?
            </seg>
          </u>
          <note type="speaker" xml:id="i-fce297979a718999-0">
            Anf. 61 Försvarsminister STEN TOLGFORS (m):
          </note>
          <u who="unknown" next="cont" xml:id="i-59963921c40c21af-2">
            <seg xml:id="i-3644dadbb30b9d5b-0">
              Herr talman! Jag har här i dag, och tidigare externt, redovisat
              en lång rad åtgärder som vidtas på både Försvarsdepartementets
              initiativ och Försvarsmaktens eget initiativ. Jag har här i dag
              berättat om åtgärder för stärkt rapportering. Man har pekat ut
              att detta var en nyckelfråga som inte hanterades. Man fick inte
              en rapport, och därför inledde man inte en utredning. Nu adresserar
              vi just detta.
            </seg>
            <seg xml:id="i-e99e86d786a11cc1-0">
              Vi har pratat om utbildning i folkrätt för dem som deltar. Man
              ska veta hur reglerna ser ut och vad man gör om man ser brott
              mot reglerna. Vi har pratat om juriststöd till internationella
              insatser för att hantera sådana saker, inte minst om man ingår
              i en befälskedja, i det här fallet en EU-befälskedja. Man kan
              rapportera där eller man kan också rapportera hem om deltagande
              befäl från ett annat land inte vill kännas vid att det har varit
              ett problem.
            </seg>
            <seg xml:id="i-7d3170c629c6eeb5-0">
              Vi har pratat om att Försvarsmakten tittar på kulturfrågor och
              ledarskap i specialstyrkorna. Det är fråga om en lång rad redovisade
              åtgärder.
            </seg>
            <seg xml:id="i-085797b8ba31e6c7-0">
              Det vi talar om i dag är en utpekad händelse som är oacceptabel.
              Jag vill varna för att göra den sortens svepande och generella
              anklagelser om rasism i andra länders agerande som Gunilla Wahlén
              här gjorde. Det behövs inte för att beskriva allvaret i just den
              här utpekade händelsen. Jag tror inte att det leder frågan framåt.
            </seg>
            <seg xml:id="i-165be48f02cec175-0">
              Sedan var det kommentarerna om vem som fick veta vad och när.
              Jag kan konstatera att departementet fick veta i december 2007
              och jag själv ännu senare än detta. Direkt när vi fick veta begärde
              jag att chefsjuristen skulle komma till departementet och redovisa
              den utredning han hade genomfört. När vi hade hört den vidtog
              vi samma dag och dagarna därefter en lång rad åtgärder.
            </seg>
            <seg xml:id="i-2af11855d3d782c2-0">
              Poängen här är att Sveriges engagemang i internationella fredsfrämjande
              insatser syftar till att bidra till att exportera fred och säkerhet
              samt underlätta för en rättvis och hållbar global utveckling.
              Det handlar i förlängningen också om att värna vår säkerhet och
              svenska intressen genom att sprida fred och säkerhet i världen.
              I grunden för det ligger att värna universella normer och värden
              som demokrati, mänskliga rättigheter, jämställdhet, mänsklig värdighet
              och utveckling.
            </seg>
            <seg xml:id="i-f71557d6f83beb37-0">
              Därtill bidrar vårt deltagande till att värna och främja en bra
              världsordning med sin grund i folkrätten för att uppnå fred och
              frihet för fler.
            </seg>
            <seg xml:id="i-586a6f76ce99bffe-0">
              Därför är det väldigt viktigt att personalen i internationella
              insatser efterlever tillämpliga regler och följer mänskliga rättigheter,
              den humanitära rätten samt de etiska riktlinjer som finns och
              har utarbetats för fredsfrämjande insatser. Det gäller såväl de
              globala konventionerna om mänskliga rättigheter som konventionen
              om medborgerliga och politiska rättigheter, barnets och kvinnans
              mänskliga rättigheter och tilläggsprotokoll om barn i väpnade
              konflikter.
            </seg>
            <seg xml:id="i-bea4504bbae63513-0">
              EU har också under 2005 antagit gemensamma regler för hur EU:s
              styrkor ska uppträda i samband med insatser, standards of behaviour
              . Det är intressant att notera att man här haft två rapporteringskedjor
              att följa. Den ena var inom EU-systemet och uppåt, och den andra
              var på hemmaplan i Sverige och uppåt.
            </seg>
            <seg xml:id="i-091ff35a8a4a8df3-0">
              Det krävs alldeles avgjort att de här frågorna uppmärksammas
              på ett tidigt stadium i planeringen av fredsfrämjande insatser
              och självklart att den deltagande personalen ges relevant utbildning,
              att man är laddad med kunskap när man går ut i internationella
              insatser.
            </seg>
            <seg xml:id="i-8f34b1e95eaaed81-0">
              Försvarsmakten ansvarar för det här, och man gör det också väl.
              Man utbildar regelmässigt personalen i de här frågorna under förberedelserna
              för internationella insatser. Härutöver finns utrymme för fler
              saker, och det har här i dag redovisats ett antal exempel på åtgärder
              som vidtas av oss och av myndigheten.
            </seg>
          </u>
          <note xml:id="i-e1f8480d0b1cdfe3-0">
            Anf. 62 GUNILLA WAHLÉN (v):
          </note>
          <u who="unknown" prev="cont" xml:id="i-6c4c2de475d41ef1-2">
            <seg xml:id="i-3ee64dc0a904ca55-0">
              Herr talman! De förberedelser som vi hade under senhösten när
              det gällde Nordic Battle Group, Tchad och Sudan med ett sammansatt
              utskott vittnar om att alla parter tar ett stort ansvar i det
              här. Vi fick en proposition som alla partier diskuterade, och
              vi förbättrade och förstärkte den och tog in alla aspekter när
              det gällde säkerhet och utbildning. Det var en lång diskussion
              om hur soldaterna skulle uppleva det och om de hade fått rätt
              utbildning.
            </seg>
            <seg xml:id="i-d261c2506861e38e-0">
              Det är därför vi blir tagna på sängen när sådant här inträffar.
            </seg>
            <seg xml:id="i-42ad179cf6c3824b-0">
              Att skicka soldater till ett annat land kräver ett mycket stort
              ansvarstagande. Vi är där för att hjälpa och skydda, och vi ska
              bara vara där om hjälp och skydd verkligen behövs. Det krävs kunskap
              om konflikten och lyhördhet mot landets civilbefolkning. Vi har
              fått ett stort förtroende, och det förtroendet ska värnas och
              tas på allvar. Om Sverige inte klarar av den uppgiften, att värna
              om folkrätten och de mänskliga rättigheterna, ska vi inte gå in
              i ett land militärt.
            </seg>
            <seg xml:id="i-bbb87db2337af1fb-0">
              Därför vill jag uppmana försvarsministern att verkligen följa
              upp de utredningar som pågår och komma med nya, klara regler som
              gör att man kan försäkra sig om att vi har den utbildning, det
              regelverk och det rapporteringssystem som vi behöver.
            </seg>
            <seg xml:id="i-2ca9671129166917-0">
              Vi behöver åtgärder för att stävja den machokultur som verkar
              finnas i de här styrkorna.
            </seg>
            <seg xml:id="i-19b0ecb629fb4de5-0">
              Vi måste visa att vi inte alls kan misstänkliggöras för att delta
              i en rasistisk diskussion utan att vi verkligen upprätthåller
              människovärdet och mänskliga rättigheter.
            </seg>
            <seg xml:id="i-3a370b0d852689a2-0">
              Jag är helt övertygad om att vi med gemensamma krafter även fortsättningsvis
              kommer att kunna skicka styrkor internationellt. Men vi måste
              vara mycket noga och ta ett mycket stort ansvar för det uppdrag
              vi har som politiker.
            </seg>
          </u>
          <note type="speaker" xml:id="i-e61bfe13faa95a1b-0">
            Anf. 63 Försvarsminister STEN TOLGFORS (m):
          </note>
          <u who="unknown" xml:id="i-f581f6b57e2ead16-32">
            <seg xml:id="i-3f4ab55ca552a309-0">
              Herr talman! Jag tror att det här i slutet på debatten finns
              anledning att sätta den enskilde svenske soldaten i centrum. Vi
              kan konstatera att det inte får vara så att den debatt som nu
              pågår om regler, förutsättningar och andra länders agerande uppfattas
              som kritik mot den enskilde svenske soldaten.
            </seg>
            <seg xml:id="i-26e194006ea1363f-0">
              De utgör ett oerhört viktigt bidrag i internationella insatser
              för att sprida fred och säkerhet i världen. De är inte skurkar.
              De är hjältar. De gör ett enormt självuppoffrande arbete. Då handlar
              det om att vi måste finnas där till stöd för dem, med rätt utbildning,
              med väl fungerande regelverk och med juriststöd i internationella
              insatser.
            </seg>
            <seg xml:id="i-8409cc60577cda76-0">
              Man ska känna en förankring i och ett stöd från politiken. Om
              man hamnar i en situation där man upplever saker som man vet,
              känner eller förstår inte borde förekomma ska man ha politikens
              stöd att rapportera det. Man ska också ha tillräcklig utbildning
              och tillräcklig kunskap för att kunna göra det på ett bra sätt.
              Vi bör visa betydande uppskattning för det bidrag som enskilda
              svenskar, män och kvinnor, utgör i de internationella insatserna
              för att sprida fred och säkerhet.
            </seg>
            <seg xml:id="i-71f41639efe5f468-0">
              Mot bakgrund av den specifika händelse vi här diskuterar, Artemis
              i Kongo 2003, har vi pekat på ett antal punkter där det finns
              anledning att se över rutiner och regler. Det fanns otydligheter
              i regelverket, och därför har jag bett Försvarsmakten att se över
              det. De tar också själva ett antal egna initiativ, där man tittar
              på ledarskap och kulturfrågor, därför att man själv tycker att
              det är viktigt att bevara och stärka bilden av kvaliteten i det
              arbete Sverige gör internationellt.
            </seg>
            <seg xml:id="i-4d44bda448bfc3b9-0">
              Den generella bilden är att det vi gör är oerhört uppskattat,
              fyllt av kvalitet och präglat av den värdegrund som vi står för.
              Här handlar det om att vi måste stärka den enskilda individen
              med bättre rutiner, regler och utbildning för rapportering, att
              man känner stöd för att hantera det på ett bra sätt. Men den generella
              bilden av våra insatser är oerhört positiv, och det får vi inte
              glömma bort.
            </seg>
          </u>
          <note xml:id="i-ccb9054187bf90d3-8">
            Överläggningen var härmed avslutad.
          </note>
          <note xml:id="i-03960994a5f993a3-0">
            13 § Svar på interpellation 2007/08:589 om samordningsansvaret
            vid IT-attack
          </note>
          <note type="speaker" xml:id="i-c28331d57e25b500-0">
            Anf. 64 Försvarsminister STEN TOLGFORS (m):
          </note>
          <u who="unknown" xml:id="i-f581f6b57e2ead16-33">
            <seg xml:id="i-45305aa92e5e40e6-0">
              Herr talman! Mats Berglind har frågat mig om jag har sett till
              att någon myndighet har det övergripande ansvaret i dag för samordning
              av olika myndigheters insatser vid en IT-attack liknade den som
              Estland utsattes för och vilken myndighet som har det ansvaret.
            </seg>
            <seg xml:id="i-921e16e2fdfba604-0">
              I dag gäller ansvarsprincipen fullt ut enligt det system som
              förra regeringen införde från och med år 2002. Detta innebar att
              ingen myndighet hade ett sammanhållande ansvar.
            </seg>
            <seg xml:id="i-973360e75ac296d8-0">
              De flesta hot eller kriser har samhällsöverskridande karaktär,
              och därför är det viktigt att komma bort från tendenser till stuprörstänkande
              i myndigheters agerande. I propositionen Stärkt krisberedskap
              för säkerhets skull (prop. 2007/08:92) föreslår regeringen att
              den nya myndigheten för samhällsskydd och beredskap ska få i uppgift
              att hålla samman informationssäkerhetsfrågorna. Den nya myndigheten
              får ett sammanhållande ansvar både före, under och efter en kris.
            </seg>
            <seg xml:id="i-9f2857aed512dabe-0">
              Ansvarsprincipen stärks genom att samtliga myndigheter och aktörer
              tydligt ges ansvar för sin verksamhet men även att samordna sig
              sinsemellan.
            </seg>
            <seg xml:id="i-5475e017584338c2-0">
              Skulle Sverige utsättas för en attack motsvarande den i Estland
              kommer den nya myndigheten att hålla samman de åtgärder som behöver
              vidtas inom berörda myndigheter.
            </seg>
            <seg xml:id="i-436fd521d9a54b57-0">
              Fram till dess är det samordningsorgan som redan finns etablerat
              mellan Säkerhetspolisen, Försvarsmakten, Krisberedskapsmyndigheten,
              Försvarets radioanstalt, Försvarets materielverk, Post- och telestyrelsen
              och Verva plattform för samarbete kring gemensamma och koordinerade
              insatser.
            </seg>
          </u>
          <note type="speaker" xml:id="i-2bedfbcda78573d7-0">
            Anf. 65 MATS BERGLIND (s):
          </note>
          <u who="mats_berglind_b65f78" xml:id="i-98cbe586e2d311ca-0">
            <seg xml:id="i-df2fb5cd49fc833c-0">
              Herr talman! Tack, försvarsministern, för svaret på interpellationen!
            </seg>
            <seg xml:id="i-4bf7d1afb68c04cd-0">
              Det är ett svar som jag tycker skapar en viss oro. När jag läste
              svaret första gången kände jag nästan att jag nog kanske inte
              skulle ha ställt interpellationen. Det här visar ju att om elaka
              krafter skulle göra en attack mot Sverige, motsvarande den som
              gjordes mot Estland, har vi inte ett fullgott skydd för att hantera
              det.
            </seg>
            <seg xml:id="i-fcd7fe4ae6d26b99-0">
              Att i svaret hänvisa till att det var en socialdemokratisk regering
              som 2002 lade grunderna för nuvarande system är inget försvar.
              En regering ska reagera och agera om man uppfattar att det finns
              brister. Man kan inte bara hänvisa till vad någon annan har gjort
              för länge sedan. Det är en svaghet att varken försvarsministern
              eller någon annan i regeringen har tagit den nya krigföringen,
              som man väl får kalla det, riktigt på allvar.
            </seg>
            <seg xml:id="i-5fa026be04abfa0e-0">
              Vi följde väl alla debatten om vad som hände i Estland, och vi
              var nog många som blev väldigt överraskade över vilka konsekvenser
              det fick, men framför allt vilka konsekvenser det kunde ha fått
              om man inte hade haft en ordentlig samordning i Estland. Inte
              minst fick man också hjälp utifrån.
            </seg>
            <seg xml:id="i-2636bca74c52f38b-0">
              Den här utvärderingen har man gjort ganska grundligt och dragit
              erfarenheter från andra myndigheter. Krisberedskapsmyndigheten
              har ju kommit med en stor rapport alldeles nyligen, och man aviserade
              före årsskiftet att det fanns brister i det svenska systemet om
              det skulle utsättas för en attack.
            </seg>
            <seg xml:id="i-2eba20c1da823979-0">
              Det finns ett underlag som är tillräckligt för att ministern
              eller regeringen på ett kraftfullt sätt borde ha ingripit. Just
              Krisberedskapsmyndighetens senaste rapport vill jag citera ordagrant,
              så att det inte blir något missförstånd: Ansvarsprincipen på informationssäkerhetsområdet
              fråntar inte staten ansvaret för att garantera att de statliga
              myndigheternas IT-användning uppfyller kraven på säkerhet. Det
              är en förtroendefråga gentemot både allmänheten och företagen.
              Med anledning av detta har Riksrevisionsverket granskat regeringens
              styrning av informationssäkerhetsarbetet i den statliga förvaltningen.
              Ett övergripande problem som framkommit i och med granskningen
              är avsaknaden av styrning och kontroll över myndigheternas arbete
              med informationssäkerhet.
            </seg>
            <seg xml:id="i-2049a1b8d46bec78-0">
              Detta, försvarsministern, är ord och inga visor. Och regeringen
              sätter sig ned och gör ingenting. Det är anmärkningsvärt.
            </seg>
          </u>
          <note type="speaker" xml:id="i-783835e627a2c51c-0">
            Anf. 66 Försvarsminister STEN TOLGFORS (m):
          </note>
          <u who="unknown" xml:id="i-f581f6b57e2ead16-34">
            <seg xml:id="i-da9ce08d252303c8-0">
              Herr talman! Det är intressant att höra Mats Berglind beskriva
              arvet efter hans eget partis regering och dess tolvåriga regeringsinnehav.
              De saker han räknar upp är saker som nu åtgärdas i förslag som
              ligger på riksdagens bord. Han har möjligen inte läst propositionen.
              Jag kan försäkra att vi under debatten kommer att återge rikligt
              med citat ur den.
            </seg>
            <seg xml:id="i-bd433e64c399c18a-0">
              Jag har läst Socialdemokraternas rapport från Sälen och vad man
              vill göra med IT-säkerheten. Jag kan konstatera att man ägnar
              sig mer åt formfrågor än åt innehåll. Man nämner ingenstans att
              enskilda företag eller personer har ansvar för att skydda sina
              datorer och IT-system. Jag konstaterar också att de saker som
              man tämligen högljutt efterlyser till sitt innehåll redan är hanterade
              i de förslag som regeringen har lagt fram.
            </seg>
            <seg xml:id="i-19f58d87048867d6-0">
              De saker han nämner är kritik mot den tidigare regeringen. Han
              understryker bara varför Socialdemokraterna bör acceptera den
              proposition som ligger på riksdagens bord. Den nya myndigheten
              för samhällsskydd och beredskap kommer ju på plats från den 1
              januari nästa år. Då kan vi övergå till en ordning där vi har
              en myndighet som håller samman det nationella informationssäkerhetsarbetet
              och tillsammans med övriga berörda myndigheter driver en kontinuerlig
              utveckling av det arbetet.
            </seg>
            <seg xml:id="i-90fe91fdeb9d08b6-0">
              I dagens säkerhetsskyddslagstiftning finns det få krav på hur
              myndigheter ska hantera den tekniska säkerheten i sina IT-system.
              Det finns ett varierande behov av ledningsförmåga och säkerhetsnivåer
              mellan myndigheterna beroende på den risk och sårbarhet som finns
              i och med systemen. Regeringen vill därför ge den nya myndigheten
              rätten att utfärda generella föreskrifter om ledningssystem för
              informationssäkerhet och möjlighet att ålägga berörda myndigheter
              att vidta åtgärder för att upprätthålla tillräcklig informationssäkerhet.
              Det är saker som den tidigare regeringen inte förmådde.
            </seg>
            <seg xml:id="i-3101bf66cd40c3cd-0">
              Denna så kallade föreskriftsrätt ska avse den generella IT-säkerheten.
              Respektive myndighet kommer fortsatt att ansvara för att den egna
              ledningen och de egna säkerhetsnivåerna upprätthålls på bästa
              sätt.
            </seg>
            <seg xml:id="i-4efd05b1a4c7b37e-0">
              Den nya myndigheten ges alltså ett tydligt men också begränsat
              mandat gentemot de övriga myndigheterna. Samtidigt svarar regeringen
              på den kritik som Riksrevisionen presenterat angående myndigheternas
              bristande IT-säkerhet och som främst återspeglar tolv år med en
              passiv socialdemokratisk regering.
            </seg>
            <seg xml:id="i-64825bdad366155d-0">
              Det är uppenbart att Sveriges IT-beroende har ökat. Förberedelser
              för störningar måste vara en naturlig del i arbetet för att förebygga
              kriser och problem. Samtidigt har också hoten mot vår informationssäkerhet
              förändrats och i vissa delar blivit mer svårhanterliga. Det handlar
              mer och mer om IT-säkerhet i den generella bilden av vad som kan
              vara framtidens kriser.
            </seg>
            <seg xml:id="i-e5a98ee2f4a2f786-0">
              De skador som uppstår i våra IT-system handlar inte bara om att
              någon uppsåtligen försöker skada, som fallet var i Estland. Många
              gånger handlar det också om andra saker, som slarv eller bristande
              säkerhetsrutiner. Därför måste det förebyggande arbetet och underrättelsearbetet
              ges bra förutsättningar. Brister i det ena ledet får direkta konsekvenser
              för samhällets möjlighet att upprätthålla säkerheten i systemen.
            </seg>
            <seg xml:id="i-1faecf5ac86e4b81-0">
              Givetvis är det också viktigt att det finns en tydlighet mellan
              olika myndigheters ansvar på informationssäkerhetsområdet. En
              given förutsättning är också att alla som hanterar information
              oavsett om den är i digital form eller i pappersform tar sitt
              ansvar för informationssäkerheten. Då är en god samverkan grundläggande
              för att kunna åtgärda brister och upprätthålla säkerhet.
            </seg>
            <seg xml:id="i-99d6cdc268e6f6f6-0">
              Den här regeringen har gjort vad den gamla inte förmådde. En
              ny myndighet kommer på plats med ett utpekat ansvar. Det blir
              bättre samordning, mindre av stuprörstänkande och också ett tänk
              att det krävs en bättre samverkan mellan det offentliga och det
              privata för att stärka den generella IT-säkerheten.
            </seg>
          </u>
          <note type="speaker" xml:id="i-81f91ce97746bd0d-0">
            Anf. 67 MATS BERGLIND (s):
          </note>
          <u who="mats_berglind_b65f78" xml:id="i-98cbe586e2d311ca-1">
            <seg xml:id="i-22c3521d35ad1229-0">
              Herr talman! Det är fascinerande att höra att försvarsministern
              uppehöll sig i mer än hälften av sitt inlägg vid den socialdemokratiska
              regeringen och vad den gjorde eller inte. Det är möjligt att det
              kan framföras en viss kritik och att den socialdemokratiska regeringen
              hade missat något. Det är inte otänkbart. Men det har inget att
              göra med varför den nuvarande regeringen inte gör något.
            </seg>
            <seg xml:id="i-03c01df661a4500a-0">
              Det går bra att förändra i så mycket annat. Man försämrar i a-kassa,
              sjukförsäkring och Gud vet vad. Då går det bra att agera. Då bryr
              man sig inte om var den socialdemokratiska regeringen stod. Men
              så är det inte när vi kommer till en mycket kraftig attack mot
              ett grannland med helt nya metoder, som klargjorde att vi faktiskt
              behöver agera här.
            </seg>
            <seg xml:id="i-582063e5ef92b116-0">
              Det är förvånande när flera av regeringens egna myndigheter kraftigt
              har talat om vad som behöver göras. Då säger försvarsministern:
              Vi kommer säkert att göra något i den nya propositionen, som kommer
              om något år. Tänk på att det är en dag i morgon! Om det här skulle
              inträffa i morgon, i eftermiddag eller i natt är det långt att
              vänta till 2009 med att göra något.
            </seg>
            <seg xml:id="i-e613b5a406792ac9-0">
              Försvarsministern tog upp propositionen. Jo, jag har läst den.
              Jag har den här. Jag hade en debatt med din företrädare Odenberg
              förra året jag tror att det var i augusti och tog upp just denna
              problematik, även om det var på ett kanske lite annorlunda sätt.
              Jag tog upp detta med den nya myndigheten och agerandet, att det
              var lite oklarheter och så vidare. Jag frågade rakt ut: Är Odenberg
              beredd att göra en bred politisk överenskommelse och översyn av
              detta, så att vi är överens om det hela, så att det inte ska förändras
              i och med ett eventuellt regeringsskifte? Han öppnade dörren och
              sade: Självklart! Det är alltid en fördel om man kan prata ihop
              sig och ha breda politiska lösningar i sådana här frågor. Det
              tog jag till intäkt att det skulle bli, men icke!
            </seg>
            <seg xml:id="i-84c9b56c70928033-0">
              Nu säger försvarsministern att den 1 januari 2009 är det klart
              och tydligt vad som ska gälla. I inledningen till propositionen
              skriver ministern: Den nya myndigheten bör ha en samordnande roll
              i krisberedskapsarbetet. Man använder ordet bör. Är det speciellt
              tydligt? Är det raka besked?
            </seg>
            <seg xml:id="i-eb7eac6fe3e3f557-0">
              För att stärka styrningen och uppföljningen bör planeringsprocessen
              förenklas, skriver man. Ordet bör återkommer på mängder av ställen.
              Sektorsövergripande samordning () hos relevanta myndigheter och
              aktörer i samhället, bör utvecklas. I propositionen skriver regeringen
              att den nya myndigheten bör hålla samman det nationella och att
              den bör ha föreskriftsrätt.
            </seg>
            <seg xml:id="i-787e792d6c047a3f-0">
              Jag tror att det står bör på sju åtta ställen i sammanfattningen.
              Och detta kallar ministern för att vi vet vad som ska gälla och
              att det är ordning och reda! Jag tycker att det låter som att
              de får göra lite som de vill, och om de inte vill så slipper de.
              Det är en politisk styrning som säger allt.
            </seg>
            <seg xml:id="i-692cf48440e83afd-0">
              Som jag sade när jag inledde: Det är så att man ångrar att man
              ställde den här interpellationen, för den visar bara att vi är
              försvarslösa om det skulle ske en attack motsvarande den mot Estland.
            </seg>
          </u>
          <note type="speaker" xml:id="i-8eab2404f617d622-0">
            Anf. 68 Försvarsminister STEN TOLGFORS (m):
          </note>
          <u who="unknown" xml:id="i-f581f6b57e2ead16-35">
            <seg xml:id="i-26479910af09e009-0">
              Herr talman! Jag har varit försvarsminister sedan i september.
              Propositionen ligger redan på riksdagens bord. Den nya myndigheten
              börjar arbeta den 1 januari 2009.
            </seg>
            <seg xml:id="i-d246d7384ec14b3e-0">
              Socialdemokraterna satt i tolv år och åstadkom ingenting. Jag
              förstår om interpellanten ångrar sin interpellation. För den blir
              ganska naken. Den samlade socialdemokratiska politiken för IT-säkerhet
              ändrar ordet bör till något annat. Så motionera om det då! Vi
              får väl se hur ni väljer att hantera den här propositionen, om
              ni är för eller emot den nya myndigheten och hur ni kommer att
              agera när det väl ska tryckas på knappen i riksdagen.
            </seg>
            <seg xml:id="i-f14d388705717882-0">
              Jag har ägnat mig åt att titta på vad det är ni vill. Ni säger
              att ni vill ha en ny myndighet för IT-säkerhet. Den nya myndigheten
              vi föreslår har detta övergripande och samordnande ansvar, men
              s kommer väl att vara emot den, förmodar jag. Samtidigt är det
              så att det inte räcker med en myndighet, för är det brott det
              handlar om är det polisen som ska in. Hur har Socialdemokraterna
              tänkt där? Det är också så att FRA är tänkta att ge tekniskt stöd
              för detta arbete. Ska ni avlöva FRA?
            </seg>
            <seg xml:id="i-a821e436b503d728-0">
              Som sagt var: Socialdemokraterna hade tolv år på sig att göra
              någonting för att stärka IT-säkerheten men avstod. Man kan konstatera
              att Internet bevars har funnits i några år, men Socialdemokraterna
              har inte tagit detta till sig.
            </seg>
            <seg xml:id="i-1afed4c09ee567ce-0">
              Tala om vilken säkerhet myndigheterna ska ha! begär man. Den
              nya myndigheten får föreskriftsrätt. Den får ansvar för att föra
              dialog om lägstanivåer med privata aktörer. Socialdemokraterna
              hävdar att man efterlyser förebyggande arbete. Jag säger hävdar,
              för det blir allt mer oklart ju mer jag hör på interpellanten.
              Den nya myndigheten för samhällsskydd och beredskap ska ju arbeta
              just med detta.
            </seg>
            <seg xml:id="i-505f683fa2126d93-0">
              Det är som sagt var intressant att det inte finns med i Socialdemokraternas
              perspektiv att IT-säkerhet handlar om mer än det offentliga. Det
              handlar, precis som det visade sig i Estland, om attacker till
              exempel mot betalningssystem, mot bankväsen och mot den finansiella
              sektorn, vilket är privata aktörer. Därför måste man ha med det
              perspektivet, men det har inte oppositionen.
            </seg>
            <seg xml:id="i-badf5499789e36d3-0">
              Jag konstaterar att den nya myndigheten får ett sammanhållande
              ansvar före, under och efter en kris. Vi förtydligar ansvarsprincipen
              för att få bort det stuprörstänkande som är arvet efter den socialdemokratiska
              regeringen så att man också ska samverka. Den här regeringen har
              agerat och redan lagt fram en proposition där vi ser informationssäkerheten
              som en viktig del av krisberedskapen. Det är sektorsövergripande
              frågor, varför de sammanfaller väldigt väl med det ansvar och
              de uppgifter som den nya myndigheten ska ha. Regeringen anser
              att myndigheten bör överta det ansvar som KBM i dag har på det
              här området men också vidare förtydliga det.
            </seg>
            <seg xml:id="i-f9e55bf63cd79797-0">
              Vi är också tydliga med att den nya myndigheten ska vara kravställare
              och beställare inom signalskyddsverksamheten. Den mer praktiska
              signalskyddsverksamheten som KBM bedriver i Sollefteå överförs
              till FRA. Vi vill se en uppdelning där den nya myndigheten ansvarar
              för det administrativa IT-säkerhetsarbetet och FRA fortsättningsvis
              svarar för den operativa verksamheten och den tekniska kompetensen.
              Vad vill s där?
            </seg>
            <seg xml:id="i-8dc005aaf963fe0c-0">
              Att ge FRA rollen att göra prioriteringar av samhällets resurser
              i händelse av kris är inte förenligt med myndighetens övriga uppgifter.
              Det vore fel att ha en annan ordning bara för att krisen orsakas
              just av en IT-attack. Man måste ha samma samlade perspektiv och
              sektorsövergripande agerande oavsett vad krisen består i.
            </seg>
            <seg xml:id="i-2ee015e4e0efff0c-0">
              Samtidigt konstaterar jag att vi svarar, vilket den gamla regeringen
              inte ens närmade sig att göra och inte Socialdemokraterna nu heller,
              på den kritik som Riksrevisionen presenterat angående myndigheters
              bristande IT-säkerhet, men vi stannar inte där. Vi har också det
              bredare samhällsperspektivet därför att samhället består av både
              offentliga och privata aktörer. Jag har läst vad Socialdemokraterna
              hävdar att de vill. Jag ser att man inte har agerat och att man
              inte löser problemen, och det är bara att följa en god socialdemokratisk
              tradition från den gamla regeringen passivitet men ett högt tonläge.
            </seg>
          </u>
          <note type="speaker" xml:id="i-2d07702f3b2b9f0a-0">
            Anf. 69 MATS BERGLIND (s):
          </note>
          <u who="mats_berglind_b65f78" xml:id="i-98cbe586e2d311ca-2">
            <seg xml:id="i-24b612073e5ff937-0">
              Herr talman! Jag tror att försvarsministern har gått upp i humör.
              Det är klart att vi kommer att kritisera när vi tycker att det
              inte händer något! Det är inget försvar att säga att den socialdemokratiska
              regeringen inte heller gjorde någonting. IT-attacken motsvarande
              den i Estland inträffade 2007 under alliansregeringens tid. Erfarenheterna
              från det är att det behövs en enda myndighet som håller ihop samordningen
              och har ansvaret fullt ut.
            </seg>
            <seg xml:id="i-28ee1fc0ed4a8971-0">
              Försvarsministern tycker att det blir tydligt och klart med den
              nya propositionen. Den nya myndigheten bör ha en samordnande roll
              i krisberedskapen. Det är tydligt, ska jag säga! Man blir nästan
              lite skraj. Bör! Det betyder att de kanske inte gör något, eller
              så kanske de gör något.
            </seg>
            <seg xml:id="i-8cbec535fbb3975e-0">
              Nu litar jag på den nya myndigheten, för den har vi ingenting
              emot. Vi har en del andra justeringar, och det återkommer vi till
              när vi ska lägga fram vår motion för behandlingen. Men vi tänker
              varken avlöva FRA eller något annat, utan vi har bara sagt att
              vi vill ha en tydlighet. Att försvarsministern nu har varit i
              tjänst en relativt kort period får vi acceptera, men den borgerliga
              regeringen har ett kollektivt ansvar för dessa frågor och har
              inte agerat.
            </seg>
            <seg xml:id="i-b4c2b1db96fe953b-0">
              Skulle det hända någonting de närmaste dagarna, till exempel
              en IT-attack liknande den i Estland, står regeringen med brallorna
              nere. Det är beklagligt!
            </seg>
          </u>
          <note type="speaker" xml:id="i-f5bf2e34f579f296-0">
            Anf. 70 Försvarsminister STEN TOLGFORS (m):
          </note>
          <u who="unknown" next="cont" xml:id="i-59963921c40c21af-3">
            <seg xml:id="i-329f318d99748587-0">
              Herr talman! Det känns som en väldigt tung kritik att bära, måste
              jag säga. Mats Berglind tycker att ordet bör finns på för många
              ställen väldigt tungt.
            </seg>
            <seg xml:id="i-b922a0a05de82955-0">
              I själva verket har regeringen gjort två centrala saker för att
              stärka Sveriges krishanteringsförmåga till skillnad från den tidigare
              regeringen som inte förmådde göra detta. Vi har inrättat en ny
              krishanteringsfunktion i Regeringskansliet för att stärka Regeringskansliets
              centrala arbete med att hantera kriser, till exempel få snabba
              beslut på plats och följa utvecklingen i världen.
            </seg>
            <seg xml:id="i-ac5c919f93e8e0ea-0">
              Vi har lagt fram förslag som finns i riksdagen för behandling
              om en ny krismyndighet där vi redovisar hur det nya krishanteringssystemet
              ska se ut. Mats Berglind säger då att detta tar för lång tid.
              Men vad ska vi göra? Ska vi skippa riksdagshanteringen? Det här
              är en så snabb hantering som över huvud taget går att få på plats;
              propositionen finns här för hantering, och den nya myndigheten
              träder i funktion den 1 januari 2009. Det går inte att göra det
              snabbare än vad regeringen har gjort! Den gamla regeringen hade
              tolv år på sig och åstadkom inget av detta. Jag har varit på den
              här positionen sedan i september, och nu är båda sakerna på plats
              där vi adresserar problemen.
            </seg>
            <seg xml:id="i-37d23d8a38173298-0">
              Jag har pratat många gånger med min estniske kollega om deras
              erfarenheter och deras slutsatser om vad som drabbade dem, och
              det är helt klart, om vi slutar debatten i någon form av samsyn,
              att detta är ett område där vi behöver göra mer. Det har varit
              alldeles för öppna dörrar tidigare. Det gäller inte bara den offentliga
              verksamheten utan också den privata, och det gäller samverkan
              dem emellan.
            </seg>
            <seg xml:id="i-0877f9b05bed89ad-0">
              Jag menar att vi har lagt fram förslag, bland annat nu på riksdagens
              bord, som adresserar ett antal av de svaga sektorer som vi tidigare
              sett har funnits. Det handlar till exempel om att vi har haft
              för mycket stuprörstänkande mellan olika aktörer där man inte
              har samverkat tillräckligt väl, och då har det blivit glapp emellan.
              Vi förändrar ansvarsprincipen så att den även innehåller ett ansvar
              att samverka med andra allt detta för att skapa en bättre krishanteringsförmåga
              och en bättre IT-säkerhet.
            </seg>
          </u>
          <note xml:id="i-ccb9054187bf90d3-9">
            Överläggningen var härmed avslutad.
          </note>
          <note xml:id="i-becbe9b15e249ef0-0">
            14 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-677e508e7fa0cabb-0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="unknown" prev="cont" xml:id="i-6c4c2de475d41ef1-3">
            <seg xml:id="i-007014a587968363-0">
              KOM(2008)147, 2007/08:FPM87
            </seg>
          </u>
          <note xml:id="i-dd42a85324c2300f-0">
            15 § Hänvisning av ärenden till utskott
          </note>
          <note xml:id="i-c19561924a7eb813-0">
            Föredrogs och hänvisades
          </note>
          <note xml:id="i-351cb8b4ceae6dc0-0">
            16 § Bordläggning
          </note>
          <note xml:id="i-f152af585bb108f0-0">
            Anmäldes och bordlades
          </note>
          <note xml:id="i-71a42204935105b8-0">
            17 § Anmälan om interpellationer
          </note>
          <note xml:id="i-3b6f99e118536094-0">
            Anmäldes att följande interpellationer framställts
          </note>
          <note xml:id="i-58c30535a6fbc870-0">
            den 25 april
          </note>
          <note xml:id="i-25a3bd6f4b2df10c-0">
            Carina Hägg
          </note>
          <note xml:id="i-0db6e97d3936b4fa-0">
            Monica Green
          </note>
          <note xml:id="i-d3b9a017b132bced-0">
            Karin Åström
          </note>
          <note xml:id="i-07e3cda1e470b0f2-0">
            Interpellationerna redovisas i bilaga som fogats till riksdagens
            snabbprotokoll tisdagen den 6 maj.
          </note>
          <note xml:id="i-77ee0d5967644847-0">
            18 § Anmälan om frågor för skriftliga svar
          </note>
          <note xml:id="i-9017bce47ea520f5-0">
            Anmäldes att följande frågor för skriftliga svar framställts
          </note>
          <note xml:id="i-58c30535a6fbc870-1">
            den 25 april
          </note>
          <note xml:id="i-759268b9dccd6c0e-0">
            Lennart Sacrédeus
          </note>
          <note xml:id="i-c0b4da3f0cb2d271-0">
            Maria Stenberg
          </note>
          <note xml:id="i-bdb063b56a07b674-0">
            Mats Gerdau
          </note>
          <note xml:id="i-1481d0cac926b0f4-0">
            Inger Jarl Beck
          </note>
          <note xml:id="i-8b15475ee56c3359-0">
            Eva-Lena Jansson
          </note>
          <note xml:id="i-25a3bd6f4b2df10c-1">
            Carina Hägg
          </note>
          <note xml:id="i-51e9365ecad1a529-0">
            Anneli Särnblad
          </note>
          <note xml:id="i-51e9365ecad1a529-1">
            Anneli Särnblad
          </note>
          <note xml:id="i-29a6765de3143297-0">
            Fredrik Lundh
          </note>
          <note xml:id="i-e1db70202c148c29-0">
            Helene Petersson
          </note>
          <note xml:id="i-ac27881099587ee8-0">
            Sofia Arkelsten
          </note>
          <note xml:id="i-d1172439431b36ad-0">
            Thomas Strand
          </note>
          <note xml:id="i-d496e659a5f91c29-0">
            Christin Hagberg
          </note>
          <note xml:id="i-999c75dc8919a28e-0">
            Cecilia Wikström
          </note>
          <note xml:id="i-d7bd6425430507fb-0">
            Tobias Krantz
          </note>
          <note xml:id="i-30da2d38958fa19f-0">
            Lena Olsson
          </note>
          <note xml:id="i-22cd75143d55746a-0">
            Frågorna redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note xml:id="i-5eb77b7cfab2dce2-0">
            19 § Kammaren åtskildes kl. 12.28.
          </note>
          <note xml:id="i-aea0bef30ba3c8c1-0">
            Förhandlingarna leddes
          </note>
          <note xml:id="i-20673f6f17429e35-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
