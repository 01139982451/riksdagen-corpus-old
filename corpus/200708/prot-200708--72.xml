<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--72</head>
          <docDate when="2007-03-04">2007-03-04</docDate>
        </div>
      </front>
      <body>
        <div>
          <note xml:id="i-1242aed492da409c-0">
            ﻿
          </note>
          <note xml:id="i-7506da23709946a6-0">
            Riksdagens protokoll
          </note>
          <note xml:id="i-51d64675cccf10e3-0">
            2007/08:72
          </note>
          <note xml:id="i-279fd04c5b3ee31c-0" type="date">
            Tisdagen den 4 mars
          </note>
          <note xml:id="i-1e938726520a245b-0">
            Kl. 13:30 - 22:00
          </note>
          <note xml:id="i-4c9428ad26a80ac9-0">
            1 § Avsägelse
          </note>
          <note xml:id="i-2f15029c91533d25-0">
            Förste vice talmannen meddelade att f.d. riksdagsledamoten Catharina
            Elmsäter-Svärd anhållit om entledigande från uppdraget som suppleant
            i riksbanksfullmäktige från och med den 4 mars.
          </note>
          <note xml:id="i-369a6efb13cfe710-0">
            Kammaren biföll denna anhållan.
          </note>
          <note xml:id="i-72154ee6ce4f6519-0">
            2 § Anmälan om val av vice ordförande i finansutskottet
          </note>
          <note xml:id="i-175f74c840ba7c2d-0">
            Förste vice talmannen meddelade att Thomas Östros (s) valts till
            vice ordförande i finansutskottet från och med den 12 februari.
          </note>
          <note xml:id="i-dc06cb532ac6211a-0">
            3 § Information från regeringen om regeringens handelspolitik
          </note>
          <note type="speaker" xml:id="i-f2f52779e8a71be8-0">
            Anf. 1 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-0">
            <seg xml:id="i-5d15a92760d6eee6-0">
              Herr talman! Världen behöver mer frihandel, inte mindre.
            </seg>
            <seg xml:id="i-af04aa7a99c76403-0">
              Så löd inledningsmeningen på frihandelskapitlet i Allians för
              Sveriges utrikespolitiska rapport inför 2006 års val. Denna övertygelse
              är också grunden för den handelspolitik som regeringen för.
            </seg>
            <seg xml:id="i-7459290d5a7287ae-0">
              Vi står i dag inför ett vägval. Samtidigt som svensk ekonomi
              fortfarande står stark präglas den internationella ekonomin av
              större osäkerhet. Det blåser allt starkare protektionistiska vindar
              i och utanför Europa. Under året kommer vi att möta ett antal
              stora utmaningar. Därför är det angeläget för regeringen, och
              för mig som handelsminister, att presentera en handelspolitisk
              deklaration.
            </seg>
            <seg xml:id="i-0b123580eb38fbda-0">
              Herr talman! Handel med vår omvärld har byggt och bygger fortfarande
              det svenska välståndet. Sveriges utveckling under de senaste 150
              åren, från fattigdom till välfärdssamhälle, är avregleringarnas
              och frihandelns historia. Med hjälp av kapital, idéer och entreprenörer
              från utlandet kunde Sveriges råvaror utvinnas och förädlas samtidigt
              som transportvägar byggdes ut. Frihandel gjorde det möjligt för
              svenska innovatörer att utvecklas till entreprenörer och bygga
              grunden för många av dagens svenska storföretag.
            </seg>
            <seg xml:id="i-723957b8913833a6-0">
              I dag är globaliseringen en självklarhet, och den internationella
              handeln ökar. Allt fler länder finns med på den handelspolitiska
              kartan, som ändras i allt snabbare takt. Tack vare en ökad handel
              har många länder rest sig ur fattigdom, eller är på väg att göra
              det. Detta innebär att helt nya marknader och möjligheter öppnar
              sig för svenska företag. En ökande handel leder till fler arbetstillfällen
              och ett ökande välstånd. Utländska investeringar i Sverige skapar
              nya affärsmöjligheter, tillför ny kompetens och ökar utbytet av
              teknik och tekniskt kunnande.
            </seg>
            <seg xml:id="i-e43f9f8749e3f2e8-0">
              Att underlätta för små och medelstora företag att handla med
              omvärlden är en viktig uppgift för regeringen. De flesta länder
              bedriver handel i första hand i sitt närområde och med sina grannar.
              Sverige är inget undantag. Vår viktigaste handelspartner är Tyskland.
              De nordiska ländernas marknader är ofta det första steget i en
              internationell expansion för de mindre företagen. Regeringen fördjupar
              samarbetet med våra nordiska grannar på det ekonomiska området.
              Under det svenska ordförandeskapet i Nordiska ministerrådet 2008
              kommer konkurrenskraftsfrågorna att betonas. Östersjöregionens
              dynamiska tillväxt ger stora möjligheter för svenska exportörer.
              Ett fördjupat Östersjösamarbete kommer att vara av högsta prioritet
              inför och under det svenska ordförandeskapet i EU 2009. Jag noterar
              med stor tillfredsställelse ministerrådets beslut att ta fram
              en Östersjöstrategi som syftar till att stimulera handel och tillväxt
              i vårt närområde.
            </seg>
            <seg xml:id="i-811a784b653c8677-0">
              Tre fjärdedelar av Sveriges handel sker på EU:s inre marknad.
              EU-medlemskapet innebär att de svenska företagen har fri tillgång
              till världens största gemensamma marknad som omfattar 30 länder,
              20 miljoner företag och en halv miljard människor. Regeringens
              absoluta ambition är att Sverige ska tillhöra EU:s kärna och vara
              en aktiv och konstruktiv kraft i samarbetet. Vi ska värna och
              vässa EU:s inre marknad så att den på bästa möjliga sätt tillgodoser
              de behov som vårt näringsliv har för att kunna konkurrera och
              växa. Den inre marknaden utgör en språngbräda för våra företag
              och innebär fördelar för konsumenterna i form av bättre, säkrare
              och mer prisvärda produkter och tjänster. Den pågående översynen
              av den inre marknaden är ett utmärkt tillfälle att undanröja återstående
              svagheter, ta bort handelshinder och frigöra den inre marknadens
              fulla potential.
            </seg>
            <seg xml:id="i-34417f1a50be13e5-0">
              Helt nyligen kom Europaparlamentet och rådet överens om det så
              kallade varupaketet som kommer att förbättra den del av EU:s inre
              marknad som rör den fria rörligheten för varor. Sverige har varit
              pådrivande i förhandlingarna. Överenskommelsen kommer att vara
              till nytta för både konsumenter och företag och dessutom främja
              handel, tillväxt och sysselsättning i hela Europa.
            </seg>
            <seg xml:id="i-860e45280df6b107-0">
              Den inre marknaden måste ständigt förändras och förbättras genom
              en allt friare handel. Tjänstesektorn är i dag den viktigaste
              tillväxtsektorn, och just nu arbetar vi med att genomföra EU:s
              tjänstedirektiv. Tjänsteföretag är oftast små och medelstora företag
              som i första hand söker sig till sitt närområde när de vill exportera.
              För dem kan det vara avgörande att formaliteter och kontakter
              med myndigheter fungerar enkelt och så likartat som möjligt i
              hela regionen. Ett effektivt genomförande av tjänstedirektivet
              är därför en prioriterad uppgift. Exportmarknaden för tjänster
              växer allt snabbare, och här finns en stor potential för svenska
              företag. Jag avser att under året ta initiativ till särskilda
              insatser för att stödja exporten av tjänster och stimulera tjänstesektorn
              i Sverige.
            </seg>
            <seg xml:id="i-c8645d4a7b968ffd-0">
              EU:s inre marknad handlar ytterst om att varje land tar sitt
              ansvar och anammar principerna om den fria rörligheten för varor
              och tjänster. Eftersom vi ska vara trovärdiga i vår röst för en
              stark inre marknad måste vi leva upp till dessa åtaganden. Av
              det skälet, och som ett bidrag till att förenkla lagar och regler,
              fattar regeringen inom kort ett beslut om att tillsätta en utredning
              som ska kartlägga lagstiftningen i Sverige rörande handel med
              varor och tjänster. Utredningen presenterar sin rapport i maj
              2009.
            </seg>
            <seg xml:id="i-837192e72380eef8-0">
              Valutan euro utgör en viktig del av den inre marknadens funktion.
              Euron har bidragit till att ge EU:s medborgare och företag ett
              enklare och effektivare betalningsmedel på den inre marknaden.
              Samtidigt utgör den en symbol för ett enat Europa.
            </seg>
            <seg xml:id="i-e9c99fef4ed9ce30-0">
              EU:s Lissabonstrategi syftar till hållbar tillväxt och ökad sysselsättning,
              men framför allt till att göra EU till världens mest konkurrenskraftiga
              ekonomi. Ända sedan Lissabonstrategin antogs har Sverige hävdat
              att en viktig pusselbit saknas för att den ska bli framgångsrik.
              Den tar inte tillräcklig hänsyn till EU:s handelsrelationer med
              resten av världen. Regeringen arbetar för att ändra på detta.
            </seg>
            <seg xml:id="i-da0f6a3b9f0cc5b3-0">
              Vår målsättning är att EU ska bli världens mest öppna ekonomi.
              Redan i dag är EU en av världens mest öppna marknader för industrivaror,
              men det hörs allt oftare röster inom EU som kräver att vi ska
              skydda vår marknad och att vi ska stänga ute handel, investeringar,
              företag och även människor. De kräver att handelspolitiken ska
              användas för att stoppa import snarare än att främja handel. Vi
              stöter allt oftare på den här typen av argument, särskilt när
              Sverige driver på för reformer av EU:s handelspolitiska skyddsinstrument,
              som alltför ofta används i protektionistiska syften. Vi stöter
              på dem när Sverige vill se reformer av EU:s ursprungsregler, som
              i dag skapar problem för mängder av företag inom EU som har tillverkning
              i många delar av världen och är beroende av att importera komponenter
              för sin egen produktion.
            </seg>
            <seg xml:id="i-ea582216dac24b72-0">
              Herr talman! Protektionism leder till att resurser låses i verksamheter
              som saknar långsiktig bärkraft och att konsumenterna drabbas av
              dyrare varor och färre valmöjligheter. Ofta är det dessutom varor
              och investeringar från utvecklingsländer som stängs ute. Om vi
              stänger dörren till våra marknader stänger vi ofta dörren för
              utveckling och för miljoner människors möjlighet att lyfta sig
              ur fattigdom. Att vara frihandelns främsta försvarare är därför
              en av Sveriges viktigaste uppgifter i EU.
            </seg>
            <seg xml:id="i-a019746eb3a85e28-0">
              Det bästa sättet att öppna handeln globalt är genom multilaterala
              överenskommelser. Det är också det enda sättet att säkra ett rättvist,
              stabilt och förutsägbart internationellt handelssystem. Därför
              är slutförandet av den pågående handelsrundan i WTO, Doharundan,
              en av regeringens viktigaste handelspolitiska prioriteringar.
            </seg>
            <seg xml:id="i-677f7e8397ea29da-0">
              Doharundan har pågått sedan 2001 och har dödförklarats i medierna
              flera gånger. Men det finns i dag stöd hos alla WTO:s medlemmar
              för att kraftsamla och försöka slutföra rundan i år. Första steget
              är att få till stånd ett genombrott i förhandlingarna nu under
              våren. Det oroliga läget i världsekonomin har gjort många länder
              medvetna om behovet av att få till stånd en uppgörelse snarast.
              Om vi misslyckas är risken stor för att det kommer dröja flera
              år innan vi får nästa chans.
            </seg>
            <seg xml:id="i-650008ca110e1096-0">
              Herr talman! EU:s grannlandspolitik syftar till att fördjupa
              EU:s relation med närområdet. En av utgångspunkterna för grannlandspolitiken
              är att EU har ett starkt intresse av att främja fördjupad demokrati,
              ekonomisk utveckling och stabilitet i sitt grannskap. Här är ekonomisk
              integration och ökad frihandel avgörande.
            </seg>
            <seg xml:id="i-f1a78471dadb3d5b-0">
              Bilaterala och regionala frihandelsavtal kan aldrig ersätta multilaterala
              avtal men däremot fungera som ett viktigt komplement. Mervärdet
              ligger i möjligheten att uppnå mer långtgående liberaliseringar
              av handeln, att på allvar tackla handelshinder som finns inbyggda
              i olika nationella regelverk och att hantera de konkreta problem
              som våra företag möter på dessa marknader. Sverige är därför en
              tydlig röst i EU för så ambitiösa, heltäckande och förmånliga
              frihandelsavtal som möjligt med beaktande av partnerländernas
              utvecklingsnivå.
            </seg>
            <seg xml:id="i-06ca698f48734a5e-0">
              Nyligen välkomnades Ukraina som ny medlem i WTO. Vi har också
              förhoppningar om att Ryssland ska kunna följa efter inom en nära
              framtid. Vår handel med flertalet länder i Central- och Östeuropa
              ökar sedan flera år mycket snabbt, också för våra små och medelstora
              företag.
            </seg>
            <seg xml:id="i-b3fbc4b94dd63688-0">
              Polen och Ryssland tillhör redan i dag våra största exportmarknader.
              Ett återkommande problem är dock bristen på förutsägbara, transparenta
              och stabila regelverk. Detta har nyligen drabbat svenska importörer
              av massaved från Ryssland. Medlemskap i WTO innebär ökad stabilitet.
              EU har redan tagit nästa steg och inlett förhandlingar om ett
              bilateralt handelsavtal med Ukraina. Vår förhoppning är att EU
              snart ska kunna inleda förhandlingar även med Ryssland.
            </seg>
            <seg xml:id="i-16282e52e697ed7f-0">
              Handel skapar band som minskar risken för väpnad konflikt. Sverige
              är starkt engagerat i västra Balkan där arbetet fokuserar på ländernas
              EU-anpassning, utveckling av demokrati och marknadsekonomi. Ett
              ökat handelsutbyte med EU kan bidra till stabilitet i västra Balkan,
              samtidigt som nya öppningar ges för företag att exportera, importera
              och investera.
            </seg>
            <seg xml:id="i-50c2309220178d9e-0">
              Den ekonomiska balansen i världen har skiftat mot det snabbväxande
              Asien, och det är av central betydelse att svenska företag inte
              halkar efter när det gäller att etablera sig i denna dynamiska
              del av världen. Jag kommer själv att besöka Indien, Kina och Japan
              under våren för att ytterligare stärka våra ekonomiska relationer.
              Sedan länge har våra ekonomiska förbindelser med Japan varit centrala.
              Det är vår näst största exportmarknad i Asien och världens näst
              största ekonomi.
            </seg>
            <seg xml:id="i-98cbd3656cf06419-0">
              Det är naturligt för EU att knyta starkare band med denna region,
              och flera viktiga frihandelsavtal förhandlas nu fram. Ett bilateralt
              avtal med Sydkorea, världens elfte största ekonomi, bör kunna
              vara på plats inom kort. Jag hoppas också att ett avtal med Indien
              kan realiseras inom de närmaste åren eftersom såväl svenska som
              indiska företag ser en stor potential i ökat handelsutbyte. Bättre
              villkor för svenska företag på en marknad med över en miljard
              människor bidrar till fler jobb och ökad tillväxt i Sverige. Förhandlingar
              har också inletts med handelsorganisationen Asean, och även om
              ett avtal med Kina inte är aktuellt tas andra initiativ för att
              fördjupa vårt handelsutbyte.
            </seg>
            <seg xml:id="i-5712131a8d950e8b-0">
              Kina är i dag världens tredje största handelsnation, världens
              fjärde största ekonomi, och näst störst efter USA i köpkraftsanpassade
              termer. Landet beskrivs ofta som världens verkstad och gör också
              egna breda strategiska satsningar på bilar, telekom och bioteknologi
              i konkurrens med länder som Sverige. Vi ser stort intresse från
              kinesiskt håll för svensk miljöteknik, och ett särskilt miljöteknikkontor
              har därför upprättats vid vår ambassad i Peking.
            </seg>
            <seg xml:id="i-bf538caefb567fc6-0">
              Jag har goda förhoppningar om att EU:s förhandlingar med GCC,
              Gulfstaternas samarbetsråd, snart ska kunna vara i hamn. Givet
              GCC-ländernas ekonomiska styrka och nyckelroll i framtidsfrågor
              som energi och klimat är det ett avtal som kan få stor betydelse.
              Dessutom är Gulfstaterna allt aktivare när det gäller investeringar
              i Sverige. Men jag vill också lyfta fram vikten av att EU och
              Sverige ökar sin handel med och investeringar i Mellanöstern och
              Nordafrika. Här finns både en viktig politisk dimension och en
              ömsesidig ekonomisk potential. En ökad svensk närvaro i Irak kommer
              att öppna nya möjligheter för svenska företag. En annan positiv
              faktor är att EU och länderna i denna viktiga region har enats
              om att upprätta ett frihandelsområde runt hela Medelhavet till
              år 2010. De flesta länder i denna viktiga region visar i dag god
              tillväxt. Jag arbetar för att fler svenska företag ska engagera
              sig och bli framgångsrika i regionen. Sverige har en stor fördel
              i all den kompetens som invandrare från denna region besitter.
            </seg>
            <seg xml:id="i-bca3fdb6a86f2d1a-0">
              Regeringen fäster stor vikt vid den transatlantiska relationen.
              Målet är att ytterligare stärka samarbetet med Nordamerika. USA
              är Sveriges tredje största exportmarknad och det ledande landet
              i vårt investeringsutbyte. Efter toppmötet mellan EU och USA förra
              året har det ekonomiska samarbetet intensifierats på gemenskapsnivå.
              Ett mötesforum på hög nivå har etablerats för att lösa problem
              som finns i handeln mellan EU och USA. Det är oerhört viktigt
              att handelshinder mellan USA och EU minskas för att slutligen
              avskaffas, det tjänar vi båda på.
            </seg>
            <seg xml:id="i-a4d093c22f6050b5-0">
              EU stärker också banden med Latinamerika. Förhandlingar om ett
              regionalt handelsavtal pågår med Latinamerikas Mercosur. Med Andinska
              gemenskapen i Centralamerika förhandlas associerings- och frihandelsavtal.
              Starkare ekonomiska band och nya möjligheter för svenska företag
              är en naturlig del också i dessa förhandlingar, men självklart
              är det också centralt att avtalen bidrar till de latinamerikanska
              ländernas utveckling.
            </seg>
            <seg xml:id="i-3b96bf638d56f5b0-0">
              Det finns en bred enighet här i riksdagen om vikten av att Sverige
              driver en samstämmig politik för hållbar och rättvis global utveckling.
              Handelspolitiken kan och bör utformas så att den stärker utvecklingsländernas
              förmåga att i högre grad integreras i världsekonomin och dra nytta
              av en ökande handel.
            </seg>
            <seg xml:id="i-ff8d5c4d0edf200f-0">
              I förhandlingarna mellan EU och länder i Afrika, Karibien, Västindien
              och Stilla havet AVS-länderna om ekonomiska partnerskapsavtal,
              EPA, driver Sverige en konsekvent linje. Handelsreformer är viktiga
              för ökad tillväxt och fattigdomsbekämpning. Sverige har i EU-kretsen
              varit pådrivande för att avtalen ska utformas i utvecklingsfrämjande
              anda. De absolut flesta AVS-länderna har genom interimsavtal fått
              fullt tillträde till EU:s marknad, samtidigt som de har möjlighet
              att undanta särskilt känsliga produkter från marknadsöppningar
              under långa övergångstider. Jag ser nu fram emot de fortsatta
              förhandlingarna för breda avtal.
            </seg>
            <seg xml:id="i-cfd358620049f9c2-0">
              Den största utvecklingspotentialen av de ekonomiska partnerskapsavtalen
              ligger inom områden som konkurrens, tjänster, investeringar och
              handelsprocedurer. En viktig kraft finns också i att stärka det
              regionala samarbetet och vidga lokala marknader. Jag vill i detta
              sammanhang lyfta fram att i förhandlingar som dessa kan formen
              vara väl så viktig som innehållet. Ledordet stavas respekt. Under
              våren kommer jag att träffa de afrikanska AVS-ländernas ambassadörer
              för att diskutera hur vi gemensamt driver processen vidare.
            </seg>
            <seg xml:id="i-8988633d2c6d57a9-0">
              Trots framstegen möter dock många utvecklingsländer fortfarande
              svårigheter i det internationella handelssystemet. De saknar resurser
              för att identifiera och driva sina förhandlingsintressen och att
              genomföra avtal. Möjliga vinster av handel uteblir också ofta
              på grund av bristande nationella regelverk, svag infrastruktur
              och svårigheter med finansiering för företagare. Genom utvecklingssamarbetet
              bidrar vi till att skapa förutsättningar för utvecklingsländerna
              att integreras i den globala ekonomin.
            </seg>
            <seg xml:id="i-fc0b9314e9688dad-0">
              Sverige är pådrivande internationellt för att öka och effektivisera
              det handelsrelaterade biståndet, Aid for Trade. EU har antagit
              en ambitiös strategi och kommer inom ett par år att kunna erbjuda
              2 miljarder euro per år i handelsrelaterat bistånd. I september
              stod biståndsministern och jag värdar för en framgångsrik internationell
              givarkonferens för att främja de minst utvecklade ländernas möjligheter
              att nyttja handel för sin fattigdomsbekämpning. De deltagande
              länderna lovade att bidra med motsvarande 1,1 miljard kronor.
              Vi ökar också fortsatt våra egna satsningar på detta område. I
              nästa steg bör de nätverk som byggts upp i många länder genom
              vårt utvecklingssamarbete utnyttjas när samarbetet får nya former.
              Svenska företags och institutioners kunnande och erfarenhet är
              en viktig del i detta arbete.
            </seg>
            <seg xml:id="i-b0a31e56aea288de-0">
              I den handlingsplan för näringslivsfrämjandet i Afrika som presenteras
              senare i vår ägnas stor uppmärksamhet åt att dra nytta av den
              kompetens som svenska företag har inom exempelvis infrastruktur-
              och miljöteknikområdet. I dagens komplexa värld går det inte att
              bedriva traditionell utrikes-, handels- och biståndspolitik som
              separata pelare. Genomförandet av politiken för global utveckling,
              PGU, visar hur regeringen i praktisk handling verkar för samstämmighet
              mellan olika politikområden.
            </seg>
            <seg xml:id="i-f10345df7865b5a5-0">
              Herr talman! Att motverka och hantera effekterna av klimatförändringar
              är av högsta prioritet för regeringen. Som handelsminister har
              jag tagit initiativ för att bättre nyttja handelspolitiska verktyg
              i klimatarbetet. Vid klimatmötet på Bali i december förra året
              möttes för första gången en grupp handelsministrar för att diskutera
              vårt bidrag. Min uppfattning är att tullar och andra handelshinder
              för klimatvänliga varor, tjänster och teknologier ska avvecklas.
              Vi arbetar för att internationella system för certifiering, märkning
              och standarder ska kunna bidra till en ökad global spridning av
              klimatprodukter. Här hoppas jag kunna presentera nya initiativ
              inom kort.
            </seg>
            <seg xml:id="i-3c16137fd0854b95-0">
              En friare handel med biodrivmedel, byggd på hållbarhet i hela
              kedjan från produktion till användning, är av högsta prioritet
              för mig som handelsminister. Vi måste peka på orimligheten i att
              stödja en i många fall ineffektiv och dyr produktion av etanol
              i industriländer samtidigt som tullar och andra handelshinder
              motverkar den potential många utvecklingsländer har till export
              av mer klimatvänlig och prismässigt konkurrenskraftig etanol.
              Det var därför glädjande att EU sade ja till Sveriges ansökan
              om att fortsättningsvis få importera etanol för bearbetning till
              biobränsle. Därmed uteblev den befarade tullhöjningen på över
              30 procent, och svenska miljöbilsägare kan fortsätta att tanka
              etanol till ett konkurrenskraftigt pris. Samtidigt visar den diskussion
              som fördes om denna specifika tullfråga behovet av att med ökad
              styrka argumentera för frihandel såväl generellt som för klimatvänliga
              varor.
            </seg>
            <seg xml:id="i-a2d7ca5d6d61de30-0">
              Innovation har länge varit en av Sveriges starkaste konkurrensfördelar,
              och Sverige är i dag det mest innovativa landet inom EU. Därför
              tror jag att svenska företag har en unik möjlighet att hitta en
              lönsam nisch i att ta fram klimatvänliga produkter.
            </seg>
            <seg xml:id="i-a181f54f1f268333-0">
              Sverige har en stark ställning när det gäller miljöteknik. Detta
              internationellt starka tillväxtområde har kommit att uppmärksammas
              alltmer i takt med en intensivare klimatdebatt, skärpta miljökrav
              och stigande energipriser. Ett område där Sverige står särskilt
              starkt gäller systemkunnande om den hållbara staden. Ett internationellt
              uppmärksammat exempel är stadsdelen Hammarby Sjöstad i Helsingfors.
              Med detta och andra svenska exempel som förebilder har regeringen
              nyligen tagit fram ett nytt koncept. Under namnet Symbiocity marknadsför
              vi svensk världsledande miljöteknik i utlandet. Sverige kan därigenom
              också bidra till att lansera miljö- och energismarta lösningar
              som kan nyttjas i länders utvecklingsstrategier och som bättre
              tillvaratar de egna resurserna. Det handlar även om vatten- och
              luftreningstekniker som förbättrar miljön. Sverige kommer också
              att få mycket goda möjligheter att visa upp sig och sitt världsledande
              miljökunnande vid världsutställningen Expo 2010 i Shanghai.
            </seg>
            <seg xml:id="i-5de110df119e4bab-0">
              Herr talman! Vi måste också ha ett internationellt regelverk
              som gynnar och uppmuntrar innovation. I dag händer det alltför
              ofta att nya produkter stöter på patrull i form av olika typer
              av tekniska handelshinder eller onödigt höga tullar. IT-området
              är det tydligaste exemplet. Vissa mobiltelefoner missgynnas vid
              införsel till EU. Problemet är växande. Här behövs multilaterala
              lösningar till stöd för innovationer och nya produkter. Regeringen
              avser att lyfta fram frågan om ett avskaffande av tullar på ny
              teknologi.
            </seg>
            <seg xml:id="i-fb57ebe20c5122ec-0">
              Svenska företag, inte minst de små och medelstora, kan behöva
              stöd för att ta sig över olika former av, ibland politiskt motiverade,
              handelshinder. Arbetet mot handelshinder kan handla om tålmodiga
              ansträngningar i internationella förhandlingar men också om snabba
              ingripanden för att hjälpa svenska företag. Särskilt på svåra
              marknader kan vi behöva den extra draghjälp som det innebär att
              vara en del av EU.
            </seg>
            <seg xml:id="i-9924e16fb4bd9bd1-0">
              Gemensamma standarder är en annan viktig fråga för de svenska
              företagens internationalisering. Regeringen avser att återkomma
              med en skrivelse till riksdagen om standardisering inom kort.
            </seg>
            <seg xml:id="i-68ff4fe9b9b5df6d-0">
              Handels- och investeringsfrämjande insatser är ett centralt verktyg
              för att förbättra förutsättningarna för svenska företag att ta
              till vara de möjligheter som globaliseringen ger. Detta har också
              bekräftats i den översyn av de handels- och investeringsfrämjande
              åtgärderna som regeringen tagit initiativ till.
            </seg>
            <seg xml:id="i-53f4095e97fbf8b4-0">
              Regeringen arbetar för ett ökat och närmare samarbete mellan
              de myndigheter och organisationer som arbetar med företagsutveckling
              och internationalisering. Ett konkret steg togs 2007 med det så
              kallade Exportlånet, ett samarbete mellan centrala statliga aktörer
              som underlättar risktäckning och finansiering för de mindre företagen
              som vill ta steget ut på exportmarknaderna.
            </seg>
            <seg xml:id="i-dda743f16e728ddb-0">
              Framgångar på exportmarknaderna är ingen självklarhet. Trots
              att vår export utvecklats positivt under flera års tid finns det
              studier som pekar på att Sverige tappar marknadsandelar i varuexporten
              i snabbare takt än våra konkurrentländer. En sådan utveckling
              har främst kunnat observeras på Europamarknaden. Regeringen har
              mot den bakgrunden tillsatt en utredning som ska studera orsakerna
              till de förlorade marknadsandelarna, undersöka vad företagen upplever
              som problematiskt vid export samt komma med förslag till åtgärder.
            </seg>
            <seg xml:id="i-05f64c3d32264d61-0">
              Svensk projektexport med världsledande teknik och systemlösningar
              inom infrastruktur, miljöteknik och energi bidrar till sysselsättning
              och fortsatt teknikutveckling i Sverige. Projektexporten genererar
              även leveranser för de små och medelstora företagen som oftast
              kommer in som underleverantörer vid större affärer. Svenska företags
              affärsmöjligheter vid upphandlingar inom FN-systemet ska stärkas.
            </seg>
            <seg xml:id="i-b30fdc9aca4907ca-0">
              Sverige fortsätter även att stödja FN:s arbete när det gäller
              ökat hänsynstagande till aspekter såsom miljö, kvalitet, etik
              och sociala frågor inom upphandlingsområdet. Många svenska företag
              hör till världens bästa på att ta socialt ansvar som delvis handlar
              om arbetsvillkor, miljöhänsyn och antikorruption. För mig som
              minister handlar detta i grunden om respekten för och efterlevnaden
              av de mänskliga rättigheterna.
            </seg>
            <seg xml:id="i-0fecee229996920f-0">
              I konfliktområden är det än mer viktigt men samtidigt svårare
              för företagen att ta ett socialt och miljömässigt ansvar. Regeringen
              uppmuntrar företagen att följa OECD:s riktlinjer för multinationella
              företag och respektera principerna i Global Compact oavsett var
              i världen de verkar, men det är viktigt att företagen själva känner
              ett ägarskap och driver dessa frågor.
            </seg>
            <seg xml:id="i-8ee082c2652bb637-0">
              Vårt framtida välstånd är beroende av att vi kan ta till vara
              våra styrkeområden och utveckla spjutspetskunskap. Miljötekniken
              är ett exempel. Medicinsk teknik och bioteknik kan också utvecklas
              till större framgångar på exportområdet. Inom tjänsteområdet har
              Sverige goda möjligheter att vara internationellt framgångsrikt.
            </seg>
            <seg xml:id="i-815b5f89f8fa468d-0">
              Vår försvarsmaterielindustri är i internationell toppklass. På
              det området sker exportfrämjande först efter det att tillstånd
              för marknadsföring och export givits. Sverige stöder EU:s initiativ
              för att utveckla och bibehålla en konkurrenskraftig europeisk
              försvarsindustri. Åtgärder måste vidtas för att skapa likartade
              marknadsvillkor och för att skapa en sund konkurrens inom området.
            </seg>
            <seg xml:id="i-880f9765c3fdb1b7-0">
              Regeringen kommer att fortsätta att ta nya initiativ inom handels-
              och investeringsfrämjandet. En resurs som inte använts tillräckligt
              väl i detta sammanhang är de svenska företagare med utländsk bakgrund
              som har kontakter och unika kunskaper om affärskultur, politik,
              religion och språk i de länder de tidigare varit bosatta i. Regeringen
              engagerar sig för att kompetensen hos svenskar med utländsk bakgrund
              bättre ska tillvaratas och därigenom underlätta för fler företag
              att utöka handelsutbytet med marknader som erbjuder en intressant
              utvecklingspotential.
            </seg>
            <seg xml:id="i-78935949e8fd303f-0">
              Herr talman! Under det svenska ordförandeskapet i EU 2009 kommer
              blickarna att riktas mot Sverige. Våra ordförandeskapsprioriteringar
              med fokus på klimatpolitik, tillväxt, ett öppnare Europa, Östersjön
              och en fortsatt EU-utvidgning reflekterar den bild av Sverige
              som vi vill förmedla till omvärlden.
            </seg>
            <seg xml:id="i-686ab4ebed1cd6a5-0">
              I en tid av masskommunikation och ökad globalisering är ett land
              i hög grad beroende av hur det uppfattas utomlands. En positiv
              Sverigebild har stor betydelse för vår förmåga att locka utländska
              investeringar till vårt land och för att stärka svenskt näringslivs
              framgångar på utländska marknader. Det är viktigt att sprida kunskapen
              om att Sverige är frihandelsvänligt, har företag som har erfarenhet
              av internationella affärer och har en lång tradition av att hålla
              ingångna avtal och producera kvalitetsprodukter. Att Sverige är
              framstående inom vetenskap, forskning och kultur, har god infrastruktur
              och en effektiv offentlig förvaltning är andra faktorer som kan
              bidra starkt till intresset för Sverige, svenska företag och svenska
              produkter.
            </seg>
            <seg xml:id="i-617e1a873769030d-0">
              Nyligen presenterades en gemensam plattform för att stärka Sverigebilden.
              Öppenhet, nytänkande, äkthet och omtänksamhet är de framstegsinriktade
              ledord som de centrala svenska främjandeorganisationerna enats
              kring för hur vi ska presentera Sverige i utlandet.
            </seg>
            <seg xml:id="i-673f809a6082b9c6-0">
              Sverige kommer att fortsätta att vara frihandelsförespråkare
              inom EU och i andra internationella forum. Jag kommer att främja
              svenska intressen utomlands och öka förståelsen i Sverige för
              de utmaningar och möjligheter som globaliseringen innebär. Framför
              allt handlar det om att i Sverige vara en aktiv handelsminister
              för att stödja och uppmuntra små och medelstora företags möjligheter
              till ökad internationell handel.
            </seg>
            <seg xml:id="i-d87361888d0a5c51-0">
              Herr talman! Regeringens övergripande målsättning är att skapa
              förutsättningar för att få fler människor i arbete. Det är något
              som genomsyrar hela vår politik. Den internationella handelns
              betydelse för att lyckas med den uppgiften är avgörande. Handel
              med omvärlden är ett fundamentalt instrument för att skapa tillväxt
              och välstånd. Det är den insikten som föranlett Sveriges frihandelsvänliga
              politik, en politik som regeringen kommer att fortsätta att driva
              intensivt under hela mandatperioden.
            </seg>
          </u>
          <note type="speaker" xml:id="i-2ccd69ae25f48e48-0">
            Anf. 2 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-17765ead62d3a94a-0">
            <seg xml:id="i-22706e18c92fec8b-0">
              Herr talman! Tack, handelsministern, för jordenruntresan i handelspolitik!
            </seg>
            <seg xml:id="i-02e52bccd89cd0af-0">
              Det finns några saker som vi kan vara helt överens om. Det är
              vikten av frihandel och att Sveriges välstånd bygger på att vi
              har varit frihandelssinnade i över hundra år. Det var bara en
              liten detalj som jag upplevde att ministern glömde bort. Det handlar
              också om vikten av vår svenska modell. Att ha trygga arbetare
              och trygga företagare har också varit en stor del när det gäller
              hur vi har byggt Sverige och vårt välstånd.
            </seg>
            <seg xml:id="i-fdde0d30b2893ac7-0">
              Någonting annat som vi kan vara överens om är vikten av att komma
              överens i WTO och Doharundan, precis som i Östersjösamarbetet.
              Det är också bra att vi ska fördjupa samarbetet i Norden och gentemot
              Asien och så vidare. Men man kan känna en viss oro utifrån det
              ministern har presenterat här i kammaren i dag. Det var egentligen
              inte så mycket nytt utifrån vad vi redan kände till sedan tidigare.
            </seg>
            <seg xml:id="i-1944848f98a823e9-0">
              När det gäller vikten av att komma ut på nya marknader och möjligheten
              för svenska företag att utvecklas på nya marknader och få nya
              kunder och sälja mer handlar det ju också mycket om hur mycket
              resurser vi satsar. Jag saknar något i hela ministerns anförande
              här i kammaren. Jag undrar nämligen: Hur mycket mer pengar tänker
              regeringen satsa på de här fina ambitionerna när det gäller handelsfrämjande
              åtgärder?
            </seg>
            <seg xml:id="i-77b84326582417f7-0">
              Det vi känner till i dag är att regeringen har gjort kraftiga
              neddragningar inom såväl Exportrådet som Invest in Sweden Agency,
              och detta har fått följdverkningar. Det är färre människor som
              arbetar med de här frågorna ute i världen. Avser ministern att
              också sätta till en påse pengar för att lyckas med den här handelspolitiken?
            </seg>
          </u>
          <note type="speaker" xml:id="i-22b301569b12f7c6-0">
            Anf. 3 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-1">
            <seg xml:id="i-17ca2d022103df1e-0">
              Herr talman! Tack för bra kommentarer från Carina Adolfsson Elgestam!
            </seg>
            <seg xml:id="i-ea064bfbe070d733-0">
              Jag nämnde ingenting specifikt om den svenska modellen. Men det
              har vi naturligtvis diskuterat förut. Framför allt har arbetsmarknadsministern
              diskuterat detta, och vi avser att bibehålla den svenska modellen.
            </seg>
            <seg xml:id="i-d84222c9303367c0-0">
              Vi kan titta specifikt på Lavalmålet och Vaxholm. Vi vet nu att
              det är en uppgift för både regeringen och arbetsmarknadens parter
              att se över om det är någonting vi behöver ändra i vår lagstiftning.
            </seg>
            <seg xml:id="i-ab97fcb9d2904290-0">
              Men den svenska modellen ska bibehållas. Det vill jag göra tydligt
              och klart.
            </seg>
            <seg xml:id="i-4bb8d34cced14fb7-0">
              Det finns flera nyheter att peka på i det här dokumentet. Jag
              vill börja med att säga varför regeringen tycker att detta är
              viktigt att föra ut just nu. Det handlar väldigt mycket om att
              vi ser ökad protektionism inom EU, och vi ser samma svängningar
              i USA. Vi vet inte hur det kommer att gå i det amerikanska presidentvalet,
              men när man följer debatten blir man ganska orolig.
            </seg>
            <seg xml:id="i-f4a87d1e96a7085d-0">
              Det är viktigt att Sverige står med en stark och tydlig röst
              som frihandelsförespråkare i det här läget. Jag ser tydligt när
              jag är på olika möten inom EU att protektionismen växer.
            </seg>
            <seg xml:id="i-a260c3e23b0c65cf-0">
              Vad avser budget har Carina Adolfsson Elgestam och jag haft debatt
              om det också förut. Regeringen fäster väldigt stor vikt vid internationellt
              affärsfrämjande som kan skapa förutsättningar för marknads- och
              företagsutveckling. Vi satsar i år 193 miljoner kronor på Exportrådet
              för att kunna göra denna typ av insatser. Samtidigt är det naturligtvis
              viktigt att påpeka att det är och måste vara en slimmad och effektiv
              organisation.
            </seg>
            <seg xml:id="i-c2c3c16660dfea88-0">
              Vi ser att det är en effektiv organisation i dag. Vi avser med
              olika medel att verkligen försöka öka svensk export.
            </seg>
          </u>
          <note type="speaker" xml:id="i-008bcf1dba1f4f6d-0">
            Anf. 4 CARINA ADOLFSSON ELGESTAM (s):
          </note>
          <u who="carina_adolfsson_elgestam_cdec82" xml:id="i-17765ead62d3a94a-1">
            <seg xml:id="i-ff03bf9677d0d142-0">
              Herr talman! Jag blir lite osäker på vad ministern egentligen
              menar. Blir det en återställare vad det gäller att Exportrådet
              och ISA får mer pengar för att kunna förverkliga det som ministern
              presenterar här i kammaren? Det är många bra förslag utifrån hur
              vi jobbar med frihandel i en allt större globaliserad värld. För
              att vi ska kunna behålla välståndet och utveckla det som vi i
              dag har i Sverige behöver svenska företag komma ut på marknaden.
              Jag upplevde inte att jag fick något tydligt svar där.
            </seg>
            <seg xml:id="i-336c0b5bce044bfa-0">
              När man är ute och reser i världen och möter olika företrädare,
              för såväl svenska företag som ambassadörer, ger de en bild tillbaka
              till oss av vilka problem de har fått med de handelsfrämjande
              åtgärderna i och med de neddragningar som vi ser inom Exportrådet
              och ISA, också nedläggningar av ambassader och neddragningar inom
              Sida. Det handlar också om handelsfrämjande åtgärder. Det är bra
              om ministern kan ge ett mer konkret svar: Får vi en återställare
              så att det blir mer pengar?
            </seg>
          </u>
          <note type="speaker" xml:id="i-a94973ece0e92ace-0">
            Anf. 5 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-2">
            <seg xml:id="i-d8d3d9efc7fcef9e-0">
              Herr talman! Vad avser Sida om jag börjar där Carina Adolfsson
              Elgestam slutade har vi ökat det handelsrelaterade biståndet med
              så mycket som 30 procent. Det sker också ett intimt samarbete
              med bistånd, handel och utrikespolitik, precis som jag nämnde
              i mitt anförande. Det kan inte vara separata pelare. Det måste
              vara ett gemensamt arbete.
            </seg>
            <seg xml:id="i-a8e042269dbc33fc-0">
              Vi har ökat det. 2008 omfattar det 193 miljoner kronor, och 2007
              var det 185,5 miljoner kronor. Det sker en ökning hela tiden.
            </seg>
            <seg xml:id="i-491ecd48d175a8ed-0">
              Men det handlar absolut inte bara om budgetresurser. Det handlar
              också om att se om ISA arbetar på det mest effektiva sättet i
              dag. Hur ska vårt investeringsfrämjande se ut i framtiden? Hur
              kommer det att se ut inom 20 år? På vilket sätt ska vi bedriva
              export? Vi vet i dag att det är tio svenska företag som står för
              40 procent av vår export. Det är hundra som står för 70 procent.
              Vi behöver också förändra vår exportprofil.
            </seg>
          </u>
          <note type="speaker" xml:id="i-0c24d0c4b4e9d76a-0">
            Anf. 6 HANS LINDE (v):
          </note>
          <u who="hans_linde_f4736f" xml:id="i-2f9a6f27f7342e78-0">
            <seg xml:id="i-a3af98dde34f0d7a-0">
              Herr talman! Jag vill ställa en fråga om kopplingen mellan handel
              och utveckling. För handelspolitiken kanske är ett av de viktigaste
              verktyg vi har om vi vill bidra till ökad utveckling och fattigdomsbekämpning.
            </seg>
            <seg xml:id="i-f17d18eebd613249-0">
              I staden Fungurume i Demokratiska republiken Kongo har man bedrivit
              gruvdrift sedan 1996. Svenska Lundin Mining är en av huvudägarna.
              Där har det varit ett gruvprojekt som har kantats av korruption.
              Inkomsterna från gruvan har i liten utsträckning kommit befolkningen
              till del. I stället har man sett att boende runt gruvan har tvingats
              från sina hem utan att de har fått fullgod ersättning.
            </seg>
            <seg xml:id="i-e07d62b8979a8797-0">
              Tyvärr är det bara ett exempel bland många. Runt om i Asien,
              Latinamerika och Afrika ser vi hur multinationella företag inte
              tar sociala och miljömässiga hänsyn utan i stället i flera fall
              bidrar till ökad fattigdom, miljökatastrofer och konflikter. Men
              regeringens åsikt verkar vara att vi redan i dag ställer alldeles
              för många krav om social hänsyn på multinationella företag likt
              Lundin Mining. För inom ramen för EU:s partnerskapsavtal med Afrika,
              EPA-avtalet som nämndes tidigare, har den svenska regeringen aktivt
              och kraftfullt drivit att man ska inkludera regler om investeringar,
              det som kallas Singaporefrågorna.
            </seg>
            <seg xml:id="i-63c898daf2d14119-0">
              Hade den svenska regeringen fått igenom sin åsikt inom ramen
              för EPA-avtalet skulle det kraftigt ha försvårat möjligheterna
              för Demokratiska republiken Kongo och andra afrikanska stater
              att ställa krav på multinationella företag om att ta social och
              miljömässig hänsyn. Därför måste jag från Vänsterpartiets sida
              säga att vi har väldigt svårt att se att det här skulle vara en
              utvecklingsvänlig handelspolitik.
            </seg>
            <seg xml:id="i-a12ef526c170e569-0">
              Jag skulle vilja be statsrådet förklara på vilket sätt befolkningen
              i Fungurume gynnas och får en större del av vinsten från sin gruva
              genom att Sverige och EU nu försvårar möjligheterna för Kongo
              att ställa krav på Lundin Mining och andra multinationella företag
              att ta social och miljömässig hänsyn.
            </seg>
          </u>
          <note type="speaker" xml:id="i-59c9289d09fbd1af-0">
            Anf. 7 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-3">
            <seg xml:id="i-14f253a78aff11a8-0">
              Herr talman! Jag tackar Hans Linde för en bra fråga. Om vi börjar
              med EPA-avtalen är de oerhört viktiga för utvecklingsländerna
              för att man ska kunna bedriva handel. Utan avtal blir det inte
              någon effektiv handel.
            </seg>
            <seg xml:id="i-1b904d819d9945c4-0">
              Det är viktigt att inkludera regler om investeringar, infrastruktur
              och uppbyggnad av länder. I många fall har utvecklingsländer inte
              den infrastruktur som krävs. Man har ofta inte heller den kompetens
              som krävs för att kunna genomföra en bra förhandling vid ett avtal.
            </seg>
            <seg xml:id="i-422c8b926113ed96-0">
              Det är precis därför som det är kopplat mellan EU, EU:s bistånd,
              och EPA-avtalen att vi nu ska fördela 2 miljarder ytterligare
              till handelsrelaterat bistånd. Det handlar precis om att bygga
              upp kompetensen.
            </seg>
            <seg xml:id="i-46a5c438ff7d3b2c-0">
              När det gäller företag, CSR-frågor och MR-frågor kommer staten
              aldrig att kunna tvinga företag. Däremot kan vi samarbeta med
              företag, framför allt med svenska företag som har väldigt hög
              profil i både CSR-frågor och frågor om mänskliga rättigheter.
            </seg>
            <seg xml:id="i-165d066d76c6d3ed-0">
              Vi arbetar också väldigt effektivt inom Global Compact, inom
              FN för att driva på just de här frågorna. Det är till sist väldigt
              viktigt att påpeka att det här måste vara företagsägt och företagsstyrt.
              Vi kan hjälpa till med referensforum och vid diskussioner. Men
              det måste vara företagen själva som är ägare av frågan.
            </seg>
          </u>
          <note type="speaker" xml:id="i-d677bbc386a01575-0">
            Anf. 8 HANS LINDE (v):
          </note>
          <u who="hans_linde_f4736f" xml:id="i-2f9a6f27f7342e78-1">
            <seg xml:id="i-4963c4c822558832-0">
              Herr talman! Just när vi låter företagen ta det enskilda ansvaret
              ser vi vad konsekvenserna blir. I Kongo-Brazzaville, i Demokratiska
              republiken Kongo, i Ghana, i Nigeria och i andra länder ser vi
              att utländska investeringar har lett till ökad fattigdom och miljökatastrofer.
            </seg>
            <seg xml:id="i-98d2e18bbc3d89b4-0">
              Det är bara att konstatera att det inte finns en enda afrikansk
              regering i dagsläget som delar statsrådets bedömning av de här
              frågorna. I stället har vi sett att samtliga afrikanska regeringar
              tillsammans har motsatt sig att regler för investering ska inkluderas
              i EPA-avtalet.
            </seg>
            <seg xml:id="i-f6cb9b8ef70c6200-0">
              I flera afrikanska länder har vi de senaste åren sett demokratiska
              framsteg. Man skulle önska att man från svensk sida respekterade
              beslut fattade av nya demokratiska regeringar i länder som Mali,
              Rwanda, Ghana och Botswana. I stället väljer man att konsekvent
              köra över demokratiskt fattade beslut. Konsekvent väljer man att
              inte respektera demokrati så länge som demokratier fattar fel
              beslut.
            </seg>
            <seg xml:id="i-3e0f4a1f5661d369-0">
              Statsrådet sade tidigare här att handelspolitiken ska bidra till
              demokratisering. Hur kan man säga att den här handelspolitiken
              bidrar till demokratisering när man bara är beredd att respektera
              demokrati i syd så länge som rätt beslut fattas?
            </seg>
          </u>
          <note type="speaker" xml:id="i-04960c58bdefa087-0">
            Anf. 9 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-4">
            <seg xml:id="i-0b13f80496325e01-0">
              Herr talman! Det handlar om vissa uppsatta regler som EU har
              när det gäller att skriva avtal. Det handlar om att de ska vara
              WTO-förenliga.
            </seg>
            <seg xml:id="i-8b00ae2efb1888ad-0">
              Jag är inte alls överens med Hans Linde om att man bara kan formulera
              ett avtal utifrån själva handeln. Det är väldigt mycket mer, just
              för att stärka utvecklingsländerna i deras egen utveckling, just
              för att stärka dem att kunna bli kreativa av egen kraft. Det behövs
              inte mer bistånd för de fattiga länderna i den formen. Det handlar
              faktiskt om en egen uppbyggnad av egna företag, människor som
              kommer i arbete, för att kunna få ett väl fungerande samhälle.
              I det ingår alla dessa delar, det vill säga investeringar, infrastruktur
              och uppbyggnad som vi talade om tidigare.
            </seg>
            <seg xml:id="i-60773bb4e0b92252-0">
              Sverige bedriver ett väldigt aktivt arbete för detta också via
              Aid for Trade som jag talade om i mitt anförande. Vi avser att
              fortsätta titta över och intensifiera detta när vi innehar det
              svenska ordförandeskapet.
            </seg>
          </u>
          <note type="speaker" xml:id="i-bed4af367b0b667e-0">
            Anf. 10 LAGE RAHM (mp):
          </note>
          <u who="lage_rahm_ca9cb9" xml:id="i-5cc5922bed629826-0">
            <seg xml:id="i-f125c9d74e9e8c9c-0">
              Herr talman! Tack för anförandet, Ewa Björling! Jag vill börja
              med att säga att det är positivt att Sverige i grunden vill ha
              mer frihandel och att det är trevligt att denna uppfattning verkar
              delas av de flesta av oss. Jag tänkte inte gå mer in på de frågor
              om mänskliga rättigheter som Hans Linde lyfte fram annat än att
              jag beklagar att regeringen i mitt tycke inte tar tillräckligt
              allvarligt på detta.
            </seg>
            <seg xml:id="i-760decf837a7de05-0">
              I stället undrar jag lite över en annan aspekt. Frihandel är
              ju positivt för utvecklade länder och för de flesta andra också.
              Men det finns lägen när frihandel inte alltid är perfekt för alla
              länder. Frihandel är inte ett mål i sig, utan som handelsministern
              har nämnt vill man uppnå vissa effekter när det gäller utveckling,
              välstånd, frihet och demokrati och så vidare.
            </seg>
            <seg xml:id="i-a03915275cf40911-0">
              Handelsministern nämnde också senast att det är viktigt med en
              egen uppbyggnad av de egna företagen och så vidare. Såvitt jag
              har förstått har de flesta länder när de har byggt upp sin industri
              haft vissa handelshinder till gagn för detta. Det finns forskning
              som entydigt visar på det. Jag är därför intresserad av att veta
              vad handelsministern stöder idéerna på om att mindre utvecklade
              länder inte skulle behöva någon form av egna importer.
            </seg>
            <seg xml:id="i-eb879b8161bee8be-0">
              Om EU slopar sina tullar gentemot dessa länder är det givetvis
              bra. Jag vill fråga vilket stöd detta har och också vad Sverige
              ska göra för att minska de negativa effekterna av EPA-avtalen
              för de länder som ingår.
            </seg>
          </u>
          <note type="speaker" xml:id="i-487aa18d816ec2a3-0">
            Anf. 11 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-5">
            <seg xml:id="i-0d4c5251193674d0-0">
              Herr talman! Jag vill börja med att svara Lage Rahm att regeringen
              tar denna fråga på allra största allvar mer än någonsin. Vi har
              nämligen bedrivit bistånd i en del länder i många, många år där
              vi inte har sett att det har gått särskilt mycket framåt. 40 år
              i Tanzania är ett exempel. Som jag sade handlar det egentligen
              om att man samma dag som man startar ett bistånd också långsiktigt
              ska kunna se en utfasning av detta bistånd framför sig så att
              landet kan komma på egna fötter och människorna där ska kunna
              verka av egen kraft.
            </seg>
            <seg xml:id="i-2508e0588f8f704e-0">
              Det är det absolut viktigaste sättet. Vi kan bara relatera till
              oss själva: Hur har vi utvecklats till ett framgångsrikt industriland?
              Det har vi gjort genom bra frihandel. Samma sak gäller för utvecklingsländerna.
              Men naturligtvis är det också viktigt att koppla detta till ett
              handelsrelaterat bistånd, eftersom det är många delar som saknas
              i dag. Det vet vi allihop, och det är precis det vi också gör
              genom Aid for Trade och genom EU. Sverige vill i dag ha den profilen
              i vårt bistånd.
            </seg>
            <seg xml:id="i-1ea9650a6802f738-0">
              Lage Rahm talade också om att EU slopar sina tullar. Vi vet naturligtvis
              alla att det är ett stort problem. EU:s jordbrukssubventioner
              är ett väldigt tydligt exempel. Där försöker Sverige verka med
              stor kraft, inte minst i Doharundan, för att få mycket lägre tullar.
              Men som jag sade: Jag står här i dag för att jag ser en ökad protektionism.
              Jag ser hur många länder vill skydda sig själva genom att bibehålla
              sina tullar. Vi ska verka i precis motsatt riktning för en mer
              öppen frihandel.
            </seg>
          </u>
          <note type="speaker" xml:id="i-ea3429b13bce3e87-0">
            Anf. 12 LAGE RAHM (mp):
          </note>
          <u who="lage_rahm_ca9cb9" xml:id="i-5cc5922bed629826-1">
            <seg xml:id="i-9fd8f57680b2e5cf-0">
              Herr talman! Det gläder mig att handelsministern tycker att Sverige
              ska göra någonting åt, jobba för och motverka de negativa effekterna
              av EPA-avtalen.
            </seg>
            <seg xml:id="i-db8a96a7f0b65a81-0">
              När det gäller tullarna kan det, om jag har förstått det hela
              rätt, vara positivt för ett land att i sin utveckling och under
              ett uppbyggnadsskede av industrin ha tullar. Det har de flesta
              industriländer haft, och jag uppfattar det som att vi i dagsläget
              förvägrar många av utvecklingsländerna dessa möjligheter. Det
              tycker jag är dåligt.
            </seg>
            <seg xml:id="i-d745f367f678723b-0">
              Däremot tror jag att vi vinner på att inte ha några tullar gentemot
              andra länder, och det tror jag de flesta utvecklade länder gör.
            </seg>
          </u>
          <note type="speaker" xml:id="i-982da55729fdcfad-0">
            Anf. 13 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-6">
            <seg xml:id="i-820d4b746e46dabb-0">
              Herr talman! Det är precis därför vi också har asymmetriska avtalsvillkor
              som innebär att man gradvis avvecklar detta under lång tid, upp
              till 25 år. Det är just precis för att hjälpa utvecklingsländerna
              till att i långsam takt kunna bygga upp sin egen ekonomi.
            </seg>
          </u>
          <note type="speaker" xml:id="i-5d3420c43dd1e5e5-0">
            Anf. 14 MARIE WEIBULL KORNIAS (m):
          </note>
          <u who="marie_weibull_kornias_26b9ca" xml:id="i-e7ab88a193280be7-0">
            <seg xml:id="i-9da5cecbd33b62a4-0">
              Herr talman! Jag vill tacka handelsministern för en intressant
              presentation av regeringens handelspolitiska prioriteringar. Handelsdeklarationen
              framhåller på ett träffsäkert sätt de utmaningar och möjligheter
              som Sverige står inför framöver, och många spännande nya förslag
              presenterades.
            </seg>
            <seg xml:id="i-52f4bcd835235e26-0">
              Det är bra att vi här i Sveriges riksdag har konsensus i dessa
              frågor om frihandelns betydelse för tillväxt och sysselsättning.
              Globaliseringen innebär ett ständigt ökande utbyte av information,
              kunskap, varor och kapital. Men som handelsministern så riktigt
              framhöll i sitt anförande blåser det allt starkare protektionistiska
              vindar i och utanför EU. Globaliseringen har fått en del länder
              att bli mer ängsliga och inåtvända. Länder som vill skydda sig
              mot global konkurrens reagerar kortsiktigt och protektionistiskt.
            </seg>
            <seg xml:id="i-fb1fb7f8423f7b34-0">
              Min fråga till handelsministern handlar om denna ökande trend.
              Vilka mekanismer ser handelsministern ligger bakom den ökande
              protektionismen i världen?
            </seg>
          </u>
          <note type="speaker" xml:id="i-999db204aa631435-0">
            Anf. 15 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-7">
            <seg xml:id="i-30906bcf96446e5c-0">
              Herr talman! Tack för frågan, Marie Weibull Kornias!
            </seg>
            <seg xml:id="i-9973d5d256288696-0">
              Vilka mekanismer som ligger bakom en ökad protektionism är en
              svår fråga att besvara. Jag tror att det delvis handlar om att
              man är mer nationalistisk än vad man är EU-vän och också om att
              man i goda tider, i en högkonjunktur, inte har samma behov av
              att öppna sig mot omvärlden. Nu när det inte riktigt är samma
              tydliga högkonjunktur ser vi att man är mer intresserad av att
              faktiskt få färdigt riktiga frihandelsavtal. Det är den ena delen.
            </seg>
            <seg xml:id="i-02c1193eb6ecde25-0">
              Den andra delen handlar om att man bevakar sina egna intressen.
              Olika länder har naturligtvis olika intressen. För många av länderna
              söderut inom EU handlar det om jordbruksfrågan och om de höga
              jordbrukstullar som vi med ett starkt parlamentariskt stöd från
              svensk sida har arbetat för att avveckla i många, många år. I
              andra områden handlar det om att bevaka sina intressen för industrivaror.
              Där har även Sverige ett intresse av att det ska bli ett så bra
              avtal som möjligt.
            </seg>
            <seg xml:id="i-fb26a9c04b34753a-0">
              Det finns detaljerade och specifika frågor för varje land, men
              jag tror att det är viktigt att våga vara mindre egoistisk, att
              se situationen i stort att alla blir globala vinnare med en ökad
              frihandel och en ökad öppenhet, framför allt inom EU eftersom
              det är där vi bedriver det mesta av exporten och importen mellan
              oss.
            </seg>
          </u>
          <note type="speaker" xml:id="i-e7ec2254ed7e3c05-0">
            Anf. 16 MARIE WEIBULL KORNIAS (m):
          </note>
          <u who="marie_weibull_kornias_26b9ca" xml:id="i-e7ab88a193280be7-1">
            <seg xml:id="i-c6f995df8ee31f33-0">
              Herr talman! Jag tackar handelsministern för svaret.
            </seg>
            <seg xml:id="i-cc5c953ad6c5cdc9-0">
              Det är många länder som tvivlar på att WTO kommer att kunna leverera
              ett heltäckande nytt multilateralt handelsavtal som kan ge ett
              rättvist, stabilt och förutsägbart internationellt handelssystem
              som så väl behövs.
            </seg>
            <seg xml:id="i-de0ad1fffee2351e-0">
              Många av WTO:s medlemsländer, 152 länder, är i dag skeptiska
              till att Doharundan verkligen kommer att ros i land under innevarande
              år. Man ser tendenser till att fler och fler länder tecknar fler
              och fler bilaterala och regionala frihandelsavtal för att säkra
              sig.
            </seg>
            <seg xml:id="i-690c0544dbea20f7-0">
              Jag undrar om handelsministern ser en risk med dessa tendenser.
            </seg>
          </u>
          <note type="speaker" xml:id="i-75f02f3ba5b79fb6-0">
            Anf. 17 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-8">
            <seg xml:id="i-c22fe130771fb475-0">
              Herr talman! Jag tycker att både bilaterala och regionala avtal
              är ett väldigt bra komplement till stora frihandelsavtal. I de
              bilaterala och regionala avtalen kan man också gå in mer på specifika
              områden som passar just de två länderna eller en region ännu bättre.
              Jag ser inte riktigt den motsättningen.
            </seg>
            <seg xml:id="i-de89179739c053f5-0">
              Däremot är det viktigt att få till ett stort överspännande frihandelsavtal
              för att sedan kunna gå vidare med ytterligare detaljer för de
              länder som så önskar. Vi ser ett tydligt exempel nu. Vi kommer
              att förhandla om ett avtal med Ukraina. Det är ett viktigt exempel
              där man också kan gå lite mer på djupet.
            </seg>
          </u>
          <note type="speaker" xml:id="i-38bde65a3141667c-0">
            Anf. 18 JAN ANDERSSON (c):
          </note>
          <u who="jan_andersson_a74953" xml:id="i-80f739639729d28c-0">
            <seg xml:id="i-76defb5af15ff66a-0">
              Herr talman! Min fråga gäller livsmedel. Vi har sett tydligt
              stigande priser på livsmedel på världsmarknaden. Spannmålspriserna
              har mer än fördubblats.
            </seg>
            <seg xml:id="i-27c8c4d11047ee35-0">
              Livsmedel är ju en lite speciell vara. Det är bara att gå till
              sig själv. Mat behöver man var fjärde eller femte timme, annars
              blir man lite kinkig. Det finns ingen regering som vill ha en
              hungrig och kinkig befolkning. För svensk del har vi, precis som
              statsrådet nämnde tidigare, ett brett parlamentariskt stöd för
              en ökad liberalisering. Jag tror att det är enda sättet att på
              lång sikt säkra tillgången på goda och säkra livsmedel globalt
              sett.
            </seg>
            <seg xml:id="i-70b3ba2c6fd8a8d4-0">
              Mot bakgrund av detta vill jag fråga vilka tendenser just när
              det gäller livsmedelssektorn som statsrådet ser till ökad protektionism.
              Då tänker jag inte i första hand på EU-nivå, utan jag tänker på
              våra motparter i WTO-förhandlingarna.
            </seg>
          </u>
          <note type="speaker" xml:id="i-2424f99927faf95c-0">
            Anf. 19 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-9">
            <seg xml:id="i-7d34a84d838c6fbd-0">
              Herr talman! Tack för frågan, Jan Andersson! Det är självklart
              att vi ska ha säkra livsmedel av god kvalitet inom EU. Det ska
              gälla för alla länder inom EU, det vill säga att en vara som är
              kvalitetsstämplad i ett land också ska kunna säljas i ett annat
              land inom EU. Det är någonting som vi arbetar gemensamt för.
            </seg>
            <seg xml:id="i-8245ce0b1fb657e9-0">
              Ett tydligt exempel på ökad protektionism är någonting som hände
              alldeles nyligen, nämligen de krav som ställdes på det brasilianska
              köttet. Där ser vi delvis en ökad protektionism.
            </seg>
            <seg xml:id="i-7e4d12c01290c73e-0">
              Det finns ju två aspekter av detta. Det handlar om att vi verkligen
              ska se till att vi har säkra livsmedel, att vi vet ursprunget,
              i det här fallet avseende köttet från Brasilien. Men det handlar
              också om kvaliteten, och det handlar om priset på köttet. Det
              brasilianska köttet var både billigt och av god kvalitet.
            </seg>
            <seg xml:id="i-173e04456142df97-0">
              Frågan är då hur kommissionen har arbetat fram sitt utlåtande
              i den här frågan. Vi har fortfarande inte fått någon transparens
              i fråga om exakt hur beslutet kom till. Vi vet att det finns protektionistiska
              tendenser från flera länder som konkurrerar med det brasilianska
              köttet.
            </seg>
            <seg xml:id="i-a74f3c650bcd59b2-0">
              Det här är en typisk sådan fråga som egentligen har två sidor.
              Det är självklart att vi ska ha säkra livsmedel men också att
              vi fortfarande ska verka för frihandel. Det är precis den här
              typen av handelshinder som vi måste försöka motverka, och det
              med kraft, samtidigt som vi säkerställer att det är fråga om livsmedel
              av god kvalitet.
            </seg>
          </u>
          <note type="speaker" xml:id="i-f3a682cb00394509-0">
            Anf. 20 JAN ANDERSSON (c):
          </note>
          <u who="jan_andersson_a74953" xml:id="i-80f739639729d28c-1">
            <seg xml:id="i-787fdd2c2a336087-0">
              Herr talman! Jag tackar för svaret. Nu gällde min fråga i första
              hand vilka tendenser som finns hos våra motparter i WTO-förhandlingarna.
              Då tänker jag inte motparter inom EU, utan jag tänker motparter
              utanför EU.
            </seg>
          </u>
          <note type="speaker" xml:id="i-47561006e45bbddb-0">
            Anf. 21 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-10">
            <seg xml:id="i-1e6aedfd692d293b-0">
              Herr talman! Jag får återigen referera till att vi självklart
              måste se till att ha säkra livsmedel inom EU, och de villkor som
              vi ställer upp här måste också gälla import av andra livsmedel.
              I WTO-förhandlingarna handlar det ju om att Sverige och andra
              EU-länder är med och påverkar de regler och de lagar som vi ställer
              upp för att säkerställa en god kvalitet. Det är utifrån dem som
              vi måste arbeta gentemot våra motparter eller medparter, om vi
              vill säga så, inom WTO.
            </seg>
          </u>
          <note type="speaker" xml:id="i-68ed4c1e14768f6c-0">
            Anf. 22 CARL B HAMILTON (fp):
          </note>
          <u who="carl_b_hamilton_b4f697" xml:id="i-12e222e2cc55d86f-0">
            <seg xml:id="i-dc233f8192af62b0-0">
              Herr talman! Vi liberaler är väldigt bekymrade över utvecklingen
              i Ryssland. Min första fråga av två handlar om Ryssland och WTO-avtalet.
              När ett land ingår i WTO är det naturligtvis fråga om frihandel,
              men det är också en avpolitisering av beslut om investeringar,
              import och export. Det vore bra att få detta i Ryssland. Samtidigt
              ser vi i Ryssland en utveckling mot ett mer auktoritärt, ett mer
              statsingripande styrelseskick, inte minst valet återspeglar denna
              riktning.
            </seg>
            <seg xml:id="i-aa1f4e69c16f3b53-0">
              Min första fråga till handelsministern är hur hon ser på vad
              som är de grundläggande hindren internt i dag i Ryssland för att
              de verkligen ska vilja ta steget och bli medlem i WTO. Har ministern
              några reflexioner och iakttagelser när det gäller detta?
            </seg>
            <seg xml:id="i-132ad230776627b8-0">
              Den andra frågan gäller klimattullar. Vi vidtar nu i Sverige,
              i Europa och i andra länder åtgärder som kommer att innebära att
              företag inom våra gränser får åläggas en koldioxidskatt och andra
              åtgärder. Då finns det de, inte minst i Frankrike och Förenta
              staterna men faktiskt även i riksdagens EU-nämnd, som förespråkar,
              jag tror att uttrycket var klimatrelaterade införselavgifter,
              det vill säga att man vid gränsen ska införa tullar på produkter
              som kommer från företag som ligger utanför Europa och inte är
              belastade med en eventuell koldioxidskatt eller någon annan åtgärd.
            </seg>
            <seg xml:id="i-40f72cde94866e02-0">
              Jag saknade lite ett resonemang om detta i den presentation som
              ministern gjorde. Hur starka bedömer ministern att de här tendenserna
              och kraven är i Frankrike och i den amerikanska kongressen? Är
              de viktiga, eller är de försumbara? Vad är Sveriges position i
              den här frågan?
            </seg>
          </u>
          <note type="speaker" xml:id="i-c7ea1c841245c1e1-0">
            Anf. 23 Statsrådet EWA BJÖRLING (m):
          </note>
          <u who="unknown" xml:id="i-9c19c21ef192d5a2-11">
            <seg xml:id="i-a82b5905d59a92e6-0">
              Herr talman! Det är oerhört viktigt när det gäller Ryssland att
              de omfattas av precis samma regler som alla andra för att uppfylla
              ett inträde i WTO. Vi vet i dag att det förekommer problem med
              Ryssland. Vi ser, precis som Carl B Hamilton säger, ökad auktoritet.
              Vi ser också en svår administration. Vi ser dessutom en hel del
              korruption.
            </seg>
            <seg xml:id="i-3fab1998a0f4a4d3-0">
              Det är svårt för svenska företag att etablera sig i Ryssland
              i dag, framför allt för små och medelstora företag. De saknar
              den uthållighet som krävs för att ta sig igenom en svår administration.
              De saknar också de finansiella muskler som krävs för att kunna
              vara på plats under en lång tid för att kunna etablera sig.
            </seg>
            <seg xml:id="i-496ca78eed8e0943-0">
              Självklart välkomnar Sverige att Ryssland blir medlem i WTO när
              man uppfyller de krav som ställs för att vara medlem, precis som
              för alla andra stater som är med. Det är oerhört viktigt med en
              liberaliserad handel för ännu fler länder.
            </seg>
            <seg xml:id="i-fab0a4bf5215bcea-0">
              Vad gäller klimattullar kan jag inte nog understryka vikten av
              att koppla samman handel och klimatfrågor. Där arbetar Sverige
              aktivt för att sänka eller försöka ta bort tullar på klimatvänliga
              varor och tjänster samt klimatvänlig teknik. Det gäller både inom
              EU och utanför EU.
            </seg>
            <seg xml:id="i-5db70bf6752b1e57-0">
              Vi ser en ökad protektionism. Vi ser det både från Frankrike,
              som Carl B Hamilton säger, och vi kan se det från USA. Det är
              precis det här som vi ska motverka just för att kunna stimulera
              konsumenterna att själva välja klimatvänliga varor, klimatvänliga
              tjänster och klimatvänlig teknik. Annars kommer vi inte att lyckas
              i vårt arbete mot det stora klimathotet.
            </seg>
          </u>
          <note type="speaker" xml:id="i-11491c48b8a44250-0">
            Anf. 24 CARL B HAMILTON (fp):
          </note>
          <u who="carl_b_hamilton_b4f697" xml:id="i-12e222e2cc55d86f-1">
            <seg xml:id="i-59073fc66c30636e-0">
              Herr talman! Låt mig gå vidare lite med klimattullsfrågan. Om
              vi tar ett konkret exempel vill fransmännen och andra som hukar
              bakom fransmännen säkert att om man inför koldioxidskatt och avgifter
              på europeiska stålverk ska stål som importeras från Indien, Kina
              eller andra länder beläggas med motsvarande tull.
            </seg>
            <seg xml:id="i-328b773ed2407666-0">
              Vad säger Sverige i de sammanhangen gentemot den typen av propåer
              om att ha något slags tullar som är proportionella mot koldioxidutsläppen,
              som man undviker genom att lägga företaget i Kina eller Indien?
            </seg>
            <seg xml:id="i-392140e0fdd80ab1-0">
              Det vore förödande eftersom det skulle skapa stora konflikter
              med de länder som vi måste ha en global klimatöverenskommelse
              med i Köpenhamn 2009. Vi skulle möjligen få en handelspolitisk
              konflikt som är nog så besvärlig att hantera inom WTO, men vi
              skulle på det globala planet få en ännu större konflikt i den
              större frågan om att få en internationell överenskommelse om minskade
              utsläpp.
            </seg>
          </u>
          <note type="speaker" xml:id="i-a63f2245e93bc24c-0">
            Anf. 25 Statsrådet EWA BJÖRLING (m):
          </note>
          <u who="unknown" next="cont" xml:id="i-9aacbc695974bbf5-0">
            <seg xml:id="i-de7be4f2649bccf9-0">
              Herr talman! Som jag uttryckte tidigare, och vill påpeka igen,
              handlar det från svensk sida absolut inte om att höja några tullar
              eller göra några försök att införa nya tullar. Det handlar om
              att sänka eller ta bort tullar just för att stimulera till att
              använda klimatvänliga produkter, just för att stimulera till så
              små utsläpp som möjligt. Det är precis i den riktningen vi måste
              arbeta och inte tvärtom.
            </seg>
            <seg xml:id="i-31b71b04bb9af0d6-0">
              Ett viktigt arbete har påbörjats av handelsministrarna för att
              titta på var vi har gemensamma produkter där tullar kan tas bort
              eller i ett första steg sänkas. Dessutom bedriver miljöministrar
              och finansministrar ytterligare arbete för att se detta mer i
              sin helhet. Den del jag har arbetat med handlar bara inte så bara!
              om hur vi länkar samman klimatet och miljön. Det är hela regeringar
              som måste engagera sig i den stora frågan. Mitt bidrag avser handel.
            </seg>
          </u>
          <note xml:id="i-d023a2b325242fae-0">
            Anf. 26 LARS LINDÉN (kd):
          </note>
          <u who="unknown" prev="cont" xml:id="i-4b5506b1d4d93d65-0">
            <seg xml:id="i-cd2845ae3ffd531d-0">
              Herr talman! Många företag i utvecklingsländer står inför stora
              utmaningar. De behöver i högre grad respektera ILO:s åtta kärnkonventioner.
              Att som företagare i dessa länder ta ett socialt ansvar är ett
              ställningstagande som påtagligt för utvecklingen framåt och höjer
              folks levnadsstandard.
            </seg>
            <seg xml:id="i-161592904ea53d0f-0">
              När också fler och fler konsumenter i väst tycker att det är
              viktigt att få veta hur och under vilka villkor som produkter
              tillverkas blir det också en överlevnadsfråga för många företag.
              Det låga priset för en vara räcker inte längre för att man ska
              få sälja till alla konsumenter. Detta gäller hur både inhemska
              företag och företag från väst beter sig i sina anläggningar i
              syd men också hur de underleverantörer som man köper tjänster
              av beter sig. Fler och fler inser att det låga priset vi betalar
              för en importerad vara betalas dyrt av arbetare i syd i form av
              svält och ohälsa.
            </seg>
            <seg xml:id="i-3d5cc75e319029e0-0">
              Varför satsas det inte mer resurser, handelsministern, på UD:s
              avdelning Globalt Ansvar Global Compact som ska uppmuntra svenska
              företag att sköta sin affärsetik? Alltför många svenska företag
              har ännu inte prioriterat etiskt och socialt ansvarstagande i
              syd. Det är bara 36 medlemmar, svenska företag, i Globalt Ansvar.
            </seg>
            <seg xml:id="i-7a2de22a7402e7b9-0">
              Vi vet att UD har brist på pengar. Det är väl anledningen till
              att man inte har satsat på Globalt Ansvar. Men Sida har inga penningproblem.
              De har miljarder. Låt dem ta över den viktiga uppgiften och med
              hjälp av biståndsmedel utöka aktiviteterna för att få företagen
              att ta mer etiskt ansvar. Det skulle ge bättre resultat än många
              biståndsprojekt.
            </seg>
            <seg xml:id="i-093d5b28593871b5-0">
              Regeringen måste lära sig att förstå potentialen i detta, sade
              John Ruggie från Global Compact när han var här. Även chefen Georg
              Kell var här nyligen och pratade med handelsministern. Vore det
              inte en bra idé att föra över Globalt Ansvar till Sida?
            </seg>
          </u>
          <note type="speaker" xml:id="i-66c5f3825f4222e7-0">
            Anf. 27 Statsrådet EWA BJÖRLING (m):
          </note>
          <u who="unknown" next="cont" xml:id="i-9aacbc695974bbf5-1">
            <seg xml:id="i-0d5696185dd038b5-0">
              Herr talman! Det var flera råd. Jag ska fundera vidare över dem.
            </seg>
            <seg xml:id="i-dc0461848027651c-0">
              Jag träffade John Ruggie och diskuterade precis dessa saker.
              Jag sade tidigare att det handelsrelaterade biståndet faktiskt
              har ökat med 30 procent. Det tycker jag är en tydlig inriktning
              på att vi väljer den vägen för att skapa egen tillväxt i dessa
              länder, skapa bättre arbetsförhållanden för företagen, se tydligare
              respekt för mänskliga rättigheter och för att få en demokratisk
              utveckling. Det får man med friska företag.
            </seg>
            <seg xml:id="i-de4f46a2b2e17716-0">
              Sverige är aktivt i Global Compact. Jag var själv över i New
              York i november och talade om hur vi kan vara mer involverade
              i Global Compacts arbete och tydligare påverka. Vi vet att Sverige
              är oerhört duktigt i fråga om socialt ansvarstagande och mänskliga
              rättigheter i svenska företag ute i världen, inte minst i länder
              som betecknas som konfliktländer. Där är det oerhört viktigt att
              se till att det finns en god etisk policy för företagen.
            </seg>
            <seg xml:id="i-b142fe9e204a0e09-0">
              Vi har prioriterat detta arbete ytterligare den senaste tiden.
              Jag kommer dessutom själv att resa till Kina under våren för att
              tala om hur företagen införlivar socialt ansvarstagande och mänskliga
              rättigheter för arbetstagarna.
            </seg>
          </u>
          <note xml:id="i-5b45687945d549bf-0">
            Anf. 28 LARS LINDÉN (kd):
          </note>
          <u who="unknown" prev="cont" xml:id="i-4b5506b1d4d93d65-1">
            <seg xml:id="i-21d70b1ef45e929c-0">
              Herr talman! Fattigdomen i Kina och Vietnam kommer säkert att
              mer än halveras fram till 2015. Det beror mest på att företagen
              har börjat ta mer etiskt och socialt ansvar. Global Compact har
              internationellt medverkat till den goda utvecklingen. Men även
              CSR-nätverken växer i dessa länder. Amnesty Business Group, Swedwatch
              och Fairtraderörelsen är också sådana som hjälper till att föra
              detta framåt.
            </seg>
            <seg xml:id="i-c890fd9b66782a5d-0">
              Jag besökte för ett år sedan Vietnam och såg hur landets fattigaste
              minoriteter i gränstrakterna mot Laos nu tack vare Fairtraderörelsen
              fått möjlighet att börja exportera sitt hantverk till väst. 10
              000 vietnamesiska småproducenter exporterar nu 70 procent av sin
              produktion till väst. Deras inkomster har mångdubblats tack vare
              detta.
            </seg>
            <seg xml:id="i-da101b5a1ee0af20-0">
              Jag blev glad när jag såg broschyren Goda affärer Minska fattigdomen
              från UD. Den visar att det är en ny tid på UD när man räknar med
              näringslivet. Äntligen har vi en regering, handelsministern, som
              vågar erkänna att företag kan medverka till utvecklingen i syd.
            </seg>
          </u>
          <note type="speaker" xml:id="i-ecbda696cb75391f-0">
            Anf. 29 Statsrådet EWA BJÖRLING (m):
          </note>
          <u who="unknown" next="cont" xml:id="i-9aacbc695974bbf5-2">
            <seg xml:id="i-adedaf5bfbce60cc-0">
              Herr talman! Det här handlar om att företagen själva ska ta ansvaret.
              I dag är inte frågan om svenska företag gör det utan snarare hur
              de gör det. Där har regeringen ett samarbete med företagen. Regeringen
              kan vara mer som ett referensforum, anordna möjligheter till diskussioner,
              vara med och promota bra svenska företag när vi är utomlands.
            </seg>
            <seg xml:id="i-7a53dc8e615b9dd6-0">
              Jag tror egentligen inte på att ha bindande regler. Vi efterföljer
              inte ens riktigt de regler vi har alla gånger. Många företag gör
              det inte i dag. Det gäller snarare att framhäva de positiva företag
              som finns i dag. Där ligger Sverige i framkant. Vi är faktiskt
              ett av världens bästa länder på det, säger man inte minst på Global
              Compact. Det är också därför vi ska vara med och ytterligare styra
              frågan om hur Global Compact ska arbeta på ett bra sätt i framtiden.
            </seg>
          </u>
          <note xml:id="i-61839035ad40fc13-0">
            Anf. 30 GUNNAR ANDRÉN (fp):
          </note>
          <u who="unknown" prev="cont" xml:id="i-4b5506b1d4d93d65-2">
            <seg xml:id="i-533e7b4fb05e80e5-0">
              Herr talman! Min fråga gäller de ryska exporttullarna på massaved,
              som statsrådet nämnde i sitt anförande. I slutet av debatten skulle
              jag vilja fästa den ärade kammarens ledamöters uppmärksamhet på
              att få saker har tjänat Sveriges välstånd så mycket och bra som
              vår frihandel. Det har inte alltid varit så. År 1887 var det en
              stor strid i regeringen där frågan var om regeringen skulle falla
              eller inte. Det blev så att den föll på just detta.
            </seg>
            <seg xml:id="i-6ed1916de9e4dc26-0">
              Vi har också mycket stolta traditioner med Bertil Ohlin, som
              tidigt blev professor i ekonomi i Köpenhamn och sedan Nobelpristagare
              tillsammans med Gunnar Myrdal i just internationell handel.
            </seg>
            <seg xml:id="i-708f900847b1b64f-0">
              Det är viktigt att vi kan utveckla vår frihandel på det sätt
              vi har gjort under så många år, nämligen i stor gemenskap. Jag
              hyser stora förhoppningar om att denna regering kommer att bygga
              Sveriges fortsatta välstånd på just detta.
            </seg>
            <seg xml:id="i-eaaaeccc608f3193-0">
              Den mycket speciella frågan om de ryska exporttullarna handlar
              också om hur den svenska, och inte minst den finländska, skogsindustrin
              ska klara sin konkurrenskraft. Det handlar mycket konkret om svenska
              jobb utefter Norrlandskusten, i Hallstavik och på många andra
              ställen. Vi importerar så mycket massaved och andra träprodukter
              från Ryssland.
            </seg>
            <seg xml:id="i-4db8ff47baed11a7-0">
              Vad gör regeringen för den här frågans lösning? Det finns ingen
              fråga som är så aktuell och berör så många svenska jobb just nu
              som frågan om de ryska exporttullarna på massaved och andra träprodukter.
            </seg>
          </u>
          <note type="speaker" xml:id="i-ac031d2be4a01bdf-0">
            Anf. 31 Statsrådet EWA BJÖRLING (m):
          </note>
          <u who="unknown" next="cont" xml:id="i-9aacbc695974bbf5-3">
            <seg xml:id="i-1d28e3357a8334ef-0">
              Herr talman! Detta är en fråga som regeringen har arbetat hårt
              med tillsammans med den finska regeringen. Jag har engagerat mig
              i frågan tillsammans med min finska motsvarighet, Paavo Väyrynen.
              Det är en oerhört komplicerad fråga. Den är också ytterst allvarlig,
              som Gunnar Andrén säger, för både den svenska och den finska skogsindustrin.
              Vi har också haft ett mycket gott samarbete med våra respektive
              skogsindustrier för att kunna agera gemensamt i förhandlingarna
              som EU-kommissionen för med Ryssland.
            </seg>
            <seg xml:id="i-ea8525def2cd6fd5-0">
              Det pågår förhandlingar, och vi vet inte var de landar. Sist
              var Ryssland åtminstone mer flexibelt vad gällde att kunna tänka
              sig att sänka tullarna. I stället kom man med ett annat tekniskt
              problem. Man ville stänga tullstationer i de södra delarna och
              bara ha tullstationer i de norra delarna av Finland, vilket i
              praktiken gör det mycket svårt att kunna importera massaved.
            </seg>
            <seg xml:id="i-2d3d4080a86a6018-0">
              Det är EU-kommissionen som har vårt mandat. Vi har tät och god
              kontakt med dem. Vi har lagt in de aspekter som vi anser är viktiga
              och tycker att vi har ett gott samarbete.
            </seg>
          </u>
          <note xml:id="i-fe822b7b7f8e45ff-0">
            Anf. 32 GUNNAR ANDRÉN (fp):
          </note>
          <u who="unknown" prev="cont" xml:id="i-4b5506b1d4d93d65-3">
            <seg xml:id="i-66926ba02089f48b-0">
              Herr talman! Jag tackar statsrådet för detta. Jag vet inte säkert
              om de svenska företagen blir lugnade av detta besked. Som statsrådet
              säger är det en konflikt som har pågått länge och av mycket speciella
              orsaker. Ryssland vill bygga upp sin egen industri och därmed
              konkurrera ut svensk och finländsk skogsindustri.
            </seg>
            <seg xml:id="i-371f58ca7529827c-0">
              Det finns all anledning för regeringen att mer offentligt ge
              uttryck för den oro som vi känner inte för att Ryssland vill bygga
              upp sin industri utan för att de vill exportera arbetslöshet,
              vilket det ytterst handlar om. De vill att det ska bli färre anställda
              i våra svenska skogsindustrier. Det tycker jag att vi ska reagera
              med stor kraft mot, för vi har en mycket konkurrenskraftig skogsindustri.
              Det vore inte bra för vårt välstånd om den drabbades av de ryska
              exporttullarna.
            </seg>
          </u>
          <note type="speaker" xml:id="i-47972e40df0f7bff-0">
            Anf. 33 Statsrådet EWA BJÖRLING (m):
          </note>
          <u who="unknown" next="cont" xml:id="i-9aacbc695974bbf5-4">
            <seg xml:id="i-d21149532624fd43-0">
              Herr talman! Jag får börja med att tacka Gunnar Andrén för att
              han uppmärksammar frågan här i dag. Det är precis det som behövs,
              nämligen att ge mer offentlighet åt frågan, som Gunnar Andrén
              säger.
            </seg>
            <seg xml:id="i-3cbc5571da62d2ff-0">
              Vi har tidigare haft en del offentlighet avseende frågan. Nu
              pågår förhandlingar. Det finns för närvarande inga exklusiva nyheter
              att förtälja. Det är möjligtvis därför som det inte syns så mycket
              i medierna i dag.
            </seg>
            <seg xml:id="i-e0829b6c1f44720f-0">
              Jag ska avsluta med att säga att jag har fullt förtroende för
              kommissionen och deras sätt att förhandla. Jag tror att vi snart
              kan se en positiv lösning på detta så att de svenska och finska
              skogsindustrierna kan fortsätta som förut.
            </seg>
          </u>
          <note xml:id="i-f7ad302619516d11-0">
            Överläggningen var härmed avslutad.
          </note>
          <note xml:id="i-fb5f3d08ef7cd6a1-0">
            4 § Anmälan om fördröjda svar på interpellationer
          </note>
          <note xml:id="i-ddcf172b395e8fb0-0">
            Till riksdagen hade inkommit följande skrivelser:
          </note>
          <note xml:id="i-93559cf4aa1ee5ef-0">
            Interpellation 2007/08:403
          </note>
          <note xml:id="i-980ee5632aea6c9f-0">
            Interpellation 2007/08:403 Uranbrytning i Sverige
          </note>
          <note xml:id="i-3389f4466a2f2fb6-0">
            Interpellationen kommer att besvaras tisdagen den 11 mars 2008.
          </note>
          <u who="unknown" prev="cont" xml:id="i-4b5506b1d4d93d65-4">
            <seg xml:id="i-3a5c067e7ad63455-0">
              Skälet till dröjsmålet är sedan tidigare inbokade engagemang.
            </seg>
            <seg xml:id="i-94f454dc4957bf3d-0">
              Skälet till dröjsmålet är tjänsteresa.
            </seg>
            <seg xml:id="i-94f454dc4957bf3d-1">
              Skälet till dröjsmålet är tjänsteresa.
            </seg>
            <seg xml:id="i-3a5c067e7ad63455-1">
              Skälet till dröjsmålet är sedan tidigare inbokade engagemang.
            </seg>
          </u>
          <note xml:id="i-c7a674bd1b0be6fb-0">
            Fredrik Ahlén
          </note>
          <note xml:id="i-76db0da631aed15e-0">
            Interpellation 2007/08:423
          </note>
          <note xml:id="i-55d3bf5feae1a476-0">
            Interpellation 2007/08:423 Situationen för funktionshindrade
            på arbetsmarknaden
          </note>
          <note xml:id="i-c841838f72311093-0">
            Interpellationen kommer att besvaras tisdagen den 1 april 2008.
          </note>
          <note xml:id="i-c1d2246391a8cf22-0">
            Karin Renman
          </note>
          <note xml:id="i-dcd4747028400a49-0">
            Interpellation 2007/08:424
          </note>
          <note xml:id="i-63a8a8259d3a8db2-0">
            Interpellation 2007/08:424 Betydelsen av en god arbetsmiljö
          </note>
          <note xml:id="i-c841838f72311093-1">
            Interpellationen kommer att besvaras tisdagen den 1 april 2008.
          </note>
          <note xml:id="i-c1d2246391a8cf22-1">
            Karin Renman
          </note>
          <note xml:id="i-bc958c9041d1634a-0">
            Interpellation 2007/08:427
          </note>
          <note xml:id="i-988b63d4bd7c6e40-0">
            Interpellation 2007/08:427 Näringslivets förutsättningar i norra
            Sverige
          </note>
          <note xml:id="i-5bbb3e548ec0295b-0">
            Interpellationen kommer att besvaras tisdagen den 25 mars 2008.
          </note>
          <note xml:id="i-c7a674bd1b0be6fb-1">
            Fredrik Ahlén
          </note>
          <note xml:id="i-b991ce820fbf5fe7-0">
            5 § Svar på interpellation 2007/08:340 om förbud mot kompletterande
            sjukförsäkringar
          </note>
          <note type="speaker" xml:id="i-d5bf786211666447-0">
            Anf. 34 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-12">
            <seg xml:id="i-2e404073901ecb7e-0">
              Herr talman! Patrik Björck har frågat mig om jag avser att driva
              igenom förslaget som omöjliggör såväl avtalsförsäkringar som alla
              privata försäkringar mot inkomstbortfall vid sjukdom.
            </seg>
            <seg xml:id="i-6b2cec865f3f4c09-0">
              I december 1990 beslutade riksdagen att från och med den 1 mars
              1991 införa en begränsningsregel inom sjukpenningförsäkringen.
              Regeln innebär att om en person av sin arbetsgivare får lön under
              sjukdom eller får ersättning från en kollektivavtalad sjukförsäkring
              för samma tid som sjukpenningen avser ska denna minskas med det
              belopp som överstiger 10 procent av vad personen skulle ha fått
              i lön om han eller hon varit i arbete.
            </seg>
            <seg xml:id="i-291d4eb4e9fd3bb5-0">
              Patrik Björcks fråga handlar om regeringens nyligen aviserade
              förslag om att den samlade ersättningsnivån för sjukpenning samt
              eventuella kompletterande avtalsförsäkringar och privata försäkringsersättningar
              efter ett år ska utgöra 75 procent av beräkningsunderlaget och
              att en minskningsregel som reglerar detta införs.
            </seg>
            <seg xml:id="i-407b03e938117190-0">
              Frågan om bland annat minskningsregelns utformning har remissbehandlats
              och regeringen har nu tagit hänsyn till de synpunkter som lämnats.
            </seg>
          </u>
          <note type="speaker" xml:id="i-5e9809907cca5210-0">
            Anf. 35 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-0">
            <seg xml:id="i-6d6e305d00c8ef1e-0">
              Herr talman! Jag tackar socialförsäkringsministern för svaret.
              Det är ett svar som man kan tacka för, inte bara formellt som
              vi gör i kammaren av artighetsskäl utan för att innehållet i svaret
              indikerar att ett förbud mot kompletterande sjukförsäkringar inte
              kommer att föreslås av regeringen. Det är i alla fall så jag tolkar
              svaret, och jag hoppas att det kommer att bli så även fortsättningsvis.
              Vi får se när propositionen så småningom kommer. Det är också
              ett bevis på att debatt, offentlighet och kritik är något som
              ibland kan ge gehör. Det har socialförsäkringsministern visat
              här.
            </seg>
            <seg xml:id="i-c4848b87df1dae2c-0">
              Vad jag möjligen saknar i svaret är ett resonemang om hur man
              har kommit fram till denna ståndpunkt. Vi har uppfattat det som
              att regeringen har varit tämligen dövörad under debattens gång.
              Man har fram till det bittra slutet ihärdigt hävdat att det varit
              fullständigt nödvändigt att driva igenom förbudet mot kompletterande
              sjukförsäkringar.
            </seg>
            <seg xml:id="i-b0f49c54cc5d3d34-0">
              Det skulle vara spännande att få höra socialförsäkringsministern
              beskriva hur man har kommit fram till slutsatsen att det som häromdagen
              var en absolut nödvändighet och en bärande punkt för hela regeringens
              politik plötsligt kan viftas undan utan att det får några som
              helst konsekvenser.
            </seg>
            <seg xml:id="i-7ace2549139b7d37-0">
              När det gäller denna debatt i övrigt kan man konstatera att aldrig
              har så få fått så mycket kritik av så många för att göra en parafras
              på ett känt citat. De som har kritiserat detta är inte bara socialförsäkringsministerns
              och regeringens politiska motståndare, bland annat vi socialdemokrater
              som har en helt annan människosyn än regeringen och socialförsäkringsministern,
              utan kritiken har varit massiv från fackföreningar och näringsliv
              och även, vad jag har förstått, från de borgerliga riksdagsgrupperna.
            </seg>
            <seg xml:id="i-e8b11cf107eaf2f5-0">
              Av den beskrivning som har cirkulerat, både i interna diskussioner
              och i massmedierna, har vi förstått att socialförsäkringsministern
              närmast löpt någon sorts gatlopp genom de borgerliga riksdagsgrupperna
              i ett försök att försvara det tokiga förslag som man nu vid vägs
              ände drar tillbaka för att motståndet är så massivt och hårt.
            </seg>
            <seg xml:id="i-b8b09729b666a274-0">
              Jag hoppas att denna debatt kommer att ge besked om på vilka
              sakliga grunder socialförsäkringsministern har tagit till sig
              kritiken. Är det så att socialförsäkringsministern inser att förslaget
              med stor sannolikhet skulle fällas för brott mot ILO:s konvention
              om avtalsfrihet? Har det gjort att socialförsäkringsministern
              ändrar sitt förslag?
            </seg>
            <seg xml:id="i-0765dd96ef6297ea-0">
              Är det så att regeringen har sett den politiska betydelse det
              skulle få om Sverige bryter mot ILO:s grundläggande konventioner?
              Är det detta som har medverkat till den här reträtten i elfte
              timmen från regeringens sida i fråga om ett viktigt förslag? Är
              det så att förslaget, om det hade drivits igenom, hade drabbat
              inte bara den enskilde utan den svenska avtalsmodellen och att
              regeringen nu har insett att det skulle vara ett stort och avgörande
              problem? Är det en av punkterna som gör att regeringen nu drar
              tillbaka det här förslaget i sista sekunden under stort buller
              och bång? Är det så att man har kommit till insikt på de här punkterna
              tror jag att det skulle vara väldigt viktigt för den politiska
              debatten om socialförsäkringsministern i så fall förklarade det
              här i en offentlig debatt i kammaren.
            </seg>
          </u>
          <note type="speaker" xml:id="i-a52825ba122cbed8-0">
            Anf. 36 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-13">
            <seg xml:id="i-9a5d898c4ae9ecc1-0">
              Herr talman! Patrik Björck säger: Vi socialdemokrater har en
              helt annan människosyn och Patrik Björck nickar. Låt mig då läsa
              högt ur vad som hände i den socialdemokratiska propositionen 1990/91:59
              Om vissa ändringar i sjukförsäkringen , undertecknad av Ingvar
              Carlsson och Ingela Thalén:
            </seg>
            <seg xml:id="i-33a9d74d808b7e14-0">
              I syfte att hejda kostnadsutvecklingen inom främst sjukförsäkringen
              föreslås att kompensationsgraden för sjukpenning och tillfällig
              föräldrapenning sänks. För att besparingsåtgärderna skall drabba
              alla så lika som möjligt föreslås att sjukpenningen skall minskas,
              om den försäkrade för samma tid som sjukpenningen avser får lön
              eller andra skattepliktiga förmåner som, sammantagna med sjukpenningförmånen,
              medför att kompensationsgraden vid sjukdom överstiger 75 resp.
              90 % av inkomstbortfallet.
            </seg>
            <seg xml:id="i-3f65f3439129217d-0">
              Fortsätter jag att läsa i samma proposition, undertecknad av
              socialdemokraterna Ingvar Carlsson och Ingela Thalén, så kan jag
              säga vad man föreslår när det gäller begränsningsregeln. Ingela
              Thalén säger: Mitt förslag: Om den försäkrade av arbetsgivare
              erhåller sjuklön eller annan skattepliktig förmån för samma tid
              som sjukpenning utges och anställningsförmånen ger ett tillägg
              till sjukpenningen med mer än 10 % av den sjukpenninggrundande
              inkomsten av anställning görs avdrag på sjukpenningen i motsvarande
              mån.
            </seg>
            <seg xml:id="i-57df8573743ff6c3-0">
              Och här har Patrik Björck mage att stå och säga att socialdemokraterna
              har en annan människosyn när det är ni som över huvud taget införde
              begränsningsregeln 1991. Och vad hände då? Den skickades inte
              ens på remiss. Den skickades inte till Lagrådet, men den anmäldes
              av de fackliga organisationerna till ILO. Vad sade då ILO? De
              sade att den inte strider mot avtalen. Anser Patrik Björck nu
              att Ingvar Carlsson och Ingela Thalén hade fel i sin proposition
              när man införde detta 1991? Beslutet kom den 8 november 1990 på
              grund av det rådande ekonomiska läget i detta land, långt innan
              den borgerliga regeringen kom till år 1991. Anser Patrik Björck
              att det var ett felaktigt beslut av den dåvarande socialdemokratiska
              regeringen? Har socialdemokraterna en annan människosyn nu än
              man hade då?
            </seg>
          </u>
          <note type="speaker" xml:id="i-88604f0b29a79594-0">
            Anf. 37 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-1">
            <seg xml:id="i-18fa583476bb5d94-0">
              Herr talman! Socialförsäkringsministern har nu ägnat ett antal
              minuter åt att läsa högt ur vad den socialdemokratiska regeringen
              gjorde för 20 år sedan. Jag kan i och för sig förstå att det är
              intressant läsning, och det kan säkert vara nyttig läsning för
              socialförsäkringsministern.
            </seg>
            <seg xml:id="i-97d4adddb9d80588-0">
              Ja, vi har en helt annan människosyn i socialdemokratin, och
              jag har mage att påstå det. Jag har också mage att påstå att jag
              inte fick ett enda svar på de frågor som jag ställde till socialförsäkringsministern.
              Interpellationen är ju ett redskap för riksdagen att få en debatt
              med regeringen och att ge offentlighet åt vilka beslut som ministern
              i sin tjänsteutövning avser att fatta och vilka initiativ som
              ministern avser att ta. Och inte ett enda svar får jag.
            </seg>
            <seg xml:id="i-a222fec897b9b2f5-0">
              Då blir jag väldigt konfunderad. Om det nu är så att man anser
              att förslaget är bra, att det inte finns någon risk att det bryter
              mot ILO, att det inte finns någon risk att den svenska regeringen
              skulle dömas för brott mot ILO:s grundläggande konventioner, om
              inte det här riskerar att bryta sönder hela den svenska avtalsmodellen
              varför vill man då över huvud taget dra tillbaka förslaget?
            </seg>
            <seg xml:id="i-44ac583eade6f549-0">
              Det var de frågorna jag ställde till socialförsäkringsministern
              och som jag var väldigt nyfiken på. Det är inte bara jag, för
              den delen. Detta är en debatt som har engagerat en väldigt stor
              del av det svenska samhället; de politiskt aktiva, press och enskilda
              människor. Det gäller särskilt dem som har varit sjuka, som har
              allvarliga sjukdomar och som har varit rädda och bekymrade när
              de har förstått hur det var med de försäkringspremier som de under
              många år har betalat in, antingen privat eller genom avstådd lön
              via avtalsförsäkringar, och som regeringen fram till häromdagen
              var beredd att faktiskt stjäla av de här människorna. Även här
              har man ju i remissomgången ifrågasatt detta och undrat om det
              på något sätt skulle kunna anses som ett brott mot egendomsrätten,
              alltså att man konfiskerar privat egendom. Det är vad den borgerliga
              regeringen har haft för avsikt att göra. Och jag får inte ett
              enda svar av socialförsäkringsministern på dessa stora, viktiga
              frågor. De har orsakat turbulens inte bara i samhället, inte bara
              bland de sjuka, utan även rakt in i de borgerliga riksdagsgrupperna
              eftersom förslaget var så tokigt tänkt.
            </seg>
            <seg xml:id="i-428943bc15768b67-0">
              Jag får väl se om det blir så att socialförsäkringsministern
              kommer att ägna några minuter åt att försöka svara på frågorna.
              Annars kvarstår det naturligtvis en osäkerhet, och vi kommer säkerligen
              att få återkomma i debatter där vi så att säga testar regeringens
              verkliga motiv. Är det möjligen bara en tillfällig reträtt man
              har gjort nu för att motståndet har varit så hårt? Avser man att
              återkomma med de här konfiskatoriska förslagen och stjäla folks
              inbetalda försäkringspremier? Är det så att man bara väntar tills
              stormen bedarrar lite? Är det strategin från regeringens och socialförsäkringsministerns
              sida kan vi naturligtvis få sådana här debatter återkommande i
              kammaren, och inte bara i kammaren utan naturligtvis ute i samhället
              också, där de enskilda, hårt drabbade, människorna finns. För
              det är vad det handlar om. Det här handlar om de människor som
              drabbats allra hårdast av allvarliga sjukdomar, som har varit
              sjuka länge, som inte kommer tillbaka till arbetslivet efter så
              lång tid och som då förväntar sig att de ska kunna få ta del av
              de premier som de har betala in och som regeringen vill konfiskera.
              Är det så att man vill återkomma med det här förslaget efter att
              stormen har bedarrat eftersom socialförsäkringsministern inte
              på en enda punkt kan förklara vad det är man har gjort, varför
              man har gjort det, varför man helt har ändrat ståndpunkt om det
              inte finns några som helst problem med det ursprungliga förslaget?
            </seg>
          </u>
          <note type="speaker" xml:id="i-652832b639927cf8-0">
            Anf. 38 HANS WALLMARK (m):
          </note>
          <u who="hans_wallmark_d27c95" xml:id="i-2a6557c851a43621-0">
            <seg xml:id="i-7604fd9eeb076fc4-0">
              Herr talman! Låt mig först få beröra ett litet problem. Beklagligtvis
              är vi ju inte så väldigt många i kammaren. Det gjorde att åtminstone
              de två moderata ledamöter som lyssnade till det svar som statsrådet
              Cristina Husmark Pehrsson avgav nog egentligen hade velat applådera
              det så att det hade kunnat synas i våra protokoll att ministern
              efterföljdes av en applåd. Nu var vi inte fler än två, så jag
              är inte säker på att det hade noterats i protokollet att det hade
              blivit en applåd. Därför kan jag muntligen på det här sättet framföra
              det så att det noteras. Jag tycker att Cristina Husmark Pehrsson,
              som vårt statsråd, gav ett väldigt bra svar.
            </seg>
            <seg xml:id="i-c86a130e77a7fce7-0">
              Jag skulle också vilja ta upp en del frågeställningar kring Patrik
              Björcks frågor, och framför allt några av de påståenden som framfördes
              från riksdagens talarstol, både det som grundade sig på människosyn
              och, inte minst, att Patrik Björck två gånger hävdade att statsrådet
              Cristina Husmark Pehrsson hade löpt någon form av gatlopp i riksdagsgrupperna.
              När det gäller det senare är jag kanske ett bättre vittne än vad
              Patrik Björck är, för jag har lite bättre insyn i de borgerliga
              riksdagsgrupperna än vad han har.
            </seg>
            <seg xml:id="i-7eff835eca717427-0">
              Då kan jag säga att jag tycker att det har varit en väldigt bra
              debatt. Jag tycker också att vår minister, Cristina Husmark Pehrsson,
              på ett utomordentligt bra sätt företräder regeringen i de här
              frågorna. Så påståendet om ett gatlopp vill jag nog påstå är klart
              överdrivet, men det kan tjäna sin dramaturgiska funktion från
              den socialdemokratiska oppositionens sida.
            </seg>
            <seg xml:id="i-aa43586c0f099f23-0">
              Däremot finns det all anledning att återgå till det här med människosynen,
              som Cristina Husmark Pehrsson också berörde i sitt andra inlägg.
              Hur kommer det sig att man vill göra den här distansen och hävda
              att det finns ett svalg mellan Socialdemokraterna och alliansregeringen
              när Socialdemokraterna själva i regeringsställning en gång har
              lagt fram ett liknande förslag?
            </seg>
            <seg xml:id="i-c2029283e7147ed8-0">
              Patrik Björck undrar också om det här bara är något slags tillfällig
              reträtt och att man återkommer med förslaget längre fram. Den
              frågan måste ju returneras till Socialdemokraterna. Ni har ju
              en gång i regeringsställning 19901991 funderat på ett förslag
              i den här riktningen. Har ni för avsikt att återkomma? Var allt
              då bara en listig reträtt för att återkomma längre fram med ett
              liknande förslag?
            </seg>
            <seg xml:id="i-4300e6672f2cada4-0">
              Jag hoppas och tror att Patrik Björck är så klok att han från
              riksdagens talarstol avvisar den tanken.
            </seg>
            <seg xml:id="i-4df1681a5819ad8f-0">
              Herr talman! Jag har varit politisk journalist sedan 1988. Jag
              har varit politiskt aktiv som förtroendevald sedan 2001. Jag har
              studerat inte minst socialdemokratisk regeringspolitik och socialdemokratisk
              politik i olika sammanhang. Jag tycker inte att den alltid har
              utmärkts av flexibilitet, lyhördhet och pragmatism. Jag är oerhört
              glad att vara en del av en majoritet i Sveriges riksdag på vilken
              det finns en majoritetsregering som faktiskt visar prov på just
              den typen av förmåga att styra vårt land: flexibilitet, lyhördhet
              och pragmatism.
            </seg>
            <seg xml:id="i-0e01042c84bb673d-0">
              Om Patrik Björck läser avslutningen i Cristina Husmark Pehrssons
              svar ser han att frågan om bland annat minskningsregelns utformning
              har remissbehandlats och att regeringen nu har tagit hänsyn till
              de synpunkter som har lämnats. Det tycker jag är det ultimata
              tecknet på att vi har en lyhörd, flexibel och pragmatisk regering
              personifierad i statsrådet Cristina Husmark Pehrsson.
            </seg>
          </u>
          <note xml:id="i-da8f4a5bcff5dd72-0">
            I detta anförande instämde Finn Bengtsson (m).
          </note>
          <note type="speaker" xml:id="i-49a53803932bdbe8-0">
            Anf. 39 FINN BENGTSSON (m):
          </note>
          <u who="unknown" xml:id="i-9c19c21ef192d5a2-14">
            <seg xml:id="i-6f411c631935e828-0">
              Herr talman! Jag kände behov av att instämma eftersom vi inte
              applåderade. Jag tyckte att det var ett väldigt bra svar som gavs
              av socialförsäkringsministern.
            </seg>
            <seg xml:id="i-49d8db00d07fb0ef-0">
              Jag reflekterade också över vad Patrik Björck sade och tryckte
              på när det gäller människosyn. Jag tror att man ska vara väldigt
              försiktig med att döma ut andra människors bedömningar av andra
              människor, det vill säga vilken människosyn man har.
            </seg>
            <seg xml:id="i-843ca63053575a62-0">
              Jag har inte den erfarenhet som Hans Wallmark har om journalistik
              när jag betraktar det socialdemokratiska systemet. Jag har sedan
              1982 varit läkare och huvudsakligen arbetat under socialdemokratiskt
              styre över hälso- och sjukvården i landet. Jag kan konstatera
              att när vi tog över regeringsmakten hade vi över en och en halv
              miljon människor i utanförskap. Här har socialförsäkringsministern
              gjort en strålande insats. Jag vet som läkare att det inte finns
              något som är farligare än att vara i utanförskap. Det finns siffror
              som visar att överdödligheten i jämförbara åldersgrupper är sju
              gånger så stor när man inte har ett arbete.
            </seg>
            <seg xml:id="i-96306ae564cf0641-0">
              Nu har i stället 165 000 fler lämnat detta utanförskap tack vare
              regeringens och inte minst Socialdepartementets insatser och inte
              minst tack vare det som socialförsäkringsministern har gjort genom
              att snabbt sätta i gång en reformprocess där bland annat sjukvårdsmiljarden
              har inneburit att landstingen har förstått behovet av att få folk
              från utanförskap till faktiskt arbete.
            </seg>
            <seg xml:id="i-14420111b66a5c68-0">
              Det är direkt hälsobringande. Det är också ekonomiskt ansvarsfullt.
              Nu diskuterar man 75 eller 80 procent. Jag kan hålla med interpellanten
              om att det även i det borgerliga lägret har funnits kritik mot
              de här reglerna. Men det är väldigt intressant att notera att
              det som regeringen, med socialministerns stöd har genomfört, att
              få folk från utanförskap i så stor mängd måste vara viktigare
              än att diskutera dessa procentsiffror. Det blir lite intressant
              om den människosyn som Patrik Björck med viss indignation säger
              att vi företräder inte skulle ha något värde i det viktiga rehabiliteringsvärde
              och arbetsstödjande värde som vi har visat med vår politik.
            </seg>
            <seg xml:id="i-ead90ba8d3fd5e3d-0">
              I det andra inlägget spekulerar interpellanten i om förslaget
              ändå inte ska återkomma. Det är intressant att konstatera att
              när den här interpellationen skrevs måste det rimligtvis ha varit
              så att det inte var klart hur regeringen skulle lyssna till alla
              frågorna. Nu har regeringen lyssnat och konstaterar mycket riktigt
              att man till skillnad från socialdemokratin faktiskt lyssnar på
              synpunkter. Att då stå här och indignerat och med en människosyn
              som nästan är paranoisk ifrågasätta om sådana här förslag ska
              återkomma och återkomma blir en fullständigt hypotetisk diskussion.
            </seg>
            <seg xml:id="i-905861bbbbf90e9a-0">
              Regeringen lägger nu ett ansvarsfullt förslag som jag tror att
              interpellanten likaväl som majoriteten i den här kammaren säkert
              är väldigt nöjd med. Man kunde kanske ge ett lovord till regeringens
              och socialministerns fantastiska prestation att få ned utanförskapet
              med 165 000 människor. Stimulanspengar har gått till landstingen
              för detta. Det är något som Socialdemokraterna under hela den
              tid då jag var aktiv läkare inte kom i närheten av.
            </seg>
          </u>
          <note type="speaker" xml:id="i-80c035ca18531150-0">
            Anf. 40 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-15">
            <seg xml:id="i-3de85b1ee588bee7-0">
              Herr talman! Det kanske är så att Socialdemokraterna har ändrat
              människosyn från 1990 till i dag. 1990 kom propositionen om den
              begränsningsregel som vi lever med i dag. Det var en ny regel
              och ett nytt instrument som Socialdemokraterna uppfann och införde
              1990 för att begränsa kostnadsutvecklingen när det var som hetast
              och mest oroligt.
            </seg>
            <seg xml:id="i-0ef4c8bffcfbfa1a-0">
              Vi kan flytta oss fram i historiebeskrivningen till 1996 och
              se vilken människosyn Socialdemokraterna hade då. I en proposition
              1996/97 sänkte Socialdemokraterna sjukpenningen till 75 procent
              överlag. Därmed blev den totala ersättningsnivån, med de 10 procenten
              i minskningsregel, 75 plus 10 nämligen 85 procent.
            </seg>
            <seg xml:id="i-bff5c5fd67b90fdd-0">
              Vad hände då? Jo, man hade en utredning, Sjuk- och arbetsskadekommittén
              , som hade kommit fram till detta. Det överensstämde helt med
              det som regeringen föreslog i den propositionen.
            </seg>
            <seg xml:id="i-8e2f09295c824cbe-0">
              Detta retade gallfeber på arbetsmarknadens parter igen. För andra
              gången anmälde arbetsmarknadens parter Socialdemokraterna till
              ILO som återigen befriade Socialdemokraterna från anmärkning.
            </seg>
            <seg xml:id="i-defc6b27523b2fce-0">
              Första gången skickade man över huvud taget inte ut sitt förslag
              på remiss när man för första gången införde minskningsregeln.
              Den dåvarande socialdemokratiska regeringen struntade helt i att
              lyssna på arbetsmarknadens parter. Nu hade man lärt sig något.
              Nu lyssnade man och jag tittar i remissvaren. Saco är argt. TCO
              är argt. Vad skriver LO om denna sänkning av den totala ersättningsnivån?
              Sjuka och utsatta människor fick en sänkt sjukpenning på 75 procent
              och en begränsningsregel på 10 procent redan efter tre månader.
              Vi föreslår ett år. Det är skillnad, Patrik Björck.
            </seg>
            <seg xml:id="i-60df32a7050e7329-0">
              Landsorganisationen skriver med anledning av förslaget om sänkning
              till 75 procent med en begränsningsregel på 10 procent att man
              anser att begränsningen är acceptabel av fördelningsmässiga skäl
              under förutsättning att detta i enlighet med kommitténs förslag
              också gäller privata försäkringar.
            </seg>
            <seg xml:id="i-28251b75e49c426a-0">
              Det struntade Socialdemokraterna i. Man struntade i kritiken
              från arbetsmarknadens parter. Man struntade i att också inkludera
              privata försäkringar.
            </seg>
            <seg xml:id="i-8a8d3063c8819aac-0">
              Denna regering föreslår också av kostnadsskäl vi ser vad sjukförsäkringen
              kostar att införa en minskningsregel efter ett år, inte tre månader.
              Vi lyssnar på arbetsmarknadens parter. Vi tar till oss vad de
              säger. Vi tar tillbaka förslaget.
            </seg>
            <seg xml:id="i-a31b0d013103e5f9-0">
              Socialdemokraterna skickade vid det ena tillfället inte ut det
              på remiss över huvud taget. Den andra gången skickade man ut det
              på remiss, men man lyssnade inte på arbetsmarknadens parter. Man
              blev anmäld till ILO två gånger. Vad har Patrik Björck att säga
              till detta?
            </seg>
          </u>
          <note type="speaker" xml:id="i-e5b26fc695884f86-0">
            Anf. 41 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-2">
            <seg xml:id="i-7803ea9bf91d65cb-0">
              Herr talman! Det är lite synd att mina kontrahenter på den borgerliga
              sidan kommer in så sent i debatten att det blir svårt att utveckla
              det.
            </seg>
            <seg xml:id="i-34ff2c4d3ebed3ef-0">
              Gatlopp eller inte är något som ni får reda ut internt, Hans
              Wallmark.
            </seg>
            <seg xml:id="i-4ca1219c67af6e76-0">
              Flexibilitet och lyhördhet är andra ord för misslyckande. Om
              man lägger fram ett förslag som man tycker är fullständigt avgörande
              och som man offentligt försvarar till det bittra slutet är det
              naturligtvis ett misslyckande när man inte lyckas genomföra det.
            </seg>
            <seg xml:id="i-ba01e577be548195-0">
              Finn Bengtsson säger att man ska vara försiktig med att döma
              dem som har en annan människosyn. Det är väl någon sorts freudiansk
              felsägning. Jag har inte dömt någon över huvud taget. Jag har
              sagt att vi har en annan människosyn. Finn Bengtsson utgår ifrån
              att åhörarna menar att de borgerliga har en sämre människosyn.
              Det sade jag aldrig. Finn Bengtsson hörde det. Jag tror att åhörarna
              också hör det. Jag tror att tv-tittarna, om de finns, hör det.
              Jag tror att man tar för givet att det är så man ska tolka det,
              men jag sade aldrig det. Finn Bengtsson tolkade det så, inte jag.
              Jag sade att det är tydligt att vi har en annan människosyn. Finn
              Bengtsson tolkar det som att de borgerliga har en sämre människosyn.
              Må så ske, som borgarna brukar säga här i kammaren.
            </seg>
            <seg xml:id="i-7673ed5663c64a9e-0">
              En hypotetisk diskussion om att ta tillbaka förslaget, sade Finn
              Bengtsson. Den är ju inte hypotetisk. Jag har nu i tre inlägg
              försökt att få socialförsäkringsministern att svara på varför
              man tog tillbaka förslaget. Inte på en enda punkt vill socialförsäkringsministern
              förklara varför det var ett dåligt förslag.
            </seg>
            <seg xml:id="i-a8ee3eac8721754c-0">
              På vilken punkt tyckte hon att kritikerna hade rätt? Om man har
              läst regeringsprotokollen sedan anno dazumal och känner igen denna
              debatt och tycker att kritiken var rätt då, varför lade man då
              över huvud taget fram förslaget? Det är helt fel tänkt. På vilken
              punkt ger ni kritikerna rätt? På vilken punkt var förslaget fel?
              Varför tog ni tillbaka det? Det är det enda svar som jag vill
              ha. Jag har inte fått något svar, och nu har jag inte rätt till
              fler anföranden.
            </seg>
          </u>
          <note type="speaker" xml:id="i-af6ccfbd4a2f6701-0">
            Anf. 42 FINN BENGTSSON (m):
          </note>
          <u who="unknown" xml:id="i-9c19c21ef192d5a2-16">
            <seg xml:id="i-2e5d8ade520a15e9-0">
              Herr talman! Först och främst när det gäller människosyn konstaterar
              jag att jag bygger min människosyn på att vi har lyckats få 165
              000 människor från ett livsfarligt utanförskap till en situation
              där de kan bekräfta sitt eget självstyre med arbete. Det är min
              människosyn. Låt sedan lyssnare och tv-tittare avgöra vilken människosyn
              som är den viktiga att sättas i passivt utanförskap eller att
              ges ett eget arbete.
            </seg>
            <seg xml:id="i-011e555170e6497f-0">
              Den andra frågan som jag tycker är väldigt viktig är att återkomma
              till huruvida socialförsäkringsministern avser att göra det ena
              eller det andra. Det var därför som jag tog upp frågan om den
              reform som iscensattes direkt efter valet med en sjukvårdsmiljard
              som har skaffat oss ett reformutrymme på 5 miljarder kronor som
              jag tycker att socialförsäkringsministern har väldigt stor rätt
              att få använda till olika typer av investeringar i hälso- och
              sjukvård. Att då komma och säga att vår nuvarande socialförsäkringsminister
              inte skulle ha rätt att fundera över att spara i statskassan när
              man faktiskt har skaffat detta utrymme så att man ge detta tillbaka
              till våra medborgare i form av reformutrymme tycker jag vittnar
              om en skillnad i synen.
            </seg>
            <seg xml:id="i-40c3051c523762b7-0">
              Det som Socialdemokraterna och Patrik Björck föreslår är att
              man ska ha en given nivå där staten betalar men inte någon finansiering
              av den typ som vi nu har lyckats med tack vare socialförsäkringsministerns
              sjukvårdsmiljard.
            </seg>
            <seg xml:id="i-984b00dbc949dce2-0">
              Här finns det alltså, som jag ser det, internt i denna diskussion
              en egen finansiering tack vare Socialdepartementet och inte minst
              socialförsäkringsministern, och det tycker jag mycket mer legitimerar
              rätten att uttala sig om hur man hushållar med statens budget
              än de löften som utställs av Socialdemokraterna där man inte har
              finansierat dessa lösningar som handlar om 80, 90 och kanske 100
              procent.
            </seg>
          </u>
          <note type="speaker" xml:id="i-781fccb53ec4a20c-0">
            Anf. 43 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-17">
            <seg xml:id="i-ae5c89ec73eb825c-0">
              Herr talman! Jag inser att det är svårt för Patrik Björck att
              här ställas inför faktum som innebär att det var Socialdemokraterna
              som uppfann begränsningsregeln på 10 procent redan efter tre månader.
              Jag inser att Patrik Björck har svårt att förklara att man 1996
              sänkte sjukersättningen, utan att skicka ut förslaget på remiss,
              och därmed den totala ersättningsnivån. Kritikerna var högljudda,
              och arbetsmarknadens parter skrek, men man lyssnade inte. Jag
              inser att det är svårt att försvara vad Socialdemokraterna har
              gjort under tiden.
            </seg>
            <seg xml:id="i-108bb77368c05fd4-0">
              Patrik Björck, om jag inte hade velat ta till mig vad remissinstanserna
              säger om ett förslag hade jag gjort som Socialdemokraterna, nämligen
              låtit bli att skicka ut förslaget på remiss och lyssna. Men nu
              ville vi faktiskt lyssna och ta del av vad remissinstanserna sade.
              Vi har tagit till oss en del av kritiken. Men främst har vi tagit
              till oss det som våra allianskamrater har sagt, nämligen att vi
              så uppenbart tror på det som regeringen nu framställer i form
              av en rehabiliteringskedja, där vi satsar 3,5 miljarder kronor
              på rehabilitering, förstärker företagshälsovården och vidtar aktiva
              åtgärder inom sjukskrivningsprocessen. Vi inser att vi inte kommer
              att behöva införa detta.
            </seg>
            <seg xml:id="i-05f1c0050fe05fa9-0">
              Herr talman! Vi har också följt rekommendationerna från LO, nämligen
              att det inte är rättvist att bara bestraffa dem som har kollektivavtalade
              försäkringar. Därför inkluderade vi också de privata försäkringarna
              för att det skulle bli rättvist, precis som LO skriver i sitt
              remissvar med anledning av propositionen 1996.
            </seg>
            <seg xml:id="i-e081f0df541cea6f-0">
              Vi tror att detta var ett bra förslag. Men vi har lyssnat på
              remissinstanserna, och vi har lyssnat på våra kolleger i alliansen
              som säger: Vi tror på denna rehabiliteringskedja.
            </seg>
            <seg xml:id="i-e668351cc0d8cc57-0">
              Socialdemokraterna borde också lära sig att lyssna på vad remissinstanserna
              säger.
            </seg>
          </u>
          <note xml:id="i-f7ad302619516d11-1">
            Överläggningen var härmed avslutad.
          </note>
          <note xml:id="i-0474f2df85689402-0">
            6 § Svar på interpellation 2007/08:361 om försämring av anställningsskyddet
            för sjuka
          </note>
          <note type="speaker" xml:id="i-08ba7a8ffb834fce-0">
            Anf. 44 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-18">
            <seg xml:id="i-d5e13a41b3043064-0">
              Herr talman! Patrik Björck har frågat mig om jag tänker ta initiativ
              till ett nytt beslut om effekten av införandet av en rehabiliteringskedja
              skulle bli att en del arbetsgivare skulle ta de föreslagna reglerna
              som förevändning för att slippa sjuka och därmed rehabiliteringsansvaret.
              Patrik Björck frågar också om jag kommer att ändra mitt ställningstagande
              om det skulle visa sig att rehabiliteringen försämras när man
              utsätts för ett hårt tryck och en stor osäkerhet för sin framtid.
              Slutligen frågar Patrik Björck även vilka beslut det skulle leda
              till om det visar sig att det huvudsakliga problemet i socialförsäkringssystemet
              inte är att sjuka inte vill arbeta.
            </seg>
            <seg xml:id="i-b1f8d3b4959e2b1d-0">
              Under perioden 20012006 beviljades 312 160 människor sjuk- eller
              aktivitetsersättning. Många av dessa har hamnat i utanförskap
              på grund av en långsam och passiviserande sjukskrivningsprocess.
            </seg>
            <seg xml:id="i-e34892b9a9b722e1-0">
              För att råda bot på denna passiva hantering vill regeringen införa
              en rehabiliteringskedja med fasta hållpunkter. För en anställd
              ska först prövas om en återgång i de vanliga arbetsuppgifterna
              kan underlättas. Därefter ska även möjligheterna till omplacering
              och rehabilitering till annat arbete hos arbetsgivaren beaktas
              och därefter även arbetsuppgifter utanför den befintliga arbetsgivarens
              verksamhet.
            </seg>
            <seg xml:id="i-02e675a2fadb1912-0">
              Jag vill betona att regeringen inte avser att föreslå några förändringar
              i anställningsskyddet. Arbetsgivarnas rehabiliteringsansvar är
              oförändrat. Kravet på saklig grund för uppsägning av en arbetstagare
              med nedsatt arbetsförmåga på grund av sjukdom kommer även fortsättningsvis
              att gälla.
            </seg>
            <seg xml:id="i-3f60986c9b3be16f-0">
              Enligt min mening är det den passiva sjukskrivningsprocess som
              tidigare tillåtits som i första hand har urholkat arbetsgivarens
              ansvar för rehabilitering och anställningsskydd. Någon egentlig
              prövning har i många fall inte gjorts av de möjligheter som finns
              att ta till vara den enskildes möjligheter i annat arbete hos
              arbetsgivaren eller på den övriga arbetsmarknaden. Slutet har
              ofta blivit en permanent sjukersättning, och i detta sammanhang
              har anställningen upphört. Detta vill vi inte acceptera längre,
              och därför föreslår regeringen nu ett kraftfullt paket för att
              människor ska ges förutsättningar att så långt det är möjligt
              försörja sig själva genom eget arbete i stället för att pensioneras
              bort.
            </seg>
            <seg xml:id="i-5fc55aab73e26f88-0">
              Införandet av en rehabiliteringskedja är bara en del av det åtgärdsprogram
              som regeringen avser att genomföra för att minska risken för att
              människor hamnar i utanförskap och även för att de som till följd
              av de gångna årens bristande insatser befinner sig där ska få
              stöd och hjälp att komma tillbaka i arbetslivet.
            </seg>
            <seg xml:id="i-83801dd290b0bccc-0">
              Ytterligare åtgärder som kan nämnas är införandet av en rehabiliteringsgaranti,
              satsning på en utvecklad företagshälsovård och flexiblare möjligheter
              till finansiell samordning inom rehabiliteringsområdet. Vidare
              ska den som beviljats en sjukersättning kunna återgå i arbete
              utan att riskera att sjukersättningen dras in. En försöksverksamhet
              ska startas där privata aktörer ska kunna ge stöd och hjälp till
              långtidssjukskrivna som behöver detta stöd för att komma tillbaka
              i arbete.
            </seg>
            <seg xml:id="i-934a1fd2858e78f7-0">
              Jag har mycket goda förhoppningar om att dessa insatser kommer
              att leda till att utanförskapet minskar. Självfallet ska gjorda
              insatser utvärderas, och om behov finns kommer vi att göra förändringar
              eller föreslå ytterligare åtgärder.
            </seg>
          </u>
          <note type="speaker" xml:id="i-cbdf95c120c78e6d-0">
            Anf. 45 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-3">
            <seg xml:id="i-b306defe7d03d61f-0">
              Herr talman! Jag tackar socialförsäkringsministern för svaret.
              Jag får väl egentligen börja med att tacka för avslutningen på
              den förra interpellationsdebatten. Då sade socialförsäkringsministern
              att hon tyckte att det var viktigt att lyssna och ta till sig
              kritik. Och om det kom massiv kritik mot ett förslag var man beredd
              att ta tillbaka det. Om det är på det sättet kommer denna interpellationsdebatt
              att kunna bli intressant. Det kanske blir lite mer svar i denna
              interpellationsdebatt eftersom svaren i den förra debatten i princip
              lyste med sin frånvaro.
            </seg>
            <seg xml:id="i-842146d158830b34-0">
              Jag hoppas att jag och också alla de som ser ut att drabbas av
              regeringens orättfärdiga förslag nu kan ta socialförsäkringsministern
              på allvar, att de kan ta på allvar att socialförsäkringsministern
              är beredd att ta till sig av kritiken och att lyssna på remissinstanserna.
              Det gjorde man i den förra frågan som gällde förbud mot kompletterande
              sjukförsäkringar.
            </seg>
            <seg xml:id="i-fc99092daedd7c50-0">
              När det gäller den övriga delen i vad som föreslås rehabiliteringskedjan
              får förslagen massiv kritik. I senaste numret av tidningen Dagens
              Socialförsäkring, som inte är en socialdemokratisk tidskrift utan
              en tidskrift lite mer inom professionen beskrivs debatten om de
              här frågorna. Efter en genomgång av remissinstanserna konstaterar
              man att förslagen får massiv kritik. Kritiken riktas i grund och
              botten från alla och gäller allt.
            </seg>
            <seg xml:id="i-8f540a38ca5c5010-0">
              Det är svårt att i praktiken genomföra det här, säger man. Reglerna
              blir så svåra att förklara att det för den enskilde inte går att
              förstå dem. Det går inte ens för dem som finns i professionen
              att förklara reglerna. Det här kommer att innebära att många hänvisas
              till försörjningsstöd och slängs ut i arbetslöshet utan någon
              som helst försörjning. Man lastar på det här på kommunerna.
            </seg>
            <seg xml:id="i-54aa487e3f9d2efc-0">
              På punkt efter punkt riktar remissinstans efter remissinstans
              hård och skoningslös kritik mot det här förslaget. Med tanke på
              det löfte som socialförsäkringsministern alldeles nyss i talarstolen
              här i kammaren ställt ut att man ska lyssna på remissinstanserna
              hoppas jag nu att socialförsäkringsministern utvecklar resonemanget
              när det gäller denna interpellation och förklarar vad i den kritik
              som kommit som man är beredd att lyssna på vilka delar av förslaget
              som man är beredd att så att säga vika ned och vilka delar av
              denna omänskliga politik som man är beredd att lägga i papperskorgen.
              Det ska det bli väldigt spännande att höra det. Då kan den här
              debatten faktiskt sluta med att den ger någonting.
            </seg>
            <seg xml:id="i-280ea68a27bd8170-0">
              Till exempel när det gäller försämringen av anställningsskyddet
              riktas det massiv kritik i remissdebatten. Man konstaterar att
              tidsgränserna i rehabiliteringskedjan är för snävt utformade.
              Beträffande den så kallade 6-månadersgränsen och detta med att
              den sjukskrivnes arbetsförmåga ska prövas mot arbete på den reguljära
              arbetsmarknaden riskerar den enskilde att gå miste om både ersättning
              och anställning trots att han eller hon själv inte kan påverka
              hur andra aktörer tar sitt ansvar.
            </seg>
            <seg xml:id="i-4e513903e1632c64-0">
              Kritiken är mycket hård och skoningslös på just det område som
              interpellationen handlar om. Är socialförsäkringsministern beredd
              att lyssna på kritiken och att ta tillbaka även detta dåligt genomtänkta
              förslag?
            </seg>
          </u>
          <note type="speaker" xml:id="i-03a23c4d435c4043-0">
            Anf. 46 FINN BENGTSSON (m):
          </note>
          <u who="unknown" xml:id="i-9c19c21ef192d5a2-19">
            <seg xml:id="i-177919ec32eb857d-0">
              Herr talman! Interpellanten säger att det är orättfärdiga förslag
              som diskuteras i interpellationssvaret från socialförsäkringsministern.
              Jag hörde också ord som denna omänskliga politik. Då är vi återigen
              inne på detta med en värdering av människor och människovärdet.
            </seg>
            <seg xml:id="i-06136bdb72948bf9-0">
              Jag måste säga att jag är rätt så imponerad av det batteri av
              åtgärder som föreslagits av socialförsäkringsministern och som
              i interpellationssvaret konkluderas i ett kraftfullt paket för
              att människor ska ges förutsättningar att så långt det är möjligt
              försörja sig själva genom eget arbete i stället för att pensioneras
              bort.
            </seg>
            <seg xml:id="i-7622b4ee35a56516-0">
              Jag upplever att det är själva kärnpunkten i alliansregeringens
              offensiva politik för att mota ett utanförskap, ett passivt utanförskap
              som Socialdemokraterna under tolv år ackumulerat till en och en
              halv miljon människor som enligt min medicinska bedömning löper
              uppenbar risk både att lida och att förkorta sina liv.
            </seg>
            <seg xml:id="i-a69bafbc80eadfa2-0">
              Det kan sättas i relation till all den kverulans som nu framgått
              det var ju problem med både det ena och det andra förslaget. En
              motfråga blir naturligtvis vilka åtgärder man själv hade som ledde
              till att vi var i en annan situation när vi bytte regering.
            </seg>
            <seg xml:id="i-31667968bf6689cf-0">
              Min upplevelse av detta är egentligen att här kommer socialförsäkringsministern
              med ett antal konstruktiva förslag. Det må vara att de av interpellanten
              framställs som orättfärdiga och därmed som en omänsklig politik.
              Men låt oss också konstatera att socialförsäkringsministern avslutar
              med en väldigt klok kommentar i svaret: Självfallet ska gjorda
              insatser utvärderas När det saknas fantasi och konstruktiva lösningar
              ska väl politiken föras så att man kommer med lösningar. Innan
              dessa ens är prövade och kan dömas ut har man enligt min mening
              ingenting att komma med. Nu prövas dessa lösningar, förhoppningsvis
              med en god majoritet för när beslut ska tas i denna kammare. Sedan
              kommer vi naturligtvis att, precis som ministern säger, följa
              upp detta och utvärdera det.
            </seg>
            <seg xml:id="i-24d3b50814034781-0">
              Detta är politik på ett konstruktivt sätt i stället för att kverulera
              och gnälla innan de förslag som en majoritet av svenska folket
              önskat ens lagts fram. Till skillnad från den passivitet som tidigare
              regeringar visat under flera mandatperioder är detta en mycket
              bättre politik än att sitta stilla med armarna i kors. Det är
              precis vad Socialdemokraterna gjorde under en alldeles för lång
              tid.
            </seg>
          </u>
          <note type="speaker" xml:id="i-0efdcb85d89f658a-0">
            Anf. 47 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-20">
            <seg xml:id="i-8f8b644d77fbf478-0">
              Herr talman! Jag kan lova, Patrik Björck, att inkomna remissförslag
              noga bereds i Regeringskansliet. I stället för att bara hänvisa
              till dem vore det roligt att höra om Socialdemokraterna och Patrik
              Björck tänker ge några kommentarer om hur det har varit. Det har
              väl inte, Patrik Björck, varit bra?
            </seg>
            <seg xml:id="i-479cbe462f210db6-0">
              Företagshälsovård har vi i åratal föreslagit i denna kammare.
              Socialdemokraterna har sagt nej. Rehabiliteringsinsatser har inte
              funnits. Det har inte funnits pengar, eller också har rehabiliteringsinsatser
              kommit för sent.
            </seg>
            <seg xml:id="i-0d141309c632072e-0">
              Ni har haft obligatorisk prövning efter ett års sjukskrivning
              för att få förtidspension. Många ungdomar har suttit på soffan
              hos mig eller skrivit till mig. De har gråtit och sagt: Vi vill
              inte bli förtidspensionerade eller få sjuk- och aktivitetsersättning,
              men vi blir tvingade.
            </seg>
            <seg xml:id="i-76359f9efa6c2d09-0">
              140 personer om dagen fick under tio år förtidspension. Det innebar
              att de fick 64 procents ersättning. Det var ingen arbetslivsinriktad
              rehabilitering och inga arbetsmarknadspolitiska insatser. Det,
              Patrik Björck, var en anledning för uppsägning!
            </seg>
            <seg xml:id="i-2f8d4bda6333ab49-0">
              Vi vill i stället satsa på företagshälsovård och på en rehabiliteringsgaranti.
              3,4 miljarder kronor avsätter regeringen till detta. Vi ökar samverkan
              mellan Arbetsförmedlingen och Försäkringskassan. Alldeles för
              många har ju ramlat mellan stolarna. De får bara hänvisningar.
            </seg>
            <seg xml:id="i-9ceb3e640e0c269d-0">
              Vi kommer att ta bort årsdagen för när man med obligatorisk prövning
              hänvisas till utanförskap och 64 procents ersättning. I stället
              vill vi behålla de här personerna med 75 procents ersättning och
              med arbetsmarknadspolitiska åtgärder och rehabilitering. Det är
              inget skäl för uppsägning.
            </seg>
            <seg xml:id="i-241d11013b90a976-0">
              Det är väldigt stor skillnad. Er politik innebar ju att 550 000
              personer hade sjuk- och aktivitetsersättning. De allra flesta
              av dessa var kvinnor i den offentliga sektorn. De bad att få rehabilitering
              men blev inte hörda och inte synliga. De fick inte någon hjälp.
              Ungdomsgruppen är också väldigt stor.
            </seg>
            <seg xml:id="i-d7b21d0665d5e32e-0">
              Vi kan också titta på de 550 000 personer som är förtidspensionerade.
              Anna Hedborg har många gånger nämnt att man som en arbetsmarknadspolitisk
              åtgärd blev förtidspensionerad. Det skrev Anna Hedborg i den utredning
              som Socialdemokraterna förra mandatperioden tillsatte. Inte därför
              att man var sjuk eller hade nedsatt arbetsförmåga utan som en
              arbetsmarknadspolitisk åtgärd förtidspensionerades människor till
              ett utanförskap med 64 procents ersättning.
            </seg>
            <seg xml:id="i-c389d0ee4d7182a0-0">
              Riksrevisionen skriver i en rapport med anledning av detta: Förtidspension
              utan återvändo. 1 procent kommer tillbaka.
            </seg>
            <seg xml:id="i-be7779468e07152b-0">
              Vi kommer att ge ett stort antal personer möjligheter att med
              bibehållen förtidspension och utan att ifrågasätta vare sig ersättningsnivån
              eller förtidspensionen arbeta om de vill 2 procent eller kanske
              16 eller 50 procent eller vad de kan eller vill. Vi kommer också
              att stimulera arbetsgivare till att vilja anställa.
            </seg>
            <seg xml:id="i-9a42fcc87eb55c23-0">
              Var fanns er anställningstrygghet? Vi kommer i stället att införa
              en rätt till tjänstledighet från arbetsgivaren för att söka och
              pröva andra arbetsuppgifter om man efter noggrann prövning och
              intyg inte kan komma tillbaka till sina vanliga arbetsgivare.
              Med er politik var man tvungen att bli uppsagd eller att säga
              upp sig för att söka och pröva en annan arbetsuppgift.
            </seg>
            <seg xml:id="i-a70a5bf46d3de621-0">
              Vi vill införa en lag om rätt till tjänstledighet för att då
              pröva en annan arbetsuppgift. Dessutom förtidspensionerar vi inte
              bort människor som inte vill bli förtidspensionerade.
            </seg>
          </u>
          <note type="speaker" xml:id="i-c5733795ea801c64-0">
            Anf. 48 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-4">
            <seg xml:id="i-de3d4755c8914fae-0">
              Herr talman! Tack, socialförsäkringsministern. Och tack, Finn
              Bengtsson. Välkommen in i debatten på mer lika villkor.
            </seg>
            <seg xml:id="i-d4f28375bae39bac-0">
              Den här debatten handlar alltså om regeringens och socialförsäkringsministerns
              initiativ, göranden och låtanden, och vi kanske ska hålla den
              till det. Jag funderar lite grann på om socialförsäkringsministern,
              eller Finn Bengtsson för den delen, inte har läst remissinstansernas
              svar på förslaget som har varit ute på remiss. I till exempel
              Försäkringskassans remissvar finns det en intressant koppling
              till en del påståenden som är väldigt vanliga i den här kammaren.
              De förekommer i stort sett i varenda debatt. Man vill naturligtvis
              aldrig diskutera den egna politiken och de egna förslagen utan
              säger: Under de tolv år när ni regerade var det si och då var
              det så. Man har en massa synpunkter och slänger bort sina dyrbara
              minuter på detta.
            </seg>
            <seg xml:id="i-3f6fd1c470e913f5-0">
              Vad Försäkringskassan säger i sitt remissyttrande till förslaget
              om införande av en rehabiliteringskedja, en ettårsgräns för sjukpenning
              och införandet av förlängd sjukpenning är: Sedan våren 2003 lägg
              märke till det har ohälsotalet stadigt sjunkit. Lyssna nu Finn
              Bengtsson! I slutet av 2007 var det nere i 38,3. Försäkringskassans
              interna mål om ett ohälsotal på 37 är inom räckhåll. I första
              hand är det den del av ohälsotalet som avser sjukpenning som har
              minskat. Den del som gäller sjukersättningar är fortfarande hög,
              socialförsäkringsministern.
            </seg>
            <seg xml:id="i-958fdf046cf73a4e-0">
              De här frågorna är svåra. Så långt tror jag att vi är helt överens.
              Någon quick fix som löser de här problemen en gång för alla vet
              jag inte om det finns någon politiker här i kammaren som har kunnat
              presentera.
            </seg>
            <seg xml:id="i-125814d9450d1205-0">
              Visst har vi brottats med de här problemen, och vi brottas än
              i denna dag med de här problemen när vi väcker våra motioner och
              debatterar här i kammaren om hur man ska komma till rätta med
              denna otroligt svåra problematik och skapa ett samhälle och ett
              arbetsliv som är tillåtande för alla. Vi har däremot en helt annan
              syn när det gäller hur man hanterar de här frågorna. Vi vill lägga
              ansvaret på oss alla gemensamt. Vi vill inte lägga ansvaret på
              den enskilde sjuke. Vi anser att det är rimligt att vi tillsammans
              i samhället bär kostnader. Vi anser att det är rimligt att löntagare
              och arbetsgivare tillsammans hjälps åt i rehabiliteringsfrågorna.
            </seg>
            <seg xml:id="i-5ee7b4b87694e4fc-0">
              Att man inte har förändrat lagen om anställningsskydd må vara
              hänt, men konsekvenserna för den enskildes anställningsskydd är
              det som många remissinstanser talar om som svar på det här förslaget.
              Då blir min fråga till socialförsäkringsministern: Hur ska den
              enskilde anställde ute på företaget kunna ställa krav på en rehabilitering
              värd namnet? Vilka sanktionsmöjligheter får den enskilde sjuke,
              den svage person som är drabbad av en svår sjukdom, när arbetsgivarna
              sätter sig ned med armarna i kors och väntar på att månaderna
              ska ticka på för att de ska slippa ifrån sitt ansvar? Vilka vapen
              är man beredd att utrusta den enskilde sjuke med för att han eller
              hon i den situationen ska kunna ställa krav på att få en rehabilitering
              för att kunna komma i gång i arbete och slippa hamna i en situation
              som remissinstanserna beskriver som ingen anställning ingen ersättning?
              Det är ju detta det handlar om.
            </seg>
            <seg xml:id="i-81e567316be64031-0">
              Glöm inte vad Försäkringskassan skriver, att sedan 2003 sjönk
              ohälsotalen stadigt under socialdemokratiskt styre.
            </seg>
          </u>
          <note type="speaker" xml:id="i-f7c953c40b9c6609-0">
            Anf. 49 FINN BENGTSSON (m):
          </note>
          <u who="unknown" xml:id="i-9c19c21ef192d5a2-21">
            <seg xml:id="i-bf3c258e1bfb7ed3-0">
              Herr talman! Det som inte blir trovärdigt från interpellantens
              sida är just indignationen över alla de åtgärder som faktiskt
              nu vidtas. Interpellanten ställde indirekt till mig en fråga om
              detta med ohälsotalen. Låt mig då konstatera att det är riktigt
              som Försäkringskassan säger att vi 2003, efter en absolut toppnotering
              2002 under brinnande socialdemokratiskt styre, började en resa
              mot det som man förhoppningsvis ser som ett mål. Tyvärr kan vi
              inte här utveckla vad ohälsotalet 37 betyder.
            </seg>
            <seg xml:id="i-3766b4bcdce62fc3-0">
              Vi kan också konstatera att när vi tagit över regeringsmakten
              och nu kommer med väldigt offensiva åtgärder har vi en väldigt
              ojämlik, orättvis fördelning av detta ohälsotal inom landet, som
              också din partikamrat kommer att redovisa i en motion som gäller
              hälso- och sjukvården. Det är dessutom en fruktansvärd orättvisa
              när det gäller fördelningen mellan män och kvinnor. Kvinnor har
              ett klart mycket högre ohälsotal som med mycket stor tveksamhet
              närmat sig att komma ned mot en rättvisa.
            </seg>
            <seg xml:id="i-ad9f5a3c50043237-0">
              Med tanke på att socialförsäkringsministern har så goda förslag
              och den här regeringen, till skillnad från den förra regeringen,
              är intresserad av konkret jämlikhet mellan könen, skulle jag vilja
              föreslå att vi inför den goda traditionen med en jämställdhetsbonus
              som syftar till att få ned ohälsotalen, så att kvinnorna under
              borgerlig regering kan komma ned till rimliga nivåer mer liknande
              männens. Detta har Socialdemokraterna uppenbarligen helt missat
              under sina mandatperioder.
            </seg>
          </u>
          <note type="speaker" xml:id="i-911905bb60fb1eeb-0">
            Anf. 50 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-22">
            <seg xml:id="i-85b8dbbaee4bf564-0">
              Herr talman! Först till Finn Bengtsson: Det är precis det som
              har varit syftet med regeringens seminarier om kvinnor och ohälsa
              och med fokusgruppen som jag har träffat om kvinnor med lättare
              psykisk ohälsa. Rehabiliteringsgarantin, som regeringen tillsammans
              med företagshälsovården satsar 3,5 miljarder på, har i första
              hand fokus på människor med lättare psykisk ohälsa och smärtor
              i rörelseapparaten. Den kommer att vara riktad just till kvinnor
              och inte minst till unga kvinnor.
            </seg>
            <seg xml:id="i-89ee244d14277ec1-0">
              Det är lite lustigt att Patrik Björck säger att allt har gått
              ned utom sjukersättningen. Ja, och det beror ju på gamla synder.
              Men vi ser att korta sjukskrivningar går ned liksom medellånga
              och långa sjukskrivningar. Men det gäller just de som har fått
              vänta och inte har fått någon hjälp och rehabilitering. Eftersom
              Socialdemokraterna har nekat dem både företagshälsovård och en
              bra kontakt med Arbetsförmedlingen har de per automatik efter
              ett år blivit långtidssjukskrivna eller förtidspensionerade. Det
              är därför vi fortfarande har alla de här personerna som gör att
              ohälsotalet inte går ned. Men vad vi kan se, Patrik Björck, är
              att när sysselsättningen nu ökar, ökar för första gången på 40
              år inte de korta sjukskrivningarna, utan också de minskar.
            </seg>
            <seg xml:id="i-27502ce851c040ca-0">
              Regeringen kommer att föreslå en rehabiliteringskedja. Vi kommer
              också att lyssna på remissinstanserna. Det är därför som jag inte
              går in i en debatt här nu, för jag tänker faktiskt lyssna på remissinstanserna.
              Rehabiliteringskedjan innebär också en press på arbetsgivaren,
              eftersom en arbetsgivare som inte fullgjort sitt rehabiliteringsansvar
              kan bli tvungen att betala ut lön till den anställde. Det är att
              stärka arbetsrätten.
            </seg>
            <seg xml:id="i-80e210057679d0a7-0">
              Vi kommer att införa ett intyg där arbetsgivaren klart måste
              precisera vilka anpassningsåtgärder, omplaceringar eller andra
              åtgärder som har gjorts. Det är att stärka arbetsrätten.
            </seg>
            <seg xml:id="i-d660a6f69648c2e8-0">
              Vi kommer att införa en lag om rätt till ledighet för att både
              söka och pröva arbete under nio månader, till skillnad mot förut
              då man behövde säga upp sig. Det är att stärka arbetsrätten.
            </seg>
            <seg xml:id="i-a1c062325717033d-0">
              Vi kommer att satsa på företagshälsovården, som delvis också
              är att stärka arbetsrätten, för att man ska kunna få en bra arbetsmiljö
              att arbeta i.
            </seg>
            <seg xml:id="i-e7b968216617895b-0">
              Jag förstår inte varför Patrik Björck är kritisk mot dessa kraftfulla
              insatser.
            </seg>
            <seg xml:id="i-56335f93ca9e35d1-0">
              När det gäller de 37 dagarna och det som Finn Bengtsson också
              var inne på kan vi se att det har varit en kolossal skillnad i
              landet och att kvinnorna, som jag sade, är mer utsatta och ungdomarna
              i synnerhet.
            </seg>
            <seg xml:id="i-f85d81a7fcc08051-0">
              Jag lovar, Patrik Björck, att jag inte tänker släppa denna rehabiliteringskedja,
              utan jag kommer att försöka se till att människor får hjälp i
              tid, rehabilitering och aktiva åtgärder. Vi har faktiskt världens
              längsta passiva sjukskrivningar. Läkarna själva har bett att tillsammans
              med forskning, Socialstyrelsen och Försäkringskassan få vara med
              och diskutera aktiva insatser under sjukskrivning, för i dag är
              människor i passiva åtgärder, de är bortglömda.
            </seg>
            <seg xml:id="i-d6349c6f0d414b0f-0">
              Under Socialdemokraternas tid infördes att Socialstyrelsen skulle
              se över ett beslutsstöd vid sjukskrivningar, vad som kunde vara
              det normala skälet för att vara sjukskriven. Det införde Socialdemokraterna
              och gav uppdraget till Socialstyrelsen. Det uppdraget fortsätter.
              Jag hoppas och tror att Patrik Björck inte är kritisk mot det
              uppdrag som Socialdemokraterna gav till Socialstyrelsen, trots
              att det var tre år sedan som Socialdemokraterna införde detta.
            </seg>
          </u>
          <note type="speaker" xml:id="i-06c2edb4c9fc6fcb-0">
            Anf. 51 PATRIK BJÖRCK (s):
          </note>
          <u who="patrik_bjorck_d8ad48" xml:id="i-df929e378a3d1c98-5">
            <seg xml:id="i-b1cc05462bd2e78a-0">
              Herr talman! Tack, socialförsäkringsministern. Ja, jag är kritisk
              mot er politik. Det må ha varit hänt om det bara hade varit jag
              som var kritisk. Nu är det som så att också remissinstanserna
              är oerhört kritiska mot det konkreta förslaget, och det är det
              vi diskuterar. Att jag är kritisk mot borgerlig politik är en
              sak, men samtliga remissinstanser ger det här förslaget om rehabiliteringskedjan
              bottenbetyg.
            </seg>
            <seg xml:id="i-f7c6184ffdc21572-0">
              En av de tunga viktiga bitar som man riktar kritiken mot är att
              man riskerar anställningsskyddet. Som jag har sagt tidigare riskerar
              man att mista både ersättning och anställning.
            </seg>
            <seg xml:id="i-5a633b34cc42861e-0">
              Jag har fortfarande inte fått några svar på mina frågor. Ministern
              säger att hon inte vill gå in i en debatt nu, för hon ska lyssna
              på remissvaren. Det kan väl låta bestickande på något sätt. Jag
              vet inte hur man ska tolka det. Jag konstaterar att ministern
              inte vill debattera minskningsreglerna som gjorde att man förbjöd
              tilläggsförsäkringar. Sedan drar man tillbaka förslaget, och då
              vill man fortfarande inte diskutera det. Ministern vill inte diskutera
              rehabiliteringskedjan och problemen med anställningsskyddet nu
              men möjligen efter att ministern har lyssnat på remissinstanserna.
              Då får vi väl återkomma i en sådan här interpellationsdebatt och
              se när ministern vill debattera detta.
            </seg>
            <seg xml:id="i-6e07999630ecd56c-0">
              Problemet är, som sagt, inte att jag är kritisk. Problemet är
              att samtliga remissinstanser är det. Försäkringskassan säger att
              regeringen har för bråttom att driva igenom förändringar i sjukskrivningen.
              Ohälsotalet har, som jag tidigare sade, sjunkit stadigt sedan
              2003. Försäkringskassan skriver att den mot bakgrund av detta
              är mycket tveksam till att regeringen så snabbt vill genomföra
              omfattande förändringar i sjukförsäkringen utan ordentliga konsekvensanalyser.
              Det är detta som är bekymret. Det är detta ministern borde diskutera.
            </seg>
          </u>
          <note type="speaker" xml:id="i-a2913eaefb1224f8-0">
            Anf. 52 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-9c19c21ef192d5a2-23">
            <seg xml:id="i-72050f3b706aca5e-0">
              Herr talman! Interpellationen handlar om försämringen av anställningsskyddet
              för sjuka. Jag ska återigen tala om att regeringen inte kommer
              med några försämringar, utan vi kommer tvärtom med förbättringar
              genom intyg och lagen om ledighet och genom att inte tvångspensionera
              människor till 64 procent som skulle vara anledning till uppsägning.
              Vi kommer att ge människor hjälp och stöd i stället genom kontakter
              med Arbetsförmedlingen.
            </seg>
            <seg xml:id="i-de881fcada863375-0">
              I dag har vi arbetsmiljölagen. Den innebär anpassning av förhållandena,
              tekniskt eller i övrigt, den fysiska miljön eller de arbetsorganisatoriska
              förändringar som behövs. Den kvarstår. Vi har lagen om allmän
              försäkring. Arbetsgivaren ska svara för att de åtgärder vidtas
              som behövs för en effektiv rehabilitering. Regeringen satsar 3,4
              miljarder kronor på att förstärka rehabilitering och företagshälsovård.
              Det handlar om arbetsprövning, arbetsträning, utbildning, omplacering,
              tekniska åtgärder och anskaffning av särskild utrustning. Det
              gäller också åtgärder beträffande arbetsinnehåll och arbetsorganisation.
            </seg>
            <seg xml:id="i-abb8bd9ca39d12eb-0">
              Vi har LAS där det står att uppsägning av arbetstagare endast
              kan ske om saklig grund föreligger. Socialdemokraternas utförsäkring
              av pensionerade personer till en sjukersättning innebär 64 procent,
              och det är en saklig grund för uppsägning. Det vill jag inte uppleva
              om det inte är nödvändigt.
            </seg>
            <seg xml:id="i-167619f6fd6e12ad-0">
              Det finns många som behöver en sjukersättning från dag ett i
              dag. Men det finns också många som har en pension på grund av
              arbetsmarknadspolitiska åtgärder eller på grund av samhällets
              tillkortakommanden och samhällets misslyckande att ge dessa personer
              hjälp i tid. Jag tycker att det är synd om de ska bli uppsagda
              på saklig grund när det handlar om samhällets tillkortakommanden.
            </seg>
          </u>
          <note xml:id="i-f7ad302619516d11-2">
            Överläggningen var härmed avslutad.
          </note>
          <note xml:id="i-69f65034a3f0ed7c-0">
            7 § Svar på interpellation 2007/08:413 om upprustning av järnvägssträckan
            EmmabodaKarlskrona
          </note>
          <note type="speaker" xml:id="i-c01352dbe9889ba6-0">
            Anf. 53 Statsrådet ÅSA TORSTENSSON (c):
          </note>
          <u who="unknown" xml:id="i-9c19c21ef192d5a2-24">
            <seg xml:id="i-10b557c8814c4fe1-0">
              Herr talman! Désirée Liljevall har frågat mig om jag avser att
              verka för en upprustning av Kust-till-kust-banan och när det kan
              bli aktuellt. Vidare har interpellanten frågat mig hur en upprustning
              av nämnd bana ska finansieras.
            </seg>
            <seg xml:id="i-d5294f8c5698ed8c-0">
              Jag har den 12 februari i år, alltså för 14 dagar sedan, svarat
              Désirée Liljevall på en fråga om upprustningen av järnvägssträckan
              EmmabodaKarlskrona, och jag har samma inställning i detta svar.
            </seg>
            <seg xml:id="i-21d78f85dd672ef0-0">
              Ansvaret för de problem vi upplever i dag inom järnvägssystemet
              vilar tungt på den förra regeringens oförmåga att prioritera drift
              och underhåll. Banverkets anslag för drift och underhåll har sedan
              1990-talet varit underdimensionerade i relation till trafikvolymerna.
              I stället för att satsa på underhåll av befintliga järnvägar motsvarande
              ökningarna av trafikvolymerna, presenterade den förra regeringen
              investeringar i nya, stora järnvägsprojekt. Därför upplever vi
              i dag ett arv av eftersatt underhåll att förvalta med försenade
              tåg och bristande framkomlighet på många järnvägssträckor som
              följd. För mig och regeringen har underhåll av den befintliga
              infrastrukturen högsta prioritet.
            </seg>
            <seg xml:id="i-e22eda750a6e601e-0">
              Sedan regeringsskiftet har jag inlett arbetet med en ny infrastrukturplanering
              och en ny banhållningsplan för Banverket för den kommande perioden
              20102020. Dessutom har Banverket redovisat uppdraget att revidera
              nu gällande banhållningsplan.
            </seg>
            <seg xml:id="i-5cfe07b84f30e042-0">
              I arbetet med regeringens nya infrastrukturproposition, som ska
              presenteras hösten 2008 i samband med budgetpropositionen för
              2009, är det regionala deltagandet och inflytandet en viktig del.
              Regionala prioriteringar av infrastrukturåtgärder är centrala
              i arbetet som tar vid efter riksdagens beslut med anledning av
              förslagen i propositionen. Då kommer ett mer konkret arbete med
              prioritering av olika åtgärder utifrån dess nytta att genomföras.
              Regeringen avser sedan att fatta beslut om nya långsiktiga infrastrukturplaner
              för perioden 20102020.
            </seg>
            <seg xml:id="i-9a7d1cc7308dcd80-0">
              Med hänsyn till de pågående beredningsprocesserna går det inte
              att i dag säga något om framtida utbyggnader av olika järnvägsprojekt.
              Jag är dock medveten om det regionala intresset som påtalar vikten
              av att Kust-till-kust-banan och särskilt delen EmmabodaKarlskrona
              upprustas.
            </seg>
          </u>
          <note type="speaker" xml:id="i-bd31810db6de6512-0">
            Anf. 54 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-e069e46ad9612c2f-0">
            <seg xml:id="i-be6597caeb91ebf8-0">
              Herr talman! Tack för svaret, infrastrukturminister Åsa Torstensson!
            </seg>
            <seg xml:id="i-a796891385e79594-0">
              Men jag må säga att jag hoppade nästan en halv meter bakåt i
              ren och skär förvåning. Infrastrukturministern väljer att starta
              dagens debatt om den så viktiga Kust-till-kust-banan med det tunga
              artilleriet direkt. Hon basunerar ut att vi socialdemokrater lämnat
              efter oss ett berg av underhåll och att det nu ligger på hennes
              och regeringens lott att städa upp efter oss.
            </seg>
            <seg xml:id="i-2b0abf2483ed858f-0">
              Mig veterligen har inte borgarna anslagit mer pengar i statsbudgeten
              än vad vi gjorde i vår budgetmotion för 2008. Tvärtom! Trots att
              den svenska ekonomin går för högvarv investerar inte Åsa Torstensson
              och den borgerliga regeringen i infrastruktur. De har lagt två
              infrastrukturbudgetar med mycket obetydliga förändringar jämfört
              med tidigare.
            </seg>
            <seg xml:id="i-69e3b64c31b88380-0">
              Det är uppenbart att Åsa Torstensson och regeringen försöker
              slingra sig ur själva kärnfrågan, nämligen att de hellre ger skattelättnader
              till den rikaste tiondelen av befolkningen än investerar i järnväg
              och väg. De har själva inte gjort mycket mer än att ge Banverket
              i Mälardalen underhållspengar. Det är bra, men helt otillräckligt.
            </seg>
            <seg xml:id="i-082cb03d1a407647-0">
              Jag tycker att infrastrukturministern ska sluta tycka synd om
              sig själv och säga vad hon vill göra för resten av Sverige. Vad
              vill Åsa Torstensson?
            </seg>
            <seg xml:id="i-c0c95b39b5499861-0">
              Herr talman! Sydöstra Sverige har länge fått stå tillbaka när
              det gäller infrastruktur. Både järnvägar och vägar är i många
              stycken undermåliga. En av dessa svaga länkar är Kust-till-kust-banan
              mellan Emmaboda och Karlskrona. Och, herr talman, jag kan lova
              ministern att folk hemma i sydostregionen och även här i kammaren
              i dag är mycket angelägna om att få veta vad ministern kommer
              att säga i den här debatten. Folk är oroliga. Det är ingen hemlighet
              att regeringen hittills inte lyft ett finger för den hårt eftersatta
              järnvägssträckan. Denna järnvägssträcka, som sammanbinder de tre
              residensstäderna Kalmar, Växjö och Karlskrona, är i behov av en
              rejäl upprustning och modernisering. Banan behöver upprustas så
              att restiden kan bli kortare.
            </seg>
            <seg xml:id="i-00b9241427702199-0">
              I Dagens Nyheter i dag kan man läsa om skåningarna som bor långt
              ifrån sina arbetsplatser och åker kollektivt till arbetet. Buss-
              och tågresandet i Skåne har nästan fördubblats sedan 1999 skriver
              DN. Genom strategisk planering av kollektivtrafiken och goda infrastruktursatsningar
              har Skåne fått den möjligheten. Varför inte ge invånarna i sydostregionen
              samma möjlighet? Det är rimligt att önska att restiden mellan
              residensstäderna är högst en timme. Det ska gå lika fort att röra
              sig från Kalmar till Växjö som från Kalmar till Karlskrona. Då
              kan både studenter och arbetspendlare välja tåget.
            </seg>
            <seg xml:id="i-c9ddfbce37f41b98-0">
              Herr talman! Infrastrukturministern säger att hon med hänvisning
              till de pågående beredningsprocesserna inte kan avslöja något
              om framtida utbyggnader av olika järnvägsprojekt. Men jag vet
              att Banverket har presenterat ett inriktningsunderlag för ministern.
            </seg>
            <seg xml:id="i-b23391a75aeade65-0">
              Herr talman! Jag vill nu ge ministern chansen att lätta sitt
              hjärta. Finns en upprustning av Kust-till-kust-banan mellan Emmaboda
              och Karlskrona med i det inriktningsunderlag som Banverket lämnat
              till regeringen, och i så fall, när ska denna upprustning ske?
            </seg>
          </u>
          <note type="speaker" xml:id="i-3267285945d05b8d-0">
            Anf. 55 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-0">
            <seg xml:id="i-e9ae06d666eae981-0">
              Herr talman! Mitt blekingska ursprung gör att jag gärna vill
              vara med i denna debatt.
            </seg>
            <seg xml:id="i-cd1b20c10bf7a460-0">
              Genom massmedier och rapporter hemifrån Blekinge vet jag att
              Åsa Torstensson är väl insatt i de förhållanden som råder på just
              infrastrukturområdet i Blekinge. I Blekinge finns många önskemål
              om E 22:ans utbyggnad, men också det som vi i dag diskuterar,
              nämligen Kust-till-kust-banan. Jag ser i ministerns svar att vi
              nu har en infrastrukturminister som förstår vikten av att upprusta
              våra järnvägar.
            </seg>
            <seg xml:id="i-94e0521a0f3b14c2-0">
              Även om debattörerna är väl insatta i situationen för järnvägen
              i området vill jag ändå för tittarna och lyssnarna komplettera
              med några uppgifter om kopplingen mellan Stena Lines färjelinje
              KarlskronaGdynia och KarlskronaEmmaboda-banan. Det är en färjelinje
              som har överträffat alla prognoser. 2007 transporterades drygt
              430 000 passagerare där och 91 000 lastenheter. Denna enorma utveckling
              har nu lett till att Hamnstrategiutredningen har pekat ut Karlskrona
              tillsammans med Karlshamn som en strategisk hamn. Både gods- och
              passagerarflöden från Polen går i huvudsak norrut i det som vi
              kallar Baltic-Link-korridoren, där Kust-till-kust-banan ingår.
            </seg>
            <seg xml:id="i-7d759afa09f2242c-0">
              Stor efterfrågan gör att Stena Line år 2010 sätter in nytt tonnage
              för att öka fraktkapaciteten. Karlskrona kommun gör stora investeringar
              i hamnen och anslutande kommunal infrastruktur. En ansökan har
              lämnats in till EU för att få EU-stöd upp till 30 procent för
              nödvändiga investeringar i infrastruktur, och där finns även Kust-till-kust-banan,
              delen EmmabodaKarlskrona, med.
            </seg>
            <seg xml:id="i-27eb20b375d1fdd8-0">
              Jag undrar då: Hur ser ministern på möjligheterna att EU-medel
              och annan medfinansiering, till exempel från berörda kommuner
              i regionen, skulle kunna bereda vägen för järnvägsupprustningen?
            </seg>
            <seg xml:id="i-48a536b7ac822900-0">
              Men det är inte bara gods som ska fraktas på banan, utan denna
              bana har också en viktig funktion för Karlskronas kommunikationer
              mot Göteborg och Helsingfors och det regionala resandet i triangeln
              KarlskronaKalmarVäxjö. I Karlskrona finns det också viktiga myndigheter
              som Boverket och Kustbevakningens centrala ledning. Vi har Statens
              maritima museer och landets enda marinbas där.
            </seg>
            <seg xml:id="i-2841fde8324230e8-0">
              Regionalt är ett samarbete etablerat mellan Blekinge tekniska
              högskola, Högskolan i Kalmar och Växjö universitet inom ramen
              för Akademi sydost. Ska då detta samarbete fungera med utbyte
              av lärare och studenter krävs det fortsatt goda kommunikationer
              med tåg mellan dessa tre högskolor.
            </seg>
          </u>
          <note type="speaker" xml:id="i-34205de0ec2cee7c-0">
            Anf. 56 PETER JEPPSSON (s):
          </note>
          <u who="peter_jeppsson_5ac09b" next="cont" xml:id="i-461db61a4ae25672-0">
            <seg xml:id="i-50359f85cd01c17e-0">
              Herr talman! Den socialdemokratiska regeringen beslutade under
              sin tid vid regeringsmakten om ett antal viktiga infrastruktursatsningar.
              En av dessa var Kustbanan, som går genom Blekinge och Skåne. Från
              att detta hade varit en järnvägslinje med färre och färre resenärer
              lyckades den dåvarande socialdemokratiska regeringen tillsammans
              med socialdemokratiskt styrda Blekingekommuner och landsting vända
              denna negativa trend.
            </seg>
            <seg xml:id="i-fc031f7b1dfc2f71-0">
              Detta gjordes genom att man på ett aktivt och offensivt sätt
              investerade i banvallar, järnvägsspår, nya tåg och framför allt
              nu senast en elektrifiering av banan. Antalet resenärer har kontinuerligt
              ökat sedan dessa satsningar genomfördes och är nu uppe i imponerande
              1 363 000 resenärer per år. Som Désirée Liljevall mycket riktigt
              konstaterar i sin interpellation genomfördes stora satsningar
              även på sträckan KarlskronaEmmaboda.
            </seg>
            <seg xml:id="i-ba5052e364a101f8-0">
              Förutom de rent driftsmässiga satsningar som gjorts har man även
              säkrat strömförsörjningen till Kustbanan, vilket sker genom just
              Emmabodabanan. Järnvägsspåret fungerar dessutom som jordledning
              för hela Kustbanan. Kostnaden för dessa investeringar hamnade
              på i runda tal 80 miljoner kronor.
            </seg>
            <seg xml:id="i-7b86f57110941d20-0">
              Under 2007 hade linjen KarlskronaEmmaboda 260 000 resenärer,
              ett imponerande antal resande med tanke på att sträckan har drabbats
              av ett relativt stort antal inställda tåg. Rikstrafikens besked
              att man ej avser att stödja tågtrafiken på den aktuella sträckan
              anser jag kan starkt ifrågasättas, delvis på grund av de fakta
              som har redovisats men framför allt med tanke på de förpliktelser
              som Sverige har tagit på sig när det gäller minskade koldioxidutsläpp.
              I stället för tåg blir det busstrafik.
            </seg>
            <seg xml:id="i-7b70f9db1a6b26c2-0">
              I sammanhanget vill jag också nämna att man för ett antal år
              sedan på ett smidigt och framför allt miljövänligt sätt kunde
              åka från Karlskrona till Helsingfors med bland annat nattåget.
              I dag har våra två flygoperatörer i länet vardera 33 avgångar
              per vecka till Helsingfors.
            </seg>
            <seg xml:id="i-3f83863888bd314e-0">
              Herr talman! Med anledning av detta vill jag ställa frågan till
              statsrådet: Avser statsrådet att prioritera den påbörjade upprustningen
              av Emmabodabanan för att säkerställa Kustbanans fortsatta drift
              och samtidigt, som en bonuseffekt, visa att regeringens miljöambitioner
              i allmänhet och Centerpartiets i synnerhet verkligen kan gå från
              vackra ord till konkret handling?
            </seg>
          </u>
          <note xml:id="i-acc66988bf6af71b-0">
            Ajournering
          </note>
          <note xml:id="i-dcb649281a6de0fe-0">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="peter_jeppsson_5ac09b" prev="cont" xml:id="i-202c76aef1734d59-0">
            <seg xml:id="i-c25b085c44b12e83-0">
              Återupptagna förhandlingar
            </seg>
          </u>
          <note xml:id="i-932e886a98fd69cd-0">
            Förhandlingarna återupptogs kl. 18.00.
          </note>
          <note xml:id="i-b477867847c18872-0">
            7 § (forts.) Svar på interpellation 2007/08:413 om upprustning
            av järnvägssträckan EmmabodaKarlskrona
          </note>
          <note type="speaker" xml:id="i-de544fcd18e5a854-0">
            Anf. 57 ANDERS ÅKESSON (c):
          </note>
          <u who="anders_akesson_e18d66" xml:id="i-ba04787e1995dc2b-0">
            <seg xml:id="i-908459f72432f1c8-0">
              Fru talman! Det är bra att Désirée Liljevall ställt en interpellation
              så att infrastrukturminister Åsa Torstensson kunnat bena upp begreppen.
            </seg>
            <seg xml:id="i-38031349a28d8a11-0">
              Désirée Liljevall tar upp en mycket angelägen fråga, nämligen
              infrastrukturen i form av järnväg mellan Emmaboda och Karlskrona
              i sydöstra Sverige. Det är bra, men frågan har givetvis en förhistoria.
              Den är på intet sätt ny, och inte heller bekymret. Precis som
              infrastrukturministern beskriver är det en bana med ett under
              decennier eftersatt underhåll. Det eftersatta underhållet har
              föranlett Rikstrafiken och andra nationella aktörer att många
              gånger ifrågasätta fortsatt persontrafik på den aktuella banan.
            </seg>
            <seg xml:id="i-6fee0b71fd43e04c-0">
              Den dåvarande regeringen Persson tillsatte vid ett tillfälle
              under den förra mandatperioden förre statsrådet Ulf Lönnqvist
              som tillsammans med offentliga företrädare och näringslivsföreträdare
              i Kalmar län skulle kreera nya förslag för att vända en dålig
              utveckling i länet. Bland annat skulle de komma med förslag till
              insatser på infrastruktursidan. Orsaken till att arbetet lades
              ned var en ganska massiv näringslivsnedläggelse; det gällde bland
              annat Electrolux i Västervik år 2003.
            </seg>
            <seg xml:id="i-967afc0f6acb99b6-0">
              Arbetet ledde till att tre län i sydöstra Sverige Blekinge, Kronobergs
              och Kalmar län på den dåvarande regeringens och dåvarande infrastrukturminister
              Ulrica Messings uppdrag från nyåret 2005 kunde rapportera att
              det fanns en beredvillighet att tillsammans med Banverket och
              aktörerna rusta upp, driva och trafikera den nu aktuella bandelen.
              Det var då, på nyåret 2005, hög tid eftersom hoten från Rikstrafiken
              redan fanns om att inte förlänga trafikeringstillstånden för dem
              som opererade banan.
            </seg>
            <seg xml:id="i-e282faf8458a0784-0">
              Trots att uppdraget var utfärdat av den dåvarande regeringen
              och dess infrastrukturminister hände just ingenting efter det
              att vi hade rapporterat och sagt att vi var villiga att göra detta,
              att arbetet var utrett och det var möjligt att sätta i gång.
            </seg>
            <seg xml:id="i-0e997572451a29b8-0">
              Nu är situationen, precis som Désirée Liljevall beskriver, på
              nytt bekymmersam, och vi är tillbaka på ruta ett vad gäller järnvägstrafiken
              mellan Emmaboda och Karlskrona. Och som tidigare talare sagt är
              detta ett bekymmer eftersom mycket av sambanden mellan det offentliga
              och civila samhället och näringslivet är beroende av en fungerande
              infrastruktur. Det gäller bland annat bandelen EmmabodaKarlskrona.
            </seg>
            <seg xml:id="i-2f03d09552173f53-0">
              Min beskrivning bekräftar den bild som nuvarande infrastrukturminister
              Åsa Torstensson givit om en regering som ställde ut många löften
              men kanske inte alltid hade förmågan att uppfylla dem. Nu känner
              jag emellertid stor tillförsikt inför den planering som Åsa Torstensson
              givit uttryck för och som vi kommer att få se i form av en proposition
              i höst. Just nu arbetar regionerna intensivt för att både prioritera
              rätt objekt och lansera dem som nationellt intressanta.
            </seg>
            <seg xml:id="i-9cf98e7c9354b1ad-0">
              Det är bra att nuvarande alliansregering i årets budget avsatt
              1,2 miljarder extra, utöver ramen, för att kunna åtgärda några
              av de värsta bristerna på vägar och järnvägar i vårt land. Min
              analys är därför, fru talman, att vi med tillförsikt kan se fram
              emot höstens infrastrukturproposition. Den tycks nämligen ha mer
              av realism i sig än tidigare regeringars infrastrukturplanering.
            </seg>
          </u>
          <note type="speaker" xml:id="i-0c893997a68a9b42-0">
            Anf. 58 KARIN NILSSON (c):
          </note>
          <u who="ulf_nilsson_15fa88" xml:id="i-2383d358946242b1-0">
            <seg xml:id="i-1908cb74eded892b-0">
              Fru talman! Jag råkade höra debatten när jag satt på mitt rum
              och blev i gångtriggad av Désirée Liljevalls önskemål om upprustning
              av järnvägen mellan Karlskrona och Emmaboda.
            </seg>
            <seg xml:id="i-77e3a339a0447104-0">
              Jag håller givetvis med om behovet och skulle kunna räkna upp
              ytterligare argument som har betydelse för just den sträckan.
              Sträckan har betydelse för gods och passagerare från hamnen i
              Karlskrona liksom för samverkan mellan Blekinge Tekniska Högskola
              och Växjö universitet. Den biten är viktig för hela järnvägssträckan
              från Blekinge, genom Kalmar och Kronobergs län fram till stambanan
              i Alvesta. Alla järnvägssatsningar är dessutom viktiga ur ett
              miljöperspektiv.
            </seg>
            <seg xml:id="i-d5c4dfaa592094fe-0">
              När Désirée Liljevall sedan i sin kaxigaste ton menar att alliansregeringen
              i budgeten inte satsat mer på järnvägen än den tidigare regeringen
              tycker jag nog att det är ett felaktigt påstående. Det har trots
              allt satsats några fler kronor, även om det givetvis är marginellt
              i förhållande till behoven. De absolut största problemen beror
              ju på att den förra regeringen inte satsade mer pengar i sin budget.
              Däremot lovade man mer än man avsatte pengar till. Det i sin tur
              har inneburit att järnvägar, som sträckan KarlskronaEmmaboda,
              inte blivit underhållna. Nu är järnvägen så ojämn och gropig att
              den sliter på tågset, och SJ vägrar att förstöra sina tåg och
              järnvägsvagnar. Det är inte ett problem som uppstått på ett och
              ett halvt år. Man kör inte sönder en järnväg på så kort tid, utan
              det har även skett tidigare.
            </seg>
            <seg xml:id="i-0a749c79e615b7e2-0">
              Dessvärre är detta inte den enda sträckan i landet som behöver
              några hundra miljoner, eller miljardbelopp, för att återställas.
              Det som jag dock reagerade allra mest på i detta sammanhang för
              egentligen är vi överens om behoven var att det påstods att alliansen
              inte haft råd att investera på grund av jobbskatteavdrag. Jag
              tycker inte att det håller. Jobbskatteavdraget har inneburit att
              fler kommit i arbete och bidragit till fler skattekronor för stat
              och kommun, i stället för att det skulle skett ett utflöde i form
              av bidrag.
            </seg>
            <seg xml:id="i-c94c02ef7fc5adda-0">
              Fru talman! Jag håller med Désirée Liljevall om behovet av investeringar
              och budgetutrymme men håller definitivt inte med om de ogrundade
              påhoppen.
            </seg>
          </u>
          <note type="speaker" xml:id="i-e9248342f356e4c6-0">
            Anf. 59 Statsrådet ÅSA TORSTENSSON (c):
          </note>
          <u who="unknown" xml:id="i-9c19c21ef192d5a2-25">
            <seg xml:id="i-606479a6c279e62b-0">
              Fru talman! Jag förstår i allra högsta grad den frustration som
              Désirée Liljevall ger uttryck för, men den är något missriktad.
              Jag förstår också att det finns ett stort engagemang för järnvägssträckan
              EmmabodaKarlskrona. Problemet för Désirée Liljevall är att järnvägar
              och järnvägsunderhåll inte varit prioriterade av den socialdemokratiska
              regeringen. Därmed finns det många järnvägssträckor som likt EmmabodaKarlskrona
              har stora behov av både underhåll och investeringar.
            </seg>
            <seg xml:id="i-20ae557bf6e076f4-0">
              Det är den situation som nu råder. Banverket hänvisar i sin reviderade
              banhållningsplan till att det inte finns tillräckliga resurser
              i den plan som lagts fram, och därför har de senarelagt planen
              till efter 2015. Regeringen har inte hanterat den revideringen
              eftersom jag och regeringen har som ambition att i ordinarie budget
              till hösten återkomma med en närtidssatsning just för att kunna
              åtgärda en del av de problem som finns i både väg- och järnvägsplan.
              Som jag sade tidigare kan jag inte förutspå vilka åtgärder som
              kommer att kunna vidtas när det gäller närtidssatsningen, men
              vi har ambitionen att göra en rejäl insats där.
            </seg>
            <seg xml:id="i-5e533dd452f200b1-0">
              Lars-Ivar Ericson tar upp gods- och personstråken. Det är oerhört
              viktigt att vi blir bättre på att skapa förutsättningar för de
              olika transportslagens samverkan. Därför finns nu ett uppdrag
              hos regioner och verk om att återkomma till regeringen med prioriteringar
              av olika transportslag där väg, järnväg och sjöfart samverkar
              för att hitta klimatsmarta godsflöden. Landet behöver alla olika
              transportslag, men varje transportslag måste i sig vara så effektivt
              använt som möjligt.
            </seg>
            <seg xml:id="i-f46b17e1217ab8da-0">
              Peter Jeppsson! Den regionala delaktigheten och regionernas roll
              i prioriteringarna är i allra högsta grad något viktigt för mig.
              Det är därför jag har haft den inriktningen.
            </seg>
            <seg xml:id="i-9cf167ef51171d9e-0">
              Till Lars-Ivar Ericson vill jag säga att det är viktigt att det
              finns ett engagemang för den regionala nivån, för vi behöver prioritera.
              Det finns stora behov i alla delar av landet. För att hitta de
              mest klimatsmarta åtgärderna krävs en lokal och regional delaktighet.
            </seg>
            <seg xml:id="i-a921e12b05e52afe-0">
              Slutligen: SJ har beslutat att man från och med 2009 tar över
              Kust-till-kust-banan. Man gör det på kommersiella grunder. Därmed
              faller Rikstrafikens engagemang för den linjen, när SJ kommer
              att driva den kommersiellt.
            </seg>
          </u>
          <note type="speaker" xml:id="i-c7ac92201a821ed1-0">
            Anf. 60 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-e069e46ad9612c2f-1">
            <seg xml:id="i-c91a1b6b8c2f1cc8-0">
              Fru talman! Det är roligt att det är så många riksdagsledamöter
              som engagerar sig i debatten. Det visar att min interpellation
              är synnerligen viktig och att en upprustning av järnvägen mellan
              Emmaboda och Karlskrona står högt på önskelistan för många.
            </seg>
            <seg xml:id="i-04ff8c5d759b8ae9-0">
              Både i svaret på den skriftliga fråga som jag ställde till ministern
              för några veckor sedan och i detta interpellationssvar skriver
              statsrådet: För mig och regeringen har underhåll av den befintliga
              infrastrukturen högsta prioritet. Det är toppen, fru talman, men
              när ska underhållet prioriteras? Är det nu eller sedan? Det förvånar
              mig att ministern inte är mer konkret.
            </seg>
            <seg xml:id="i-e15052ee59dd7a7b-0">
              Under valrörelsen framförde företrädare för de borgerliga partierna
              att satsningar skulle genomföras på infrastrukturen om partierna
              vann valet. Moderaterna sade att de hade flera miljarder kronor
              mer att satsa på infrastrukturen än vi socialdemokrater.
            </seg>
            <seg xml:id="i-41fe265b0a9052e7-0">
              Det har gått ett och halvt år sedan den moderatstyrda alliansen
              tog över rodret. Det är dags att skrida till verket. Ministern
              må tycka att jag är tjatig, men för sydöstra Sveriges skull ger
              jag mig inte. När ska vi få veta vad som händer med den svårt
              eftersatta järnvägssträckan mellan Emmaboda och Karlskrona? Vilka
              satsningar kommer regeringen att göra?
            </seg>
            <seg xml:id="i-0fc445e06f1c3312-0">
              Hamnen i Karlshamn är tillsammans med samverkanshamnen Karlskrona
              en av de tio hamnnoder som Hamnstrategiutredningen pekar ut. För
              att hamnen ska kunna utvecklas behövs snabba och bra transporter
              på land. Järnvägen mellan Karlskrona och Emmaboda är en viktig
              länk i detta, precis som ministerns partikamrat Lars-Ivar Ericson
              och ministern själv påpekar. Jag hoppas att regeringen inser att
              en satsning på hamnarna i Karlshamn och Karlskrona medför ett
              behov av satsningar även på övrig infrastruktur i regionen.
            </seg>
            <seg xml:id="i-6e9bc09bc3b29bd1-0">
              I dag kör tunga lastbilar från färjan i Karlskrona genom Blekinge
              län och vidare upp genom Kalmar län varje dag. Enligt Vägverket
              har den tunga trafiken ökat med 5 procent. Den kan öka ytterligare.
              Enligt uppgift har nya stora färjor, som tar ännu fler lastbilar
              ombord, köpts in för att gå mellan Karlskrona och Polen. Det kommer
              att göra trycket ännu hårdare på vägarna i sydostregionen.
            </seg>
            <seg xml:id="i-fa59d508462cfe91-0">
              Det är mycket bättre ur miljösynpunkt att godset färdas med tåg
              i stället för med lastbil. Omställningen till gröna transporter
              måste göras nu. Sverige har kapacitet och kompetens att gå i täten
              för att driva igenom transportsystem som inte påverkar klimatet
              negativt. Därför är det oroande att den borgerliga regeringen
              inte är på hugget i dessa frågor. Det går för långsamt och det
              händer för lite. Bättre underhåll, utbyggd kollektivtrafik och
              ny modern infrastruktur är att satsa på framtiden, på kommande
              generationer.
            </seg>
            <seg xml:id="i-b36f392c4e691936-0">
              Fru talman! I dag kom Klimatberedningens rapport, där man bland
              annat föreslår en 50-procentig kapacitetsökning av gods- och persontransporter
              på järnväg fram till 2020. Hur kommer ministern att verka för
              det? Finns järnvägen EmmabodaKarlskrona med i den ambitionen?
              Har ministern hela regeringen, även statsministern, med på tåget?
            </seg>
          </u>
          <note type="speaker" xml:id="i-cd4e6ee0ade54ac5-0">
            Anf. 61 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-1">
            <seg xml:id="i-6c12b68efbd84005-0">
              Fru talman! Under förra mandatperioden hade jag ibland anledning
              att i debatterna ta fram ett latinskt uttryck: Ut desint vires
              tamen est laudanda voluntas. Det betyder: Även om krafterna fattas
              är dock den goda viljan berömvärd.
            </seg>
            <seg xml:id="i-94d1cdc4b46aaa2d-0">
              När jag gjorde det syftade jag på den dåvarande regeringen med
              stödpartier. Men jag använde aldrig detta citat när det gällde
              inställningen till infrastruktur, alltså vägar och järnvägar,
              i södra Sverige. Där upplevde jag att det fanns brist på både
              god vilja och kraft.
            </seg>
            <seg xml:id="i-aeade227bac110bb-0">
              Som bleking och skåning är jag betydligt mer optimistisk när
              det gäller vår nuvarande regering. Denna debatt visar att vi med
              förväntan kan se fram emot infrastrukturpropositionen som kommer
              i höst och de långsiktiga infrastrukturplanerna. Precis som har
              betonats i debatten flera gånger har järnvägen en oerhört viktig
              funktion, inte minst när vi ska värna om vår miljö.
            </seg>
            <seg xml:id="i-2211c1ed5d0d3098-0">
              Stena Line transporterar fisk. Det kommer 50 lastbilar med fisk
              från Norge till Polen varje vecka. De vill väldigt gärna att de
              transporterna ska gå via tåg i stället. Det är mer miljövänligt
              att köra både gods och folk på tåg än med buss, bil och lastbil.
            </seg>
          </u>
          <note type="speaker" xml:id="i-99f0a09cb1f63602-0">
            Anf. 62 PETER JEPPSSON (s):
          </note>
          <u who="peter_jeppsson_5ac09b" xml:id="i-d56a315bdfc14120-0">
            <seg xml:id="i-dcdf81d8b4e90f1f-0">
              Fru talman! Jag vill tacka statsrådet för svaret, men kan tyvärr
              samtidigt konstatera att det önskade svaret uteblev.
            </seg>
            <seg xml:id="i-5310a22bfdd34609-0">
              Jag kan inte låta bli att reflektera över att de borgerliga ledamöter
              som gått upp oftast nämner den förra regeringen. Det har varit
              så tidigare också i olika debatter. Jag vet inte hur man ska tolka
              det riktigt, men det kommer i debatt efter debatt, som om man
              inte själv satt vid makten längre. Vad gör ni? Svenska folket
              undrar.
            </seg>
            <seg xml:id="i-e5d5b5ca2b4664eb-0">
              Järnvägssatsningar har gjorts av s-regeringen. Jag nämnde Kustbanan
              som ett exempel. Emmabodabanan fanns också med i satsningarna.
              Vi kan säkert ha en lång debatt om den biten.
            </seg>
            <seg xml:id="i-37ed30e66137e348-0">
              Fru talman! Persontrafiken har tidigare nämnts, men jag vill
              även i sammanhanget ta upp de viktiga godstransporterna. Stena
              Line som har nämnts trafikerar sträckan KarlskronaGdynia och har
              vid olika tillfällen talat om att ökningen av gods kommer att
              gå från 100 000 lastbilar till 150 000 fram till år 2014. Vidare
              är deras ambition att 25 procent av denna mängd ska gå via järnvägen.
              Det motsvarar ca 37 000 containrar.
            </seg>
            <seg xml:id="i-4e5f6f4e357e46ce-0">
              Att såväl Blekinge läns som Kalmar läns invånare starkt månar
              om sin järnväg kan knappast ha undgått någon som är lite observant.
              Den namnunderskriftskampanj som startades i slutet av januari
              vittnar bland annat om detta.
            </seg>
            <seg xml:id="i-f11a6fbb2fafdf2a-0">
              Jag måste också nämna det som har sagts tidigare. Centern har
              varit föredömliga tidigare vad gäller att lämna in motioner till
              riksdagen. Det finns en motion om kommunikationer. Här finns verkligen
              möjlighet att visa den viljan, inte bara i skrift utan också i
              handling. Det är det jag hoppas att statsrådet kan ta med sig.
            </seg>
          </u>
          <note type="speaker" xml:id="i-ab39046031a9a3df-0">
            Anf. 63 ANDERS ÅKESSON (c):
          </note>
          <u who="anders_akesson_e18d66" next="cont" xml:id="i-17280fbcbb3c0001-0"/>
          <note xml:id="i-29deb59bb559b619-0">
            Fru talman! Ja, Désirée Liljevall! Interpellationen och ämnet
            är viktiga.
          </note>
          <u who="anders_akesson_e18d66" prev="cont" xml:id="i-a7b1b9878391ac11-0">
            <seg xml:id="i-28f13429a02bfc7c-0">
              Ja, Désirée Liljevall! Uppslutningen är god hemma i sydöstra
              Sverige för denna infrastruktursatsning och andra infrastruktursatsningar.
            </seg>
            <seg xml:id="i-d00992cfca46f4d6-0">
              Men nej, Désirée Liljevall! Du har inte många skäl att höja rösten
              i upprördhet om du vill ens ta ett uns ansvar för den tid då din
              regerings kompis Ulrica Messing hade motsvarande ansvar som nu
              Åsa Torstensson har för dessa frågor.
            </seg>
            <seg xml:id="i-70d6069e894aa33d-0">
              Till Jeppsson vill jag säga att det har gått 18 månader. Man
              kan inte bara klippa bort det ansvar ni hade under tolv år när
              just ingenting hände.
            </seg>
            <seg xml:id="i-23630afd6741b5db-0">
              Det är lite magstarkt att göra Messings totala ansvar för saktfärdighet
              i den här frågan till Torstenssons ansvar. Det är ett bekymmer
              för nuvarande regering att så lite gjordes. Det försöker man nu
              reda ut. Jag ser med tillförsikt fram emot den infrastrukturproposition
              som kommer att presenteras i höst.
            </seg>
            <seg xml:id="i-a71576428626788e-0">
              Fram till dess, fru talman, förväntar jag mig att alla ledamöter
              i landet med kraft engagerar sig i det regionala arbetet för att
              lyfta fram lovvärda och kloka projekt som ryms i den nationella
              planeringen. Det är på det viset vi måste arbeta.
            </seg>
            <seg xml:id="i-0cda4cf7627b823e-0">
              Fru talmannen skojade lite och sade att det var lite av hembygdsdiskussion.
              Det blir det om man tar vart och ett av infrastrukturprojekten
              för sig. Vi ska givetvis få dem till en nationell helhet. Det
              är så vi måste arbeta. Det är också vårt ansvar som ledamöter.
            </seg>
          </u>
          <note type="speaker" xml:id="i-126277b907ab81b8-0">
            Anf. 64 KARIN NILSSON (c):
          </note>
          <u who="ulf_nilsson_15fa88" xml:id="i-2383d358946242b1-1">
            <seg xml:id="i-bb9af951849017bb-0">
              Fru talman! Désirée Liljevall frågar: Är det nu eller är det
              sedan som det ska göras? Är det bättre att låta Vägverket och
              Banverket rita ihop tidsangivna planer som år efter år skjuts
              på framtiden? De skjuts så långt fram att de ramlar ur planperioden.
              Det har vi upplevt många gånger.
            </seg>
            <seg xml:id="i-643d54a2a951ae5e-0">
              Jag är mer intresserad av att vi får till en större budget för
              infrastrukturen. Jag kan rätt lätt gissa att också vår infrastrukturminister
              önskar större budget och att hon jobbar för det.
            </seg>
            <seg xml:id="i-de84bdbf976ef2d2-0">
              Det har jobbats för att göra en prioriteringslista. Vi kommer
              att få en proposition framöver. Den dagen vi har pengar att fördela
              kommer vi att vara många som vill vara med och bocka av de föreslagna
              objekten på listan.
            </seg>
            <seg xml:id="i-4d43c8297586aa9a-0">
              Vi får väl jobba för att detta är ett projekt som kommer in på
              listan så att vi får nytta av pengarna i ett ganska tidigt skede.
              Här finns en uppgift och en efterfrågan. Att utlova tidpunkter
              som hela tiden skjuts på framtiden kan inte heller vara en lösning.
            </seg>
          </u>
          <note type="speaker" xml:id="i-7dab45d83646b1f2-0">
            Anf. 65 Statsrådet ÅSA TORSTENSSON (c):
          </note>
          <u who="unknown" xml:id="i-9c19c21ef192d5a2-26">
            <seg xml:id="i-fbb44408e29a0a46-0">
              Fru talman! Det där med tempo är intressant. Det var 14 dagar
              sedan Désirée Liljevall ställde motsvarande fråga. Efter de 14
              dagar som gått sedan dess är det samma svar på den frågan. Vi
              kan kanske fortsätta den här dialogen var fjortonde dag.
            </seg>
            <seg xml:id="i-e309884631cf8777-0">
              Sätt de 14 dagarna i samband med hur man från interpellantens
              eget parti under tolv år avstod från att satsa på underhåll för
              järnväg. Det är naturligtvis det som Désirée Liljevall uttrycker
              sin frustration över.
            </seg>
            <seg xml:id="i-3732db7f070fcf0a-0">
              Jag kan bara beklaga att Désirée Liljevall inte har funnits som
              representant för Socialdemokraterna i riksdagen tidigare. Då hade
              vi kanske redan kommit lite längre vad gäller underhållssidan.
            </seg>
            <seg xml:id="i-2497f1a688abd66e-0">
              Det är inte jag som kritiserar bristen på underhåll utan Europeiska
              järnvägsunionen. Den pekar på att Sverige under årtionden avstått
              från att sköta det underhåll som krävs för att upprätthålla kapaciteten
              på våra järnvägar.
            </seg>
            <seg xml:id="i-7db67da037b6741a-0">
              Det är också viktigt att man ser till nuvarande planer som Banverket
              jobbar efter fram till år 2015. Banverket säger att det saknas
              5060 miljarder.
            </seg>
            <seg xml:id="i-5a9a2c5092d79ae7-0">
              Man ska veta att det från Banverkets sida krävs 10 miljarder
              för att komma i kapp ett underhållsbehov. Då har jag inte nämnt
              de 810 miljarder som man specifikt pekar ut behövs för de lågtrafikerade
              banorna som också finns i området.
            </seg>
            <seg xml:id="i-e8beba22c5e3218f-0">
              Om vi är överens om matematiken kanske också Désirée Liljevall
              förstår att det är en oerhörd utmaning. Det handlar om att skapa
              en bra kapacitet på det svenska järnvägsnätet så att vi kan möta
              de klimatutmaningar vi har.
            </seg>
            <seg xml:id="i-d1576a4009416128-0">
              Då krävs det rejäla insatser. Det blir inte gjort under en budgetperiod.
              Det är ett antal årtionden som den socialdemokratiska regeringen
              har avstått från att prioritera järnvägen, och då får det sådana
              här effekter.
            </seg>
            <seg xml:id="i-110a1a0ebe6c3df2-0">
              Inte desto mindre är det som jag sade tidigare. Vi återkommer
              i höstens budgetarbete med ambitionen att återkomma med en närtidssatsning.
            </seg>
          </u>
          <note type="speaker" xml:id="i-9edbc51fba67013c-0">
            Anf. 66 DÉSIRÉE LILJEVALL (s):
          </note>
          <u who="desiree_liljevall_585ef6" xml:id="i-e069e46ad9612c2f-2">
            <seg xml:id="i-d3f3f61e9799d74e-0">
              Fru talman! Om jag inte får ett ordentligt svar på mina frågor
              ställer jag dem igen även om det är var fjortonde dag.
            </seg>
            <seg xml:id="i-05152006622a3173-0">
              I sitt inledningsanförande i dag sa infrastrukturminister Åsa
              Torstensson att hon är medveten om det regionala intresset som
              påtalar vikten av att Kust-till-kust-banan och särskilt delen
              EmmabodaKarlskrona upprustas.
            </seg>
            <seg xml:id="i-992b796b933840df-0">
              Jag förmodar att statsrådets medvetenhet är ännu större efter
              dagens debatt när socialdemokrater, Peter Jeppsson från Blekinge
              län och jag från Kalmar län, och flera av ministerns partikamrater
              har stått i talarstolen och pläderat för en upprustning av järnvägssträckan
              EmmabodaKarlskrona.
            </seg>
            <seg xml:id="i-a9e02c2a15c64bd7-0">
              Men, fru talman, det räcker inte att ministern är medveten. Hon
              måste göra något också. Den svaga infrastrukturen är ett problem
              för sydöstra Sverige.
            </seg>
            <seg xml:id="i-ffd42863de8b23f1-0">
              Årets fredspristagare Al Gore, världens mest kända klimataktivist,
              tog tåget från Gardemoen in till Oslo när han skulle hämta sitt
              fredspris. Det var bra gjort. Flera måste följa hans exempel och
              ställa bilen. Men för att kunna göra så måste det finnas förutsättningar
              att åka kollektivt även i glesbygdsregioner. Det går inte att
              hävda att tillväxten inte är tillräckligt stark i sydöstra Sverige.
              Utvecklingskurvan pekar rakt upp.
            </seg>
            <seg xml:id="i-ed864d94ff3b0e91-0">
              Fru talman! Med välfylld statskassa och goda argument borde Åsa
              Torstensson inte ha alltför svårt att få med sig resten av regeringen
              på noterna. Vad väntar infrastrukturministern på?
            </seg>
          </u>
          <note type="speaker" xml:id="i-8fb0d5a4666f8861-0">
            Anf. 67 Statsrådet ÅSA TORSTENSSON (c):
          </note>
          <u who="unknown" xml:id="i-9c19c21ef192d5a2-27">
            <seg xml:id="i-284e0894291b938c-0">
              Fru talman! Till skillnad från Désirée Liljevall och det socialdemokratiska
              partiet har jag valt att prioritera underhåll till järnvägen år
              2006, 2007 och 2008. Det är vad Banverket har att arbeta utifrån.
            </seg>
            <seg xml:id="i-db43583338642abe-0">
              Jag kommer att ha ambitionen att fortsätta att prioritera underhåll
              till skillnad mot vad Désirée Liljevalls eget parti har valt att
              göra. Det är avgörande att vi har en bra järnväg med hög kapacitet.
              Det behövs just för att vi ska kunna ta oss an de stora utmaningar
              som Désirée Liljevall hänvisar till och som Al Gore talat om.
            </seg>
            <seg xml:id="i-8fe3d3a14ce92ce7-0">
              Utifrån ett svenskt perspektiv har vi mycket att göra i transportsektorn.
              Där hör järnvägssatsningarna hemma för att vi ska kunna möta de
              utmaningarna.
            </seg>
          </u>
          <note xml:id="i-f7ad302619516d11-3">
            Överläggningen var härmed avslutad.
          </note>
          <note xml:id="i-c95a7b9b28f0b974-0">
            8 § Svar på interpellation 2007/08:369 om de fortsatta neddragningarna
            i skånsk sjukvård
          </note>
          <note type="speaker" xml:id="i-8ad20822cfc6c7d4-0">
            Anf. 68 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-0">
            <seg xml:id="i-cccdd1cf63e605eb-0">
              Fru talman! Morgan Johansson har frågat mig vilka åtgärder jag
              avser att vidta för att säkerställa likvärdig vård i hela landet
              samt vilka åtgärder jag avser att vidta för att hälso- och sjukvårdslagen
              ska kunna följas och läkaretiken respekteras också i Malmö, trots
              de förestående neddragningarna.
            </seg>
            <seg xml:id="i-064e04c15c20a12d-0">
              Jag är övertygad om att Morgan Johansson mycket väl känner till
              att varje landsting inom ramen för det kommunala självstyret har
              rätt att besluta om hur landstinget vill organisera vården och
              hur det ska sköta sin ekonomi. Det är ytterst de folkvalda representanterna
              i landstinget som har fått medborgarnas förtroende att styra landstinget.
              Regeringen har inte för avsikt att nu börja inskränka det kommunala
              självstyret genom att gå in och detaljreglera hur ett landsting
              ska organisera sin verksamhet eller genom att överpröva de folkvalda
              representanternas beslut.
            </seg>
            <seg xml:id="i-ac9ef37ec7ea17c6-0">
              Statens roll är inte att ta över ansvaret för hur ett landsting
              organiserar eller finansierar sin verksamhet. Statens roll är
              däremot att sätta ramar för verksamheten genom lagstiftning och
              att utöva tillsyn och följa upp verksamheten. För detta har vi
              myndigheter som till exempel Socialstyrelsen som har rätt att
              ingripa om vården inte håller tillräcklig kvalitet eller på annat
              sätt brister. Jag har fullt förtroende för att våra myndigheter
              sköter tillsynen på ett tillfredsställande sätt och ingriper om
              det behövs.
            </seg>
            <seg xml:id="i-94b41a7e386ff514-0">
              Statens roll är också att stödja och stimulera till utveckling
              av hälso- och sjukvården, till exempel genom att stödja arbetet
              med kvalitetsutveckling, tillgänglighet och öppna jämförelser.
              Dessutom bidrar staten med medel genom det kommunala utjämningssystemet
              samt med riktade medel till olika satsningar i landstingen. Huvudansvaret
              för att finansiera sin verksamhet vilar dock på landstingen som
              också har de verktyg som de behöver för att sköta sin ekonomi,
              till exempel genom rätten att ta ut skatt.
            </seg>
            <seg xml:id="i-70003a038edae178-0">
              Det är min övertygelse att öppen, lätt tillgänglig och kvalitetssäkrad
              information om vårdens organisering, kvalitet och prestationer
              är en förutsättning både för ett väl fungerande demokratiskt system
              och för utvecklingen av vården. Regeringen stöder därför på olika
              sätt sådant utvecklingsarbete, till exempel genom det ekonomiska
              stöd som landstingen får för att förbättra tillgängligheten och
              genomföra vårdgarantin, men också genom uppdrag till myndigheterna
              att arbeta med kvalitetsuppföljning.
            </seg>
            <seg xml:id="i-c7ac2dffd4299b2a-0">
              En annan viktig uppgift för regeringen är att skapa tydliga lagar
              och regler som möjliggör för vården att utvecklas, till exempel
              genom tydlighet om vilka skyldigheter och rättigheter som vårdgivare
              och patient har gentemot varandra och genom lagstiftning som möjliggör
              informationsutbyte och uppföljning. Här vill jag särskilt nämna
              den utredning som regeringen har tillsatt för att ta fram förslag
              till lagstiftning om vårdgaranti och fritt vårdval och det lagförslag
              om ny patientdatalag som regeringen i februari har lämnat till
              Lagrådet.
            </seg>
            <seg xml:id="i-18b1cb49e152ee57-0">
              Det handlar inte om att regeringen, såsom Morgan Johansson vill
              få det att framstå, skulle undandra sig sitt ansvar. Vi har faktiskt
              en tydlig ansvarsfördelning mellan lokal, regional och statlig
              nivå och demokratiskt folkvalda företrädare på varje nivå. Det
              handlar i slutändan om att alla aktörer inom hälso- och sjukvårdssystemet
              måste ta ansvar för sin del av systemet.
            </seg>
          </u>
          <note type="speaker" xml:id="i-0b4e61e07b86fe26-0">
            Anf. 69 MORGAN JOHANSSON (s):
          </note>
          <u who="morgan_johansson_c92f40" xml:id="i-b02c01aa5ca61ee5-0">
            <seg xml:id="i-f11b6efeae737ff1-0">
              Fru talman! Tack för svaret, socialministern, även om jag naturligtvis
              kan säga att jag inte är nöjd med det! Problemet är att socialministern
              över huvud taget inte tycks ha förstått problemets storlek.
            </seg>
            <seg xml:id="i-ed54ca481f260c9e-0">
              Min interpellation härrör från en händelse strax före jul, när
              chefen för akutdivisionen vid Malmö allmänna sjukhus skrev till
              alla sina anställda att man nu måste dra ned på vårdkvaliteten
              på grund av de nedskärningar i sjukvården som är på gång i hela
              Region Skåne. Det väckte stor uppmärksamhet både i Malmö och Skåne
              men också på riksplanet.
            </seg>
            <seg xml:id="i-2f53125282d84fc9-0">
              I debatten efteråt blev nedskärningarna konkreta: Vi kanske måste
              vänta med att introducera nya behandlingsmetoder. Vi kanske måste
              ha billigare och kanske sämre läkemedel till Malmöborna än annars.
              Vi kanske måste sätta stopp för vissa undersökningar. Företrädare
              för läkarna sade då att detta strider mot läkaretiken. Vi ställer
              inte upp på att dra ned på vår ambitionsnivå på det sättet, sade
              de.
            </seg>
            <seg xml:id="i-5387069875fdbebd-0">
              Detta fick mig att skriva interpellationen. Men sedan dess, under
              den tid som har gått, har det blivit ännu värre. Det gäller inte
              bara i Malmö, utan nu också i Lund. Jag tog med mig några tidningar
              för att visa socialministern hur det faktiskt ser ut.
            </seg>
            <seg xml:id="i-82aeb8a7c5e66498-0">
              I Sydsvenska Dagbladet från den 8 februari skriver man: Vårdkrisen
              värre än någonsin. Universitetssjukhuset i Lund har aldrig tidigare
              varit i en svårare situation. På akutavdelningen hålls upp till
              två krismöten om dagen för att lösa platsbristen, men patientsäkerheten
              är redan illa däran. Varje dag rapporterar personalen om allvarliga
              incidenter orsakade av överbelastningen.
            </seg>
            <seg xml:id="i-b0a84cd96ed84d21-0">
              En annan rubrik lyder: Situationen på sjukhuset värre än någonsin
              tidigare. Patientkarusellen gör att läkarna delar ut fel mediciner
              eller inga mediciner alls.
            </seg>
            <seg xml:id="i-415719c65b341f69-0">
              Dagen efter skriver man: Djup kris på alla Skånes akutsjukhus.
              Ska vi spara i den här hastigheten innebär det ett stort hot mot
              patientsäkerheten, säger en av läkarna på universitetssjukhuset
              i Lund.
            </seg>
            <seg xml:id="i-a87cedab54d48000-0">
              Här är ytterligare en rubrik: Barn tvingas vänta i sju timmar
              på vård. Också det är i Lund. Ytterligare en rubrik lyder: Bättre
              sjukvård mål med namninsamling. På bara några veckor har en person
              samlat in nästan 2 000 namn för att få stopp på de nedskärningar
              som nu sker.
            </seg>
            <seg xml:id="i-9c2275eba3fadb11-0">
              Sådant är problemet, Göran Hägglund. Så ser det ut i det kristdemokratiska
              Sjukvårds-Sverige. Skulle det bli så här? Var det inte så att
              Göran Hägglund gick ut och lovade mer pengar till sjukvården,
              att man skulle satsa på sjukvården, beta av köer och så vidare?
              Men när det kommer till kritan och de stora nedskärningarna ska
              göras är det Göran Hägglunds egna partikamrater som sitter i Region
              Skåne och håller i yxan. De ställer till med en sådan situation.
            </seg>
            <seg xml:id="i-4cbfdae56c4e2c95-0">
              Och detta är bara i Skåne. I Helsingfors genomför man nu sitt
              kundvalsexperiment. Det enda vi har sett av det hittills är att
              det innebär stora resursöverföringar från de fattigare till de
              rikare områdena. Det är en omvänd Robin Hood-politik. Vi vet hur
              stor den diskussionen är i Helsingforssområdet.
            </seg>
            <seg xml:id="i-e533fbe079aba6bb-0">
              Socialministern säger: Det där är inte mitt ansvar. Det är landstingens
              ansvar. Hör han inte protesterna i Skåne och Helsingfors? Så tjocka
              är faktiskt inte väggarna på Socialdepartementet. Har han stoppat
              bomull i öronen? Vill han inte se problemet och krisen både i
              sjukvården i Skåne och i Helsingfors? Socialministern har ett
              övergripande ansvar för att sjukvården i hela Sverige fungerar.
              Det kan han inte smita undan. Det är det formella. Men han har
              också ett politiskt ansvar. Han är partiledare för ett parti som
              lovade stora satsningar på sjukvården, och så ser det ut så här.
              Så smit inte undan nu, Göran Hägglund! Du har ett ansvar, och
              det är dags för dig att ta det.
            </seg>
          </u>
          <note type="speaker" xml:id="i-1b511e2e0c4f0615-0">
            Anf. 70 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-2">
            <seg xml:id="i-2cddbb733d45e2ac-0">
              Fru talman! Morgan Johansson ifrågasätter i sin interpellation
              kvaliteten på den skånska sjukvården. Socialministern ger i sitt
              svar en bra redogörelse för statens roll i förhållande till sjukvården
              i landsting och regioner.
            </seg>
            <seg xml:id="i-c22fe547c7b0eef4-0">
              Mitt bidrag till debatten blir att hävda att skånsk sjukvård
              är bättre än vad som beskrivs i interpellationen. Jag gör detta
              utifrån egna och andras erfarenheter. Skånsk sjukvård har så gott
              anseende att människor till exempel från Blekinge och Småland
              gärna söker sig över gränsen för att få vård. Kvalitet, säkerhet
              och service är ledord i den skånska sjukvården. Jag menar att
              alla som arbetar med sjukvård i Skåne strävar mot samma mål att
              tillförsäkra människorna en god vård i rätt tid och till rimliga
              kostnader.
            </seg>
            <seg xml:id="i-62b8fb7b6153d1d3-0">
              Morgan Johansson hänvisar till ett julbrev från chefen på akutdivisionen
              vid universitetssjukhuset i Malmö. Det som har väckt debatt är
              en formulering som rör tillfälligt sänkta ambitioner. Men om man
              läser hela brevet ser man att det enligt den styrande femklövern
              i Region Skåne finns ett klart budskap, nämligen: Vi har en stor
              utmaning framför oss och det finns inga genvägar. Det är vi själva
              som har kompetensen och förmågan att utveckla vår verksamhet.
              Vi besitter engagemanget och kunskapen. Jag är övertygad om att
              vi kan lyckas.
            </seg>
            <seg xml:id="i-c8bc8dcaeaf1c3e6-0">
              Så kan man enligt Region Skånes ledning tolka brevet. Det är
              ett brev som kommer från en chef som vill utveckla verksamheten
              i positiv riktning, som litar på sina medarbetare och som tror
              att det här ska gå vägen.
            </seg>
            <seg xml:id="i-8169a05a6d76633d-0">
              År 2008 kommer att bli ett mycket intensivt år för den skånska
              sjukvården. Det gäller att komma fram till en efterlängtad ekonomisk
              balans. Det handlar om att prioritera. Mötet mellan vårdgivare
              och patient är alltid det viktigaste. För att detta ska kunna
              ske på bästa sätt krävs effektivisering av vården. Man måste se
              över rutiner och administration. Operationssalar och vårdavdelningar
              måste utnyttjas till fullo.
            </seg>
            <seg xml:id="i-079660b7db66645d-0">
              I detta arbete har Region Skåne statens stöd på olika sätt. Jag
              tycker att det verkligen framgår av socialministerns svar.
            </seg>
            <seg xml:id="i-27580a99bcf11669-0">
              Låt oss se möjligheterna och framtidsvägarna, som ska leda till
              en ännu bättre sjukvård i Skåne, i stället för att stanna vid
              svårigheterna.
            </seg>
          </u>
          <note type="speaker" xml:id="i-8f667be444001149-0">
            Anf. 71 HANS WALLMARK (m):
          </note>
          <u who="hans_wallmark_d27c95" xml:id="i-2a6557c851a43621-1">
            <seg xml:id="i-6f8778002dbaa2d4-0">
              Fru talman! När jag hörde Morgan Johanssons inledning och läste
              hans fråga tänkte jag att det finns all anledning för oss i kammaren
              att gratulera honom till att han har hittat en ny sida i skolatlasen.
              Socialdemokraterna och dess partiledare Mona Sahlin brukar mest
              koncentrera sig på Helsingfors och Helsingforss läns landsting
              när de ska diskutera hälso- och sjukvård. Tyvärr halkade Morgan
              Johansson mot slutet av sitt första inlägg ändå in på Helsingfors,
              som han har gjort flera gånger.
            </seg>
            <seg xml:id="i-ceb4769e61f07560-0">
              Fru talman! Det är glädjande att vi diskuterar Skåne. Det finns
              all anledning att ha fokus på Skåne. Morgan Johansson tar själv
              upp detta med neddragningar och budgetförsämringar. Som tidigare
              aktiv i Region Skåne under den tid då Socialdemokraterna styrde
              kan jag avslöja att detta dessvärre inte är något nytt. Det är
              något som återkommer i Skåne, och det kan man naturligtvis ha
              funderingar om.
            </seg>
            <seg xml:id="i-40c564cddc13e21d-0">
              Morgan Johansson hänvisar till och bygger hela sin frågeställning
              till socialministern på det julbrev som tidigare åberopats. Hon
              som skrev julbrevet har sedan, bland annat i Dagens samhälle,
              beklagat att i den tidningsdebatt som utbrutit har alla nyanseringar
              inte kommit fram. Hon säger att den typen av nyanseringar har
              det inte varit lätt att nå fram med. Det finns all anledning för
              Morgan Johansson och en del andra att begrunda det hon säger.
            </seg>
            <seg xml:id="i-d63bf26c37136be2-0">
              Tar man bort den centrala meningen, som tidigare påpekats, om
              vissa förändringar och försämringar skrev hon i julbrevet: Jo,
              vi har världens bästa sjukvård i Sverige. Vi har varit experter
              på att införa nytt för våra patienter. Men vi är inte speciellt
              tillgängliga och rutiner kan vara mer effektiva. Trots allt får
              vi inom Divisionen mer än 1000 miljoner kronor per år för att
              bedriva vår verksamhet. Under de närmaste 2 åren måste vi göra
              om vår verksamhet så att det ryms inom de ekonomiska ramarna.
              När vi sedan nått målen, kan vi återigen göra det bästa: utveckla
              och införa nytt, ge våra patienter den bästa sjukvården. Ni besitter
              den kreativitet, energi och engagemang som behövs för att lyckas.
            </seg>
            <seg xml:id="i-e1322544bc8bb6cc-0">
              Det är intressant att man när man hänvisar till brevet väljer
              att fokusera så mycket på en mening och glömmer bort den helhet
              som meningen återfinns i där en ledare tror på sin personal och
              på det uppdrag hon har.
            </seg>
            <seg xml:id="i-4bcda29291669de1-0">
              Fru talman! Morgan Johansson visade upp lite olika tidningar.
              Det finns all anledning att ta upp de tidningarna och också ta
              dem på allvar. Men jag kan visa upp en annan tidning, nämligen
              Nordvästra Skånes Tidningar Helsingborgs Dagblad. Fredrik Reinfeldt
              besökte Ängelholms sjukhus för en dryg vecka sedan och tidningen
              skrev: När Fredrik Reinfeldt gästade Ängelholms sjukhus möttes
              han av personal som uttryckte glädje och stolthet över sitt jobb.
              Men också frustration inför oklara besked om framtiden. Vidare:
              Det blev historier om glädje över närheten till patienterna, om
              det lilla sjukhuset med god stämning och nöjda patienter. Men
              också frustration inför framtiden. Vi har varit vanligt sjukhus,
              parsjukhus, vi har varit bolag i region Skånes regi, och nu är
              vi väl ett halvparsjukhus. Det är som att köra formel 1 på en
              landsväg. Man hänger inte med i svängarna. Många skulle nog uppskatta
              om vi kunde få lite stabilitet och klara besked, säger Peter Kanne,
              sjukgymnast.
            </seg>
            <seg xml:id="i-62dffc3fd9cce13c-0">
              Det som är stabilitet i Socialdemokraternas region- och landstingspolitik
              har oftast varit att man ska behålla de offentliga lösningarna
              som de är. Det är viktigt att man också vågar pröva nytt, att
              man försöker undvika centralism, att man hittar fler alternativ
              och att man likt den sjukhuschef som skrev julbrevet ser det goda
              i svensk sjukvård men samtidigt säger att man kan gå vidare när
              man har klarat målen.
            </seg>
            <seg xml:id="i-1564defd3c25a791-0">
              Socialdemokraternas problem är att de oftast blundar för allt
              det andra, för alternativen, för de andra möjligheterna och för
              det som finns bortom det offentliga.
            </seg>
          </u>
          <note type="speaker" xml:id="i-5388d18a812fc7ae-0">
            Anf. 72 HILLEVI LARSSON (s):
          </note>
          <u who="hillevi_larsson_896639" xml:id="i-146a5e0586d371a5-0">
            <seg xml:id="i-d179b91ddd903fe8-0">
              Fru talman! Detta är en mycket viktig fråga. Sjukvården är nog
              en av de delar av välfärden som ligger medborgarna varmast om
              hjärtat. Ytterst handlar det om liv eller död i de allra mest
              akuta lägena. Vi vill alla känna tryggheten att man får hjälp
              när man verkligen blir sjuk. Man betalar också skatt just för
              detta.
            </seg>
            <seg xml:id="i-d5f2b2c3fd14f10d-0">
              Det som håller på att hända är tyvärr mycket allvarligt. För
              en tid sedan hade jag kontakt med Fredrik som är ms-sjuk. Han
              kom med ett desperat rop på hjälp. Han hade fått veta att hans
              medicin var för dyr. Med de nedskärningar som har lagts på Region
              Skåne hade man inte råd med hans medicin, trots att det skulle
              leda till att hans arbetsförmåga skulle komma att nedsättas. Det
              fanns till och med risk för en för tidig död. Uppmärksamheten
              ledde till att han, och därmed också det hundratal ms-patienter
              som var berörda, trots allt fick medicinen. Då kom nästa smäll.
              Man hade inte längre råd att ha tillräckligt mycket personal på
              den avdelning som skulle ge honom och de andra ms-patienterna
              medicinen. Det blev en moment 22-situation. Medicinen kunde han
              få men inte behandlingen som är väldigt resurskrävande.
            </seg>
            <seg xml:id="i-8048e3058bd5e558-0">
              Detta visar hur omöjliga val man ställs inför i vården när man
              åläggs sådana här gigantiska sparbeting. Jag tycker att det finns
              ett nationellt ansvar. Man har rätt till vård oavsett var i landet
              man råkar bo. Tyvärr är vi på väg in i en situation i Skåne där
              denna rättighet urholkas. Det gäller inte minst det senaste larmet
              från MAS om att man inte kan hålla den högsta vårdkvaliteten för
              att pengarna inte räcker till. Det riskerar att drabba många äldre
              människor som redan i dag är i en utsatt situation inom vården.
            </seg>
            <seg xml:id="i-1613679d31330808-0">
              Före valet var Malmö tapetserat med valaffischer där det stod
              att folk ville ha vård och inte en kölapp. Det var Moderaterna
              som stod bakom det, och det kan man hålla med om. Det är en av
              de absolut viktigaste utmaningarna i vården, nämligen att minska
              och helst utradera köerna. Sedan dess har utvecklingen gått åt
              motsatt håll. Det är också allvarligt att regionledningen viftar
              bort problemen. Det uttrycktes till och med att anledningen till
              de personalnedskärningar som väntar inom vården det rör sig om
              tusentals personer de närmaste åren är arbetsbrist. Det finns
              helt enkelt inte arbetsuppgifter i vården till alla anställda.
            </seg>
            <seg xml:id="i-55a044b01b4c37e3-0">
              Frågar man patienterna ger de en helt annan bild. Det är otroligt
              långa köer när det gäller planerade operationer och andra ingrepp
              men även på akutintaget. Det gäller både vårdcentralerna, där
              köerna ringlar sig och det nästan är omöjligt att få komma till,
              och akuten.
            </seg>
            <seg xml:id="i-6f3f094475339f38-0">
              En situation som är ny är att man inte längre kan ta in alla
              akuta fall på Malmö allmänna sjukhus utan en del hänvisas till
              andra sjukhus i andra delar av Skåne. Eftersom det kan handla
              om tid är det mycket allvarligt. Det gäller även ambulansutryckningar
              där det kan dröja innan man får hjälp. Där handlar det verkligen
              om liv eller död när det rör sig om till exempel hjärtinfarkter.
            </seg>
            <seg xml:id="i-458d9f712700d6d3-0">
              Det är viktigt att ministern tar till sig detta. Det är inte
              längre likvärdig vård oavsett var i landet man bor, och det är
              ett nationellt ansvar.
            </seg>
          </u>
          <note type="speaker" xml:id="i-a1fdb464f5f4eecd-0">
            Anf. 73 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-1">
            <seg xml:id="i-17b0c16b0c3ee1a3-0">
              Fru talman! Vi kan enas om att detta är ett betydelsefullt område
              för den som blir sjuk och för vederbörandes omgivning men också
              för oss alla. Vi behöver känna tryggheten att det finns en vård
              som fungerar och att den finns till hands när något inträffar,
              för det händer alla förr eller senare.
            </seg>
            <seg xml:id="i-2277746d5f5060bb-0">
              Det är också viktigt att se att svensk hälso- och sjukvård generellt
              sett håller en mycket hög kvalitet. Vi har mycket att vara stolta
              över på detta område. Men det finns en del bekymmer som vi naturligtvis
              inte ska sticka under stol med utan som vi ska koncentrera oss
              på att försöka åtgärda efter bästa förmåga.
            </seg>
            <seg xml:id="i-35d872de94266d01-0">
              Ett av de problemen handlar om tillgängligheten, alltså att människor
              får vänta alltför länge på att få den vård och omsorg de behöver.
            </seg>
            <seg xml:id="i-11cb93665c272f30-0">
              De allra flesta människor, det visar undersökning efter undersökning,
              är väldigt nöjda med kvaliteten när de väl kommer till, men för
              många människor är väntan alltför lång. Arbetet med det pågår.
              Vi kan också glädja oss över en del goda siffror, till exempel
              när det gäller utvecklingen av väntetiden för behandling i Skåne.
              Socialstyrelsen presenterade nyligen en undersökning som visade
              utvecklingen när det gäller vårdgarantin och när det till exempel
              gäller hur många i procent som tvingas vänta på behandling längre
              än 90 dagar. Jag ska understryka att vad vårdgarantin innebär
              är att ingen ska behöva vänta längre än 90 dagar på behandling.
              Resultatet i Skåne under år 2006 var att 41 procent fick vänta
              längre än 90 dagar. År 2007 är det 33 procent. Det är alltså fortfarande
              för många, men det går i rätt riktning. Fler människor kommer
              i behandling inom den tid som vårdgarantin föreskriver.
            </seg>
            <seg xml:id="i-0941a5372e3575d2-0">
              Jag ställs nu inför frågor av karaktären socialministern tycks
              inte ha förstått, socialministern tar inte sitt ansvar och så
              vidare. Men vi måste vara klara över den ansvarsuppdelning som
              vi har i Sverige. Det är ju så att om Morgan Johansson vill diskutera
              landstingspolitik som rör Skåne bör han kandidera till Region
              Skåne. Det är där debatten ska föras. Det är där han kan ställa
              de ansvariga till svars. Är det så att Socialdemokraterna nu har
              svängt utan att vi andra har kunnat se något när det gäller ansvarsuppdelningen,
              det som är grundlagsreglerat, det kommunala självstyret, och att
              man vill ha en annan ordning, så säg det då så att vi vet vilka
              kort vi spelar med. Än så länge är det dock så i Sverige att vi
              har en uppdelning som gör att landstingspolitikerna, i Skånes
              fall regionpolitikerna, är ansvariga för att förvalta det förtroende
              som de har fått av medborgarna. Staten har ett ansvar ja. Staten
              skjuter till pengar till landstingen. Staten svarar för lagstiftning.
              Vi svarar för tillsyn. Vi svarar för att försöka hitta på nya
              modeller för ersättningssystem, för öppna jämförelser tillsammans
              med Sveriges Kommuner och Landsting, för att kartlägga resultaten
              av medicinska indikationer och för andra former av uppföljning.
              Men det gäller att vi klarar ut vem som ansvarar för vad. Då tillhör
              landstingspolitiken i Skåne inte socialministerns eller riksdagens
              bord.
            </seg>
            <seg xml:id="i-d385094550654548-0">
              Likafullt är det självklart så att jag är beredd att diskutera
              de principiella frågorna omkring det här. Vi ska komma ihåg att
              i många landsting skedde det ett skifte för att människor inte
              var nöjda med det fögderi som Socialdemokraterna bestått dem med.
              När det gäller väntetider är det generellt så att socialdemokratiskt
              styrda landsting ligger sämre till än alliansstyrda landsting.
            </seg>
          </u>
          <note type="speaker" xml:id="i-63053ac7980df6bf-0">
            Anf. 74 MORGAN JOHANSSON (s):
          </note>
          <u who="morgan_johansson_c92f40" xml:id="i-b02c01aa5ca61ee5-1">
            <seg xml:id="i-775e93c0195e85e1-0">
              Fru talman! Det är riktigt, socialministern, att jag utkräver
              ett ansvar. Det är ett formellt ansvar som socialministern inte
              kan undandra sig. När han får signaler om att ambitionsnivåerna
              kommer att sänkas på ett sådant sätt som nu är på gång i Region
              Skåne bör han faktiskt ta det till sig, tycker jag, och också
              vara beredd att agera. Det är det formella, för han har ett övergripande
              ansvar för att sjukvården fungerar i Sverige. Men sedan har han
              också ett politiskt ansvar. Han är partiledare för Kristdemokraterna.
              Det är hans partikamrater som sitter och håller i yxan. Han gick
              före valet ut med buller och bång och sade: Rösta på oss så kommer
              vi att satsa på sjukvården i hela landet. Då kommer vi att beta
              av de här köerna. Vad har hänt i Region Skåne? Jo, köerna har
              ökat. Det är en ökning med 40 procent på bara ett år när det gäller
              kösituationen. Och vad händer nu, när ni drar ned resurser? Ett
              par hundra miljoner kronor drogs in förra året. Ytterligare pengar
              kommer att dras in. Underskottet totalt sett i skånsk sjukvård
              har dagsnoteringen 860 miljoner kronor som ska in. Det är på väg
              upp mot 1 miljard kronor som i så fall ska dras in. Vi har bara
              sett början på neddragningarna än så länge. Så socialministern
              har både ett formellt ansvar och ett politiskt ansvar som är mycket
              tungt.
            </seg>
            <seg xml:id="i-d13c8df3fcdc858b-0">
              Säg som det är, Göran Hägglund! Ni har prioriterat annat. Hemma
              i Lund finns det ett bostadsområde som heter Professorsstaden.
              Det är där de stora villorna ligger, mitt inne i staden. De fick
              förra året en skattesänkning, det gäller fastighetsskatten, på
              20 000 kronor per hushåll och år. I samma område ligger universitetssjukhuset.
              De fick i stället en smäll på ett par hundra miljoner som drogs
              in. Säg som det är. Ni har prioriterat den skattesänkningen, fastighetsskatten,
              i stället för att satsa på sjukvård. Så enkelt är det ju. Ni har
              prioriterat annat.
            </seg>
            <seg xml:id="i-ee6a44cf82478cec-0">
              Det är det som är socialministerns problem. Han kanske tänker
              sig ett slags politisk strategi som går ut på att: Nu ska vi skära
              ned i tre år. Sedan ska vi satsa det fjärde året, och så tror
              vi att vi ska vinna valet på det. Det där är väldigt riskfyllt.
              En sak som kan inträffa är naturligtvis att folk inte går på det,
              att folk kommer ihåg de stora nedskärningar i sjukvården som ni
              nu driver igenom och att det förtroendetapp som ni redan har råkat
              ut för inte på något sätt kommer att kunna lappas ihop det sista
              året. Dessutom är det riskfyllt på ett annat sätt. 2009 och 2010
              kan pengarna i statskassan mycket väl vara slut. Då har ni ju
              blivit grundlurade av Moderaterna. Då har i praktiken alla pengar
              under den här mandatperioden gått till skattesänkningar till dem
              som har det bäst ställt och det blev nästan ingenting till välfärden.
              Vad ska Göran Hägglund göra då i valet? Då är det väl bara att
              sopa upp resterna av hans krossade parti.
            </seg>
            <seg xml:id="i-3d50abca4afc36f9-0">
              När jag lyssnar till Lars-Ivar Ericson och Hans Wallmark vill
              de inte ens erkänna problemet. Det ser ut som i den här tidningsrubriken:
              Vårdkrisen värre än någonsin, två krismöten om dagen vid akutsjukvården
              i Lund. Det är likadant med situationen i Malmö, som Hillevi berättade
              om. Ni vill inte ens erkänna att problemet finns. Vi har inga
              problem, säger ni efter allt detta! Nya rekord sätts i att sticka
              huvudet i sanden. Och så pratar Hans Wallmark om att jo, det är
              nog ganska bra ändå i Ängelholm. Och så glömmer han att visa upp
              tidningen. Visa upp tidningen som du läste högt ur! Då kan du
              se att rubriken där lyder: Neddragningar på nattakuten. Så står
              det i rubriken. Detta sker bland annat till följd av de besparingar
              som ni nu genomför.
            </seg>
            <seg xml:id="i-bdb297a70f314e50-0">
              Sedan, Hans Wallmark att prata om stabilitet i den skånska sjukvården
              när hundratals miljoner kronor nu dras in! Det är de största neddragningarna
              någonsin i skånsk sjukvård. Kanske ska uppemot 1 miljard ytterligare
              dras ned. Det är faktiskt ett hån.
            </seg>
          </u>
          <note type="speaker" xml:id="i-be00cb722fd28330-0">
            Anf. 75 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-3">
            <seg xml:id="i-d52643a94e9d8970-0">
              Fru talman! Jag vill bestämt hävda att den skånska sjukvården
              sköts bäst av Region Skånes förtroendevalda och de anställda inom
              vården. Det finns absolut inga skäl för att staten ska gå in och
              detaljstyra. Sedan tycker jag också att det är viktigt att blicka
              framåt. Skånsk sjukvård handlar inte bara om situationen just
              nu. Våra barn och barnbarn ska ha tillgång till en bra sjukvård.
              Vi kan inte göra av med för stora summor nu. År 2000 fick skånsk
              sjukvård 13 miljarder kronor i regionbidrag. År 2007 är vi uppe
              i 22 miljarder. Fortsätter vi i den takten är vi år 2014 uppe
              i 45 miljarder. Det är helt orimliga siffror.
            </seg>
            <seg xml:id="i-2a9c775216f3b779-0">
              Det är inte bara pengar som behövs utan i flera situationer också
              ett effektivare arbetssätt. Det är det som det handlar om nu i
              Skåne. Vi har tack och lov ett regionstyre som nu vill skapa en
              långsiktigt hållbar ekonomi. Man kan väl också passa på att nämna
              att det finns en pensionsskuld på 18 miljarder. Den är till stor
              del ett arv från de perioder då interpellantens partikolleger
              har varit med och styrt i Region Skåne.
            </seg>
          </u>
          <note type="speaker" xml:id="i-8b3449d1eda1790c-0">
            Anf. 76 HANS WALLMARK (m):
          </note>
          <u who="hans_wallmark_d27c95" xml:id="i-2a6557c851a43621-2">
            <seg xml:id="i-1004732b184054dd-0">
              Fru talman! När jag berömde Morgan Johansson för att han och
              Socialdemokraterna för en gångs skull hade lyckats vända blad
              i skolatlasen och lämna Helsingforss läns landsting och hitta
              till andra delar av Sverige måste jag ändå beklaga att han inte
              vänt sida i grundkursen i retorik för socialdemokrater. Där är
              argumenten precis som de har låtit hela tiden.
            </seg>
            <seg xml:id="i-19f544623dc4d1be-0">
              Göran Hägglund har rätt i att i själva interpellationsdebatten
              är mycket av ansvaret regionalt. Man får ändå ta den av en i Skåne
              varande kastade handsken.
            </seg>
            <seg xml:id="i-83e39f4ce2a3fde8-0">
              Jag tycker att det är intressant att Morgan Johansson hänvisar
              till underskottet. Underskottet har ju inte uppstått i år. Om
              det är något som vi som har varit i Skåne vet så är det att man
              har genomlidit år efter år av budgetavvikelser och dålig ekonomi.
            </seg>
            <seg xml:id="i-905c80adc3718fa6-0">
              När nu Morgan Johansson står här i talarstolen hade det varit
              intressant att få höra en positiv agenda, om det är möjligt. Vad
              är alternativet? Jag håller helt med Morgan Johansson om att inte
              allt är bra i Skåne. Det finns all anledning att lyfta fram fler
              exempel på att det finns en oro hos medborgarna för sjuk- och
              hälsovården. Skillnaden mellan Morgan Johansson och mig är att
              jag har känt av detta i flera år. Det verkar vara en nypåkommen
              insikt som har drabbat Morgan Johansson sedan han och hans parti
              hamnade i opposition här i riksdagen och i Region Skåne.
            </seg>
            <seg xml:id="i-9150bcb3a290f748-0">
              Jag tror att det är viktigt att se den möjlighet som finns i
              olika former av alternativ. Ängelholm och Helsingborg är två goda
              exempel. Ängelholm hade, under den förra borgerliga perioden,
              möjlighet att vara ett sjukvårdsbolag inom Region Skåne med väldigt
              goda resultat. Problemet var att Socialdemokraterna, när de kom
              till makten, valde att av uteslutande ideologiska skäl lägga ned
              det.
            </seg>
            <seg xml:id="i-a71ed18cef861360-0">
              Det var precis den typen av känslor som Fredrik Reinfeldt mötte
              när han var i Ängelholm och Skåne. Det är precis den typen av
              känslor som jag möter när jag som riksdagsledamot företräder Skåne
              i Sveriges riksdag.
            </seg>
          </u>
          <note type="speaker" xml:id="i-61bb6d8dbd807ad3-0">
            Anf. 77 HILLEVI LARSSON (s):
          </note>
          <u who="hillevi_larsson_896639" xml:id="i-146a5e0586d371a5-1">
            <seg xml:id="i-55b643ee686e2362-0">
              Fru talman! Jag tror att det viktigaste i den situation som har
              uppstått är att fråga sig: Vad ska vi göra? Lösningen tror jag
              inte är att säga upp personal. Redan nu är det katastrof. Köerna
              växer, och man kan inte garantera säkerheten för patienterna.
              Personal har inte sagts upp ännu, men redan nu är det en mycket
              svår situation. När man de närmaste åren kommer att säga upp flera
              hundra personer på Mas och tusentals personer i Skåne kommer vårdkvaliteten
              naturligtvis att sjunka ytterligare.
            </seg>
            <seg xml:id="i-ca79419c0f969f88-0">
              De som jobbar inom vården gör över lag ett fantastiskt arbete.
              Arbetsmiljöverket har varit och inspekterat vården och kommit
              fram till att det stora problemet inte är att de inte sköter sitt
              jobb utan att de är så belastade att de riskerar att bränna ut
              sig och därav bli sjukskrivna. Därmed riskeras också vårdkvaliteten
              för patienterna.
            </seg>
            <seg xml:id="i-0026f23321065a03-0">
              Att i det läget säga upp personal när det i stället behövs nyanställningar
              är ett felaktigt vägval. Det är svårt att förstå talet om arbetsbrist
              när köerna är så långa och när läkarna är så stressade att de
              tvingas välja mellan olika patienter och välja bort mediciner
              och behandlingar av kostnadsskäl. Att tvingas göra de valen ska
              man inte behöva utsättas för som personal inom vården. Det blir
              de som får hålla i yxan som politikerna har gett dem.
            </seg>
            <seg xml:id="i-fe22b785b350a7b5-0">
              Den enda lösningen i nuläget är att satsa resurser på vården
              och nyanställa i stället för att säga upp personal.
            </seg>
            <seg xml:id="i-bf7e0f1825a4c9b2-0">
              Eftersom man ger pengar för att kunna upprätthålla vårdgaranti
              och tillgänglighet tycker jag att man kan kräva någonting tillbaka.
              Det har man hittills inte fått från Region Skåne. Det tycker jag
              att regeringen kan kräva.
            </seg>
          </u>
          <note type="speaker" xml:id="i-6f903bad8eec4d36-0">
            Anf. 78 FINN BENGTSSON (m):
          </note>
          <u who="unknown" xml:id="i-9c19c21ef192d5a2-28">
            <seg xml:id="i-b2ffd638e0e23f95-0">
              Fru talman! Det här blev ju en riktigt intressant debatt. Låt
              mig först konstatera att Morgan Johansson indignerat talar om
              en kris som plötsligt har uppstått i hälso- och sjukvården i Skåne.
              Hillevi Larsson späder på med att tala om att det nu verkligen
              håller på att hända något allvarligt. Morgan Johansson är oroad
              för att läkaretiken sätts ur spel.
            </seg>
            <seg xml:id="i-d6d7895fb479e655-0">
              Låt mig beskriva en annan historik, Morgan Johansson och Hillevi
              Larsson, och förlåta er er ungdoms tolkning av hur historien ser
              ut.
            </seg>
            <seg xml:id="i-6952e1638564e976-0">
              År 1982 avlade jag läkarexamen. Jag har jobbat i Skåne fram till
              1992 under socialdemokratiskt nationellt styre och sett vården
              få växande vårdköer. Jag har plågats i den läkaretik jag har stött
              på av att möta den socialdemokratiska politiken i praktiken. Det
              är en verklighet.
            </seg>
            <seg xml:id="i-9f447df4234f8332-0">
              Under ett kort mellanspel av en borgerlig regering lyckades man
              införa etableringsfrihet för personalen för att korta vårdköerna
              genom att man fick ett alternativ till den ineffektiva landstingsvård
              som bedrevs snart sagt överallt i landet. Under ytterligare tolv
              år med socialdemokratiskt styre har det ackumulerats ett problem
              som Morgan Johansson inte skäms för att lasta över på socialministern
              efter drygt ett års makt i ett departement som har åstadkommit
              en rad förslag till reformer som ska underlätta ökad tillgänglighet,
              vilket gör att den lätta till medelsvåra vården faktiskt kan omhändertas
              på en lägre och mycket effektivare nivå så att den avancerade
              sjukhusvården som man nu är så bekymrad för ska få möjlighet att
              utöva den kompetens och kvalitet den kan och inte belastas med
              onödig ineffektiv vård som kan skötas på andra nivåer.
            </seg>
            <seg xml:id="i-71e9226ba64c5ff7-0">
              Att visa upp tidningar där det står att vårdkrisen är värre än
              någonsin och beskylla socialministern och alliansregeringen och
              oss i majoriteten i riksdagen för detta är som att beskylla Gorbatjov
              för att Berlinmuren inte föll fort nog. Det var naturligtvis ett
              ackumulerat maktmissbruk under Gorbatjovs presidenttid i den gamla
              kommuniststaten Sovjetunionen som fick ett ackumulerat missnöje
              att brisera så att muren föll. Detta var ett missnöje som hade
              uppammats under den tid då man hade vanskött politiken. Det är
              precis det fenomen som vi i dag står inför, Morgan Johansson och
              Hillevi Larsson. Stå inte här och raljera med läkaretik och problem
              som jag vet att hela läkarkåren har brottats med under alltför
              lång tid av socialdemokratiskt styre där ineffektiviteten och
              vårdköerna har vuxit sig starka i landet.
            </seg>
            <seg xml:id="i-9d6c89092b8f9922-0">
              År 2007 konstaterar man internationellt att vi i Sverige har
              den allra sämsta tillgängligheten till vården. Är det något som
              har uppstått efter knappt ett år av alliansregeringsstyre? Nej,
              det är det inte. Det är en successiv nedgång i Europakvalificeringen
              av vår tillgänglighet till vården. Vi har nu den mycket smärtsamma
              sistapositionen. Vi har blivit bäst på att vara sämst. Jag vill
              absolut inskärpa, Morgan Johansson och Hillevi Larsson, att det
              är en konsekvens av en långsiktig process som har byggt på ett
              felaktigt jag vill påstå socialistiskt inslag i vården, där man
              inte betror vårdpersonalen kompetens att utöva vården efter eget
              huvud.
            </seg>
            <seg xml:id="i-c015b6000004ae06-0">
              Det är patetiskt att höra hur man plötsligt under galgen säger
              sig värna vårdpersonalens möjligheter att arbeta.
            </seg>
            <seg xml:id="i-44543517cdb776d2-0">
              Med de reformer som nu läggs fram med stor kraft från alliansregeringen
              från socialministerns departement har vi möjlighet att se en ljusning
              i framtiden. Låt oss pröva dessa nya alternativ och låt oss samtidigt
              inte glömma orsaken till den kris som nu visas upp i tidning efter
              tidning. Den kommer från ett maktinnehav av socialdemokrater som
              inte har kunnat leverera en sjukvård lik den i resten av Europa.
            </seg>
          </u>
          <note type="speaker" xml:id="i-e0b66c671fefb0cd-0">
            Anf. 79 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-2">
            <seg xml:id="i-ea62d6b659a93fa4-0">
              Fru talman! Morgan Johansson tycker att jag ska läsa tidningar
              och utifrån lokaltidningarnas rubriker utöva tillsyn av svensk
              hälso- och sjukvård. Det tror jag vore ett oerhört tufft sätt
              att bedriva politik.
            </seg>
            <seg xml:id="i-5aa058aa5b3ab878-0">
              Vi har myndigheter som utövar tillsyn. Vi har myndigheter som
              har ansvar för att slå larm om något håller på att gå fel. Vi
              måste förlita oss på att det fungerar.
            </seg>
            <seg xml:id="i-84dc265222e3b260-0">
              Vi ska alltid följa utvecklingen så att det fungerar väl. Vi
              ska gripa in när det krävs. Jag har redogjort för vad som är den
              nationella nivåns ansvar och klargjort vad som är den regionala
              nivåns ansvar när det gäller sjukvården.
            </seg>
            <seg xml:id="i-f1438c168393324c-0">
              Morgan Johansson för ett resonemang om att regeringen kanske
              skulle ha strategin att skära ned under tre år och satsa nya pengar
              under ett fjärde år. Ibland säger man att genom sig själv känner
              man andra. Jag kan försäkra dem som lyssnar på den här debatten
              att regeringen inte har någon annan ambition än att varje dag
              göra sitt yttersta för att förbättra svensk hälso- och sjukvård.
            </seg>
            <seg xml:id="i-4ab3d977789f7d23-0">
              De insatser som har gjorts på andra politikområden när det gäller
              att få människor tillbaka i arbete betyder oerhört mycket, i vissa
              avseenden väldigt mycket mer än vad vi som nationella politiker
              eller landstingspolitiker i övrigt kan göra för att förändra hälso-
              och sjukvården.
            </seg>
            <seg xml:id="i-517cacdec3a5e4b3-0">
              När nya människor kommer in i arbete ökar nämligen skatteintäkterna,
              och med nya skatteintäkter får vi möjligheter att möta de behov
              som finns.
            </seg>
            <seg xml:id="i-fd83f9373324400f-0">
              Där är sanningen att den regering som Morgan Johansson ingick
              i inte tillhörde de mest framgångsrika när det gällde att erbjuda
              sysselsättning för människor. Tvärtom fördes allt fler människor
              löpande ut ur arbetskraften för att i stället bli beroende av
              andra människors försörjning, och det är inte lyckosamt. Det har
              vi lyckats vända nu, och det gör att vi kan se framför oss att
              resurserna kommer att öka till Region Skåne men också till hälso-
              och sjukvården runt om i vårt land. Fler i jobb ger större resurser
              till välfärdens område.
            </seg>
            <seg xml:id="i-be24429a3addf225-0">
              Som det har påpekats här av flera debattörer går det inte att
              bryta ut en viss tid och sedan efter en kort tid ställa de personer
              till ansvar som för tillfället har makten.
            </seg>
            <seg xml:id="i-e29466022c982f21-0">
              Under de fyra föregående åren, alltså under den föregående mandatperioden,
              hade Region Skåne underskott varje enskilt år. Hade det nu varit
              Socialdemokraterna som hade tillträtt hade man sagt att det inte
              går med en sådan utveckling utan att detta måste vändas. Man måste
              ta krafttag för att se till att man får en ekonomi i balans. Är
              det någon annan som försöker ändra situationen, då låter det på
              ett annat sätt från Socialdemokraternas håll.
            </seg>
            <seg xml:id="i-dd2a56c087367357-0">
              Region Skåne måste självfallet se till att man har en ekonomi
              i balans. Det handlar förstås om att få skatteintäkter som gör
              att man kan betala vården som man ska. Men det handlar också om
              att organisera vården på ett sådant sätt att människor kan känna
              förtroende för den.
            </seg>
            <seg xml:id="i-b95d65505fe2b13b-0">
              Morgan Johansson tar i sin interpellation upp frågan om kritiken
              mot akuten, Umas, för att man inte uppfyller kraven i hälso- och
              sjukvårdslagen. Och Arbetsmiljöverket har varnat för att personalen
              slits ut. Var det ett arbetsmiljöproblem som uppstod över en natt
              när man fick en ny ledning i Region Skåne? Sannolikt var den tidigare
              politiska majoriteten ansvarig för det. Nu byggs akuten om, och
              nu ordnas det så att man får en arbetsmiljö som fungerar. Det
              tror jag att personalen är väldigt belåten med, och framför allt
              alla de patienter som är beroende av en väl fungerande hälso-
              och sjukvård i Skåne.
            </seg>
          </u>
          <note type="speaker" xml:id="i-88c2d8a1ab04f4be-0">
            Anf. 80 MORGAN JOHANSSON (s):
          </note>
          <u who="morgan_johansson_c92f40" xml:id="i-b02c01aa5ca61ee5-2">
            <seg xml:id="i-e0caa39b1b439ded-0">
              Fru talman! Jag ska först säga några ord till Hans Wallmark,
              Lars-Ivar Ericson och Finn Bengtsson. Jag noterar att Hans Wallmark
              inte tog med sig tidningen upp i talarstolen. Han stoppade snabbt
              undan den, och han ville inte visa rubriken. Det är naturligtvis
              en konst att läsa selektivt och att bara läsa en del men inte
              själva huvudbudskapet.
            </seg>
            <seg xml:id="i-61eefdd8f24d8ab6-0">
              Det blir lite knepigt. Ni måste samla ihop era anföranden lite
              grann. Här står Lars-Ivar Ericson och Hans Wallmark och gör sig
              till tolk för en syn om att det inte är några problem i skånsk
              sjukvård. Det är frid och fröjd så att säga. Det är jättebra.
              Sedan står Finn Bengtsson och säger att det är kris och katastrof
              och att vi är bäst på att vara sämst. Vilken bild är det egentligen
              som ni ska ha i alliansen?
            </seg>
            <seg xml:id="i-b840fb3e6a747ef5-0">
              När det gäller Göran Hägglund och hans svar på denna interpellation
              utkräver jag ett politiskt ansvar och ett formellt ansvar. Ni
              står före valet och säger en sak, och därefter gör ni precis tvärtom.
              Det är det som människor ser just nu. Det är därför som ni har
              ett så stort problem med ert förtroende.
            </seg>
            <seg xml:id="i-1feac9d382d78bc1-0">
              Underskottet i Region Skåne, som det talas om, är ett underskott
              i sjukvården, men totalt sett har man gått med överskott i Region
              Skåne därför att man har växande skatteintäkter och en del minskade
              kostnader i en del andra fall.
            </seg>
            <seg xml:id="i-7f92da92f64319e5-0">
              Men det som nu görs de sparbeting som nu läggs ut gör man för
              att bygga upp ett överskott i Region Skåne.
            </seg>
            <seg xml:id="i-9f2f682ae57dc9b1-0">
              Vi säger: Varför satsar man inte dessa pengar på sjukvården i
              stället för att dra ned på det sätt som man nu gör?
            </seg>
            <seg xml:id="i-e1be848999155be6-0">
              Vad skulle socialministern behöva göra? Jag tycker att han först
              skulle tala med sina partikamrater i Skåne. Man kan inte hålla
              på så här. Ni måste förstå att ert förtroende kommer att vara
              fulltständigt uttömt i sjukvårdsfrågor om detta får fortsätta.
              Sedan måste socialministern fundera över att kanske ta fram statliga
              pengar totalt sett till landstingssektorn. Det gjorde vi i regeringsställning
              ett antal gånger. Vi gjorde särskilda satsningar, inte bara på
              ett par hundra miljoner, som är en promille i den stora sjukvårdsbudgeten,
              utan på miljardbelopp.
            </seg>
          </u>
          <note type="speaker" xml:id="i-23c981c15aca2f1b-0">
            Anf. 81 FINN BENGTSSON (m):
          </note>
          <u who="unknown" xml:id="i-9c19c21ef192d5a2-29">
            <seg xml:id="i-e19cd798207f0640-0">
              Fru talman! Man kan inte göra som Morgan Johansson gör. Man kan
              inte utkräva ansvar innan någonting har hänt. Däremot kan man
              utkräva ansvar för lång tid som har förflutit. Detta är det systemfel
              som Morgan Johansson nu lyfter fram i politiken. Vi har rätt att
              faktiskt granska den ackumulerade problematiken som nu briserar
              på grund av de misstag som har begåtts under väldigt lång tid.
            </seg>
            <seg xml:id="i-21668be2c6c388cf-0">
              Jag hänvisade i mitt förra anförande till att jag under tio års
              tid efter det att jag fick min läkarlegitimation var smärtsamt
              medveten om att min läkaretik inte kunde upplevas som tillfredsställande
              på grund av den socialdemokratiskt förda nationella politiken.
            </seg>
            <seg xml:id="i-8f943318e7c04353-0">
              Sedan flyttade jag från Skåne till Östergötland. Låt oss då betänka
              att de socialdemokratiska oppositionsråden nu väldigt tydligt
              har sagt att det enda som de gjorde fel och som gjorde att de
              förlorade makten över sjukvården i landstinget i Östergötland
              var att de inte sparade ännu mer. Då ska vi komma ihåg att Östergötland
              ledde ligan i att ransonera sjukvården för östgötarna, någonting
              som jag även i landstingssammanhang verkligen har sagt var att
              avvika från hälso- och sjukvårdslagens intentioner om en lika
              och rättvis vård för alla medborgare.
            </seg>
            <seg xml:id="i-93e45ae0ae9d2e74-0">
              Runt om i landet har vi en rad av Morgan Johanssons och Hillevi
              Larssons partikamrater som gör just det som Morgan Johansson nu
              står och ondgör sig över i den här interpellationsdebatten. Ni
              lägger ett ansvar på socialministern som faktiskt, vilket jag
              också sade i mitt förra inlägg, har iscensatt en rad utredningar
              likväl som reformförslag som har syftet att lösa det problem som
              socialdemokratin under inte bara tolv år utan under i praktiken
              hela min verksamma tid som läkare har försatt Sverige i. Detta
              har lett till att vi har den sämsta tillgängligheten till vården
              över huvud taget i Europa.
            </seg>
            <seg xml:id="i-0dae6a5de3bd64d2-0">
              Men för att också visa att vi hänger ihop i borgerligheten kan
              jag säga att vi har en högkvalitativ vård. Det är precis det som
              Hans Wallmark och Lars-Ivar Ericson har lyft fram. Det handlar
              i detta läge om att faktiskt se det goda men samtidigt hitta lösningar
              för det onda, och det onda är den dåliga tillgängligheten.
            </seg>
            <seg xml:id="i-8aa11f2797a07184-0">
              Tack till ett socialdemokratiskt regeringsinnehav.
            </seg>
          </u>
          <note type="speaker" xml:id="i-cfaf5f35910db5b6-0">
            Anf. 82 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-3">
            <seg xml:id="i-02f0f3bc31cc5355-0">
              Fru talman! Morgan Johansson hänger sig kvar i resonemanget om
              ett politiskt ansvar och ett formellt ansvar. Det är självklart
              så att när denna mandatperiod är över ska väljarna summera vad
              som har sagts och vad som har gjorts av den regering som man har
              valt. Man ska också granska vad oppositionen har sagt och gjort
              och vad oppositionen presenterar för politik för perioden 2010
              och framåt.
            </seg>
            <seg xml:id="i-c9810e64d7bf8f93-0">
              När det gäller det politiska ansvaret överlåter jag med varm
              hand till väljarna att göra det avslutet när vi närmar oss valet
              2010. Då tror jag att man kommer att se resultat.
            </seg>
            <seg xml:id="i-140371a5194a959c-0">
              Vi har nu en regering som inte är bakbunden av de ideologiska
              låsningar som har gjort det svårt för Socialdemokraterna att komma
              till rätta med sjukvårdens problem på många håll i landet. Jag
              tror att vi har goda möjligheter att åstadkomma rejäla förbättringar
              när det gäller tillgängligheten och åstadkomma ett lyft när det
              gäller kvaliteten också.
            </seg>
            <seg xml:id="i-f7ac718df6bc8599-0">
              När det gäller det formella ansvaret har jag självklart ansvar
              för vissa saker som jag har gått igenom tidigare, och det ansvaret
              tar jag fullt ut. Men i det ansvaret ingår inte att utifrån tidningsartiklar
              gripa in och överpröva de beslut som fattas av förtroendevalda
              personer som skyddas av det kommunala självstyret. Jag kan säga
              att det ibland när jag läser artiklar kliar i fingrarna i fråga
              om vad jag skulle vilja göra. Men likafullt har vi den arbetsfördelning
              som vi har.
            </seg>
            <seg xml:id="i-a35d6460a5907141-0">
              Fru talman! Till sist: Har någon som har lyssnat på detta blivit
              särskilt mycket klokare när det gäller framåtsyftande förslag
              för den svenska hälso- och sjukvården? Jag tror inte det. Men
              jag hoppas att vi får återkomma till en diskussion under lite
              lugnare former där vi diskuterar vad den nationella sjukvårdspolitiken
              bör eftersträva och vad som bör vara målen. Det är det som är
              det intressanta och som jag tror att väljarna kommer att ha som
              grund när de kommer att utdöma ansvar för den här mandatperioden.
              Och det som vi genomför hade ni inte varit mäktiga att klara.
            </seg>
          </u>
          <note xml:id="i-f7ad302619516d11-4">
            Överläggningen var härmed avslutad.
          </note>
          <note xml:id="i-88dbbeee0318ae57-0">
            9 § Svar på interpellation 2007/08:377 om barnfrid
          </note>
          <note type="speaker" xml:id="i-659a6580300aee6f-0">
            Anf. 83 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-4">
            <seg xml:id="i-a357a22f6d14727d-0">
              Fru talman! Monica Green har frågat mig vilka initiativ jag kommer
              att presentera för att förändra inställningen till kroppsliga
              bestraffningar av barn.
            </seg>
            <seg xml:id="i-3d3961d5adb156eb-0">
              Kroppsliga bestraffningar av barn förekommer tyvärr fortfarande
              i Sverige nästan 30 år efter agaförbudet som infördes 1979. Situationen
              har uppmärksammats, och Allmänna Barnhuset har på regeringens
              uppdrag genomfört en kartläggning av förekomsten av kroppslig
              bestraffning.
            </seg>
            <seg xml:id="i-80fbabf9491b81b5-0">
              Kartläggningen understryker att det svenska agaförbudet har visat
              sig vara effektivt. Både den kroppsliga bestraffningen av barn
              och de negativa attityderna till kroppslig bestraffning har minskat
              reellt under de senaste tre decennierna.
            </seg>
            <seg xml:id="i-42089457e0c6dd0f-0">
              Allmänna Barnhusets kartläggning visar dock också att förekomsten
              av kroppslig bestraffning inte längre fortsätter att minska. Det
              är oroande om detta är ett tecken på att den negativa synen på
              våld mot barn är på väg att förändras. Kartläggningen visar på
              en tydlig koppling mellan fysisk bestraffning av barn samt föräldrars
              trötthet, stress och alkoholbruk. Det är därför viktigt att sätta
              in problemen i ett bredare samhällsperspektiv.
            </seg>
            <seg xml:id="i-34f2f862329d36ad-0">
              Vi ser att barn i förskoleåldern är mest utsatta för kroppslig
              bestraffning. Barn med funktionshinder och barn med kroniska sjukdomar
              löper större risk än andra barn att bli utsatta för olika former
              av kroppslig bestraffning. Vi ser också en tydlig ökning av antalet
              fall av barnmisshandel som polisanmälts under det senaste året.
            </seg>
            <seg xml:id="i-12efe46088f7109a-0">
              Kartläggningen har gjort att även Barnombudsmannen på nytt har
              lyft upp frågan om förekomsten av kroppslig bestraffning och uppmanat
              regeringen till konkreta åtgärder. Barnombudsmannens agerande
              har också inspirerat till en ökad uppmärksamhet på frågan även
              här i kammaren. Jag har nyligen svarat på en skriftlig fråga med
              i princip samma innehåll som denna interpellation.
            </seg>
            <seg xml:id="i-d7e94d97168c6dca-0">
              Jag uppskattar denna uppmärksamhet. Som ansvarigt statsråd för
              barnpolitiken är jag bekymrad över förekomsten av kroppslig bestraffning
              av barn. Jag är oroad över tendenser till en förändrad mer tillåtande
              attityd till aga. En sådan utveckling är inte acceptabel. Min
              och regeringens utgångspunkt är att barn har rätt till skydd mot
              alla former av fysiskt eller psykiskt våld. Staten ska garantera
              denna rättighet för varje flicka och pojke.
            </seg>
            <seg xml:id="i-2fcd31569d8e47e0-0">
              Jag håller med Monica Green om att våra barn ska känna till sina
              rättigheter, inklusive rätten att slippa att utsättas för våld
              och kränkande behandling. Jag är också mycket väl medveten om
              behovet av att alla yrkesgrupper som arbetar med barn har relevant
              utbildning och kompetens att uppmärksamma och stödja de barn och
              familjer som behöver stöd.
            </seg>
            <seg xml:id="i-6c4c41fa9e9d8d6d-0">
              Monica Green har varit med i regeringens delegation till FN:s
              jubileumsmöte om en värld anpassad till barn, vilket ägde rum
              i december 2007 i New York. Hon har säkert hört mitt anförande
              inför generalförsamlingen. Då uppmärksammade jag FN:s studie om
              våld mot barn och välkomnade på Sveriges vägnar det beslut som
              nyligen hade tagits om att utse en särskild representant för FN:s
              generalsekreterare i arbetet med att motverka våld mot barn. Jag
              uppmanade också vid samma tillfälle det internationella samfundet
              att arbeta för nolltolerans mot våld mot barn.
            </seg>
            <seg xml:id="i-ccb237004c779076-0">
              Vi ska föregå med gott exempel, tycker jag. Regeringen avser
              att inom kort presentera en skrivelse om barnpolitiken som innehåller
              bland annat vissa åtgärder för att motverka våld mot barn. Jag
              vill dock inte föregripa redovisningen av de planerade åtgärderna.
            </seg>
            <seg xml:id="i-d0e5322bf4dcc26d-0">
              Riksdagens intresse för frågan gör mig glad. Det är viktigt att
              vi har samma syn på barnets rätt till respekt och till fysisk
              och psykisk integritet. På det sättet skapas de bästa förutsättningarna
              för samordning av våra ansträngningar i ett ständigt arbete för
              att motverka förekomsten av kroppslig bestraffning eller annan
              form av våld mot våra barn.
            </seg>
          </u>
          <note type="speaker" xml:id="i-3d14fd792e42cec5-0">
            Anf. 84 MONICA GREEN (s):
          </note>
          <u who="monica_green_30ca1b" xml:id="i-8bd1121c10e18b46-0">
            <seg xml:id="i-562ddd543d608766-0">
              Fru talman! Tack så mycket för svaret, socialministern! Jag blir
              dock inte övertygad. Socialministern säger att han är bekymrad.
              Visserligen är han glad över att vi har samma uppfattning, men
              jag upplever ett slags trötthet, ett slags passivitet, från ministern
              det går att prata sig ur detta. Jag tyckte mig höra ministern
              antyda att han tidigare har svarat på några interpellationer så
              det här löser sig säkert. Men att man svarar på interpellationer
              betyder inte att detta löser sig.
            </seg>
            <seg xml:id="i-fae1d22292c83a6b-0">
              Det finns också ministrar som brukar skryta och säga: Nu har
              jag svarat på hundra interpellationer om den här frågan så nu
              bjuder jag på tårta. Men det betyder inte att frågan är bra. Ju
              fler interpellationer som finns om samma sak, desto mer är det
              ett oroande tecken på att det är något som är allvarligt i samhället.
              Det är mycket allvarligt att barnmisshandeln ökar.
            </seg>
            <seg xml:id="i-55469c71c88b2e94-0">
              Bland annat har Allmänna Barnhuset, Barnombudsmannen och även
              Rädda Barnen gjort undersökningar som visar att antalet anmälningar
              om barnmisshandel har ökat med 15 procent från år 2006 till år
              2007.
            </seg>
            <seg xml:id="i-ad22d1fcdc068d5a-0">
              Jag vet att det i en så här allvarlig fråga definitivt inte går
              att dra paralleller till att vi har bytt regering. Det här är
              sådant som vi tillsammans måste jobba med. Men jag vet att regeringen
              brukar skryta om sådant som är bra. När jobben kommer säger man:
              Det är vår förtjänst. Men när det gäller dåliga saker det kan
              gälla sjukvården säger man: Nej, det hinner vi inte rätta till
              på kort tid.
            </seg>
            <seg xml:id="i-1904cc68f4c5cb8f-0">
              Den borgerliga regeringen brukar ta åt sig äran av det som är
              bra. Då heter det att sossarna inte gjorde någonting under förra
              mandatperioden. Det som är dåligt är bara sossarnas fel. Så brukar
              det vara i retoriken. Jag hörde det alldeles nyss. Jag beklagar
              att man inte ser mer seriöst på de olika frågorna.
            </seg>
            <seg xml:id="i-7114b3e2a6435dff-0">
              Här kommer larmrapport efter larmrapport. Det gäller inte bara
              barnagan som om det skulle vara bara som ökat. Det gäller också
              barn som utsätts för sexuella övergrepp, liksom människosmuggling
              och barn som på många olika sätt far illa. Barn som får bevittna
              våld räknas inte som brottsoffer. Där har regeringen hittills
              inte gjort någonting.
            </seg>
            <seg xml:id="i-0908607ebf058ff5-0">
              En varningsflagg borde lysa på alla ställen för Göran Hägglund
              i barnfridsfrågan. Man måste omedelbart vidta åtgärder. Det gäller
              då informationsinsatser och att se till att alla föräldrar får
              veta vart de ska vända sig när de känner en oro över att inte
              klara av föräldraskapet. På ett tidigt stadium gäller det att
              upptäcka detta. Vidare ska alla barn ha möjlighet att till exempel
              gå till förskolan så att man i god tid upptäcker hur det förhåller
              sig. Det går inte att dra in fina lekparker. Det ska ju ske till
              exempel här i Helsingfors.
            </seg>
            <seg xml:id="i-7e58461100be4575-0">
              I dag har socialdemokrater besökt Rågsved. Jag har besökt Bandhagens
              fina parklek. Vi har också varit på många andra ställen i samband
              med vår välfärdskampanj. Jag har, som sagt, besökt bland annat
              Bandhagens fina parklek. Där träffade jag anställda, föräldrar
              och barn. Verksamheten är jättefin.
            </seg>
            <seg xml:id="i-629cc39e5211a200-0">
              Jag och många andra av oss saknar en barnpolitik från regeringen.
              Att man väljer att skjuta på barnskrivelsen i ett och ett halvt
              år och att man så länge står handfallen därför att man inte vet
              vad man ska göra är oerhört tragiskt, tycker jag. Göran Hägglund
              säger att han har talat i FN. Ja, snacka går ju. Men nu handlar
              det om att gå från ord till handling, herr minister!
            </seg>
          </u>
          <note type="speaker" xml:id="i-7f0ce6d492c78d1d-0">
            Anf. 85 ROSITA RUNEGRUND (kd):
          </note>
          <u who="rosita_runegrund_c42d07" xml:id="i-4fb7bc7981adf709-0">
            <seg xml:id="i-aaa4843686f01016-0">
              Fru talman! Jag vill tacka för Monica Greens interpellation.
              Den är oerhört viktig. Men jag blir oerhört bekymrad över Monica
              Greens tonfall. Barnfrågorna är mycket riktigt inte en politisk
              fråga som kan handhas på ett respektlöst sätt.
            </seg>
            <seg xml:id="i-443c96fd1a17a990-0">
              Jag tror att det tvärtom är viktigt att vi debatterar barnfrågor
              här i kammaren. Alla vi riksdagsledamöter får varje år rapporter
              från våra barnrättsorganisationer. Jag tänker till exempel på
              den senaste rapporten från Bris, Barnens rätt i samhället, som
              anser sig vara ett språkrör ut till politiker och beslutsfattare
              som bestämmer i olika frågor och även till personal.
            </seg>
            <seg xml:id="i-2a86bb02555de1ba-0">
              Den enskilt största frågan som Bris får rapporter om från barn
              är den om familjekonflikter. Monica Green kan nog hålla med om
              att Kristdemokraterna är det parti som vågar diskutera familjen
              och då den öppna familjen.
            </seg>
            <seg xml:id="i-1a788ac117f972fb-0">
              När vi pratar om mer tid för barnen handlar det också om att
              våga lyssna på barnen. Det Monica Green säger i sitt inlägg här
              tycker jag inte alls stämmer med den politik som regeringen i
              dag för.
            </seg>
            <seg xml:id="i-d29e65b3f0007bfc-0">
              Regeringens ambition är att följa upp barnkonventionen. Det är
              också regeringens politik att uppmuntra familjecentraler och utbildning
              för familjer. Men en fråga som jag tror att Socialdemokraterna
              och Kristdemokraterna är väldigt eniga om är alkoholpolitiken.
              Det är få som vågar lyfta in alkoholen och vad den gör när det
              gäller misshandel av barn. Vi pratar om barnfrid och om kvinnofrid.
              Vi ska komma ihåg att alkoholmissbruk är en stor fråga.
            </seg>
            <seg xml:id="i-44f3a7a92d84998b-0">
              Jag tror att det är viktigt att vi vågar erkänna problematiken,
              att vi ska kunna diskutera värdegrundsfrågor och även så känsliga
              frågor som stöd till familjer och inte död åt familjer, som var
              aktuellt för några år sedan här i kammaren.
            </seg>
          </u>
          <note type="speaker" xml:id="i-4cf5eadda584dd15-0">
            Anf. 86 FINN BENGTSSON (m):
          </note>
          <u who="unknown" xml:id="i-9c19c21ef192d5a2-30">
            <seg xml:id="i-65d65eb549ec3d68-0">
              Fru talman! Låt mig först få tacka socialministern för svaret
              men även interpellanten för denna viktiga interpellation. Jag
              tycker precis som föregående talare att här har flera regeringar
              verkligen ett helt annat perspektiv när det gäller att fundera
              över hur vi gemensamt bäst närmar oss den här frågan.
            </seg>
            <seg xml:id="i-263360632e646e54-0">
              Det som jag blev lite störd av var samma sak som föregående talare,
              nämligen att Monica Green direkt säger att regeringen här är trött,
              står handfallen och inte tar detta på allvar. När man får svaret
              uppläst hör man hur socialministern som barnansvarig engagerar
              sig. Det är väl inte så helt oväsentligt att föra fram kritiken
              i rätt forum, nämligen i FN, och få ge röst åt Sveriges syn på
              saken. I stycket därefter säger socialministern: Regeringen avser
              inom kort att presentera en skrivelse om barnpolitiken som innehåller
              bland annat vissa åtgärder för att motverka våldet mot barn. Det
              är väl att gå från ord till handling, och det ska vi vara väldigt
              glada över.
            </seg>
            <seg xml:id="i-b8763ea56bf80f19-0">
              Att göra politik av allting och hela tiden skylla på en regering
              som i det här fallet, tycker jag, tagit över stafettpinnen från
              Socialdemokraterna på ett bra sätt är väl inte att inte vara konstruktiv
              för dem det gäller, nämligen barnen.
            </seg>
            <seg xml:id="i-28aa513133a0d5a2-0">
              Anledningen till att jag begärde ordet är att jag sitter i socialutskottet
              och att vi där konfronterades med en utredning som nu pågår och
              som gjorde mig väldigt ledsen och upprörd, samtidigt som det är
              väldigt bra att den pågår. Jag kommer inte ihåg namnet på utredningen,
              men den handlar om barnhemsplacerade barn som har utsatts för
              oerhörda övergrepp. Genom djupintervjuer försöker man nu ta reda
              på hur missgreppen har kunnat ske med samhällets goda minne.
            </seg>
            <seg xml:id="i-d557aa9bf326645d-0">
              Jag vill inte göra politik av detta genom att påstå att det är
              Socialdemokraternas fel. Men det som kommer att redovisas av den
              här utredningen är något av det allra hemskaste som barn har råkat
              ut för när deras fosterföräldrar har utövat våld. Det har varit
              våld av det allra hemskaste slag som man knappt orkar höra och
              än mindre läsa om. När sådant har pågått, under vilken regering
              det vara månde, får vi naturligtvis inte göra enkel polemisk retorik
              av det och beskylla varandra för att ha gjort ditt eller datt.
            </seg>
            <seg xml:id="i-b87d04e83869279a-0">
              Jag tror att den tidigare regeringen inte hade möjlighet att
              se det som pågick. Jag tror inte heller att en borgerlig regering
              hade gjort det. Men jag vill för den sakens skull inte säga att
              den förra regeringen har varit inaktiv, trött och handfallen och
              inte tagit det på allvar. Man har ju faktiskt tillsatt den här
              utredningen, och den fortsätter nu under den nya alliansregeringen.
              Det är inte anständigt att gå upp i en sådan här fråga och säga
              att regeringen är trött, står handfallen och inte tar frågan på
              allvar, när svaret gör väldigt tydligt att ansvarig minister för
              barnpolitiken både har talat i internationella sammanhang för
              betydelsen av denna viktiga frågas belysning och även avser att
              inom kort komma med en skrivelse där just den fråga som interpellationen
              reser kommer att finnas med.
            </seg>
          </u>
          <note type="speaker" xml:id="i-7901276e2f54d729-0">
            Anf. 87 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-5">
            <seg xml:id="i-88899e7fb2bae1c8-0">
              Fru talman! Tack för alla kloka inlägg hittills.
            </seg>
            <seg xml:id="i-360aa13b1b745724-0">
              Jag tror att det är viktigt att man närmar sig den här frågan
              med ett visst mått av ödmjukhet, att vi först tar reda på vad
              det faktiskt är som inträffar innan vi kommer med de självklara
              lösningarna på ett problem som vi inte riktigt vet hur det ser
              ut i dag.
            </seg>
            <seg xml:id="i-1e7db473f117908b-0">
              Denna mening som jag stakade mig på i mitt inledande svar är
              korrekt återgiven i det skriftliga svaret: Både den kroppsliga
              bestraffningen av barn och de positiva attityderna till kroppslig
              bestraffning har minskat reellt de senaste tre decennierna. Alltså:
              Under de senaste tre decennierna har kroppslig bestraffning minskat.
              Dessutom har synen på kroppslig bestraffning av barn blivit mer
              negativ en väldigt positiv utveckling.
            </seg>
            <seg xml:id="i-a48e3e696355aa69-0">
              Vad Allmänna Barnhusets undersökning säger Monica Green sade
              att det inte är den nytillträdda regeringens fel, vilket är klädsamt,
              särskilt med tanke på att undersökningen gällde år 2006 och alltså
              inte 2007 är att man har frågat föräldrar om deras attityder till
              kroppslig bestraffning av barn och om deras syn på frågor om barnuppfostran.
              Det visar sig att trots att nästan alla föräldrar har en negativ
              attityd till att använda fysisk bestraffning mot barn gör vissa
              det ändå. Man har tittat närmare på skälen, och föräldrarna ger
              själva svaret att trötthet, stress och alkoholbruk gör att man
              inte har klarat att behärska sig i vissa situationer.
            </seg>
            <seg xml:id="i-34f34e2832efb7fa-0">
              Då kan det vara lätt att säga: Gör någonting nu! Ja, men då behöver
              vi tänka efter vad som kan vara effektivt att göra för att nå
              dessa föräldrar som förstår och delar vår uppfattning att det
              är fel att slå barn men ändå hamnar i den situationen att de gör
              det. Den som har den enkla lösningen på det problemet ber jag
              att få gratulera. Jag har det inte.
            </seg>
            <seg xml:id="i-a53395ac1a9f5b31-0">
              Jag tror att vi behöver arbeta på många olika plan för att kunna
              möta det här. Det gör också regeringen. Inom kort kommer vi med
              en skrivelse där vi ytterligare kommer att beskriva detta. Men
              situationen är inte fullt så enkel som man ibland vill göra den
              till. Jag tycker att det är viktigt att analysera det här noggrant
              för att vi ska göra rätt sak.
            </seg>
            <seg xml:id="i-e868aaebec983758-0">
              Vi kan också se att antalet fall av barnmisshandel som polisanmäls
              har ökat. Det kan bero på att fler misshandlas, men det kan också
              bero på att det är ett större medvetande i samhället runt omkring
              som gör att man anmäler i större utsträckning. Om det är det senare
              fallet är det något som är väldigt positivt. Om det är det förstnämnda
              fallet är det något som är jättedåligt. Då måste vi kanske hantera
              frågan på lite olika sätt.
            </seg>
            <seg xml:id="i-dce3d1cd387a0bd4-0">
              Jag tror att det här väldigt mycket handlar om att barn och föräldrar
              har en möjlighet att vara mer tillsammans under förhållandevis
              lugna former, att lära känna varandra, att föräldrarna kan växa
              tillsammans med barnen och att barnen kan växa tillsammans med
              föräldrarna. Det stryks också under av Barnombudsmannen, Bris,
              Rädda Barnen och så vidare att barn och ungdomar upplever att
              de har för lite tid tillsammans med vuxna, och möjligen är det
              där som svaret på frågan finns.
            </seg>
          </u>
          <note type="speaker" xml:id="i-08c3f0a4600ef9b9-0">
            Anf. 88 MONICA GREEN (s):
          </note>
          <u who="monica_green_30ca1b" xml:id="i-8bd1121c10e18b46-1">
            <seg xml:id="i-2eb20c772bb8f412-0">
              Fru talman! Jag blir lite förvånad över att det finns politiker
              i den här kammaren som tycker att politik är något fult som vi
              inte ska ägna oss åt, att vi ska vara neutrala därför att det
              är så fult med politik. Vi är riksdagsledamöter, vi är politiker,
              och vi ska hantera även de här svåra frågorna. Det tycker jag
              är viktigt att vi gör och att vi är medvetna om att vi är demokratiskt
              valda och att politik är bra mycket bättre när det gäller att
              lösa problem än till exempel krig och våld, som ju är motsatsen
              till politik och demokrati. Politik är alltså något fint. Det
              vill jag verkligen poängtera.
            </seg>
            <seg xml:id="i-9a7bd951ebb884a6-0">
              Göran Hägglund har hänvisat till en skrivelse några gånger. Ja,
              det låter ju bra när han står här nu och säger att det snart kommer
              en skrivelse. Problemet är bara att skrivelsen skulle ha lagts
              fram för ett och ett halvt år sedan. Den har legat på regeringens
              bord, och jag vet inte riktigt vad man har gjort med den. Det
              fanns en färdig barnskrivelse som skulle ha levererats. Men regeringen
              har valt att inte lägga fram den. Det är någonting som ni bakar
              in där som ni inte vill berätta för oppositionen. Den skrivelsen
              var färdig, men det finns något skäl som gör att ni inte vill
              gå från ord till handling med en gång. Jag beklagar att man har
              valt att vara utan barnpolitik under så lång tid.
            </seg>
            <seg xml:id="i-04b0d56aaee9e41b-0">
              Jag tror att vi har tittat på många olika undersökningar. Bland
              annat finns den här Upp till 18 fakta om barn och ungdomar som
              Barnombudsmannen har gjort. Allmänna Barnhuset har också gjort
              en. Och även Rädda Barnen har gjort en undersökning, och där visade
              det sig att det ökade ännu mer under första halvåret 2007. Det
              ökade 15 procent mer än under samma period 2006.
            </seg>
            <seg xml:id="i-3db3f2bd41b80270-0">
              Visst ökar barnmisshandeln. Det är möjligt att fler vet att det
              är fel och att man därför anmäler det. Men det är likväl ett mycket
              stort problem. Man kan inte komma undan med det och försöka skyla
              över det på det sättet. Det har en del gjort när det gäller kvinnomisshandel
              och sagt att det var för att vi hade ett stort mörkertal tidigare.
              Man måste ta det på lika stort allvar i alla fall. I handlingsplanen
              för att bekämpa mäns våld mot kvinnor saknas det ett barnperspektiv
              bland annat för barn som har bevittnat våld.
            </seg>
            <seg xml:id="i-ff6e2416f6bf61fd-0">
              Vi ska se helheten, sade Göran Hägglund i något av inläggen.
              Det var kanske någon mer som kommenterade att vi behöver se helheten.
              Jag håller med om det. Det handlar om att över huvud taget ha
              en bra politik för samhället med en tillåtande attityd till barn.
              Vi måste se till att vi har en bra förskola som inte monteras
              ned, vi måste ha möjlighet att upptäcka barnmisshandel i tid,
              vi måste ha informationsinsatser och stödja föräldrar som ännu
              inte talar det svenska språket. Det måste göras stora informationsinsatser
              där. De ska också ha möjlighet att skicka sina barn till förskolan
              så att de inte lever i en isolerad värld, som ju kan riskeras
              med det vårdnadsbidrag som ska införas. Det blev i alla fall så
              i Norge.
            </seg>
            <seg xml:id="i-27e5b4762c009e0c-0">
              Det finns många saker man kan göra. Vi kan se till att vi har
              jämställdhet i hemmet där pappor och mammor tar lika stort ansvar
              så att man känner att man har ansvar för sina barn. Vi måste också
              se till att samhället griper in i ett mycket tidigare skede. Visst
              går det att göra mycket.
            </seg>
          </u>
          <note type="speaker" xml:id="i-772d44e1af9c5039-0">
            Anf. 89 ROSITA RUNEGRUND (kd):
          </note>
          <u who="rosita_runegrund_c42d07" xml:id="i-4fb7bc7981adf709-1">
            <seg xml:id="i-cc90bc2fbbeb6ab6-0">
              Fru talman! Socialministern nämnde i svaret att det är viktigt
              att analysera. Jag tror att det är oerhört viktigt att man vågar
              göra det och tar de analyserna på allvar.
            </seg>
            <seg xml:id="i-36b1b5f875b74b5f-0">
              Monica Green tittade på mig när hon sade att det är fult med
              politik. Jag kände det som om det var till mig hon sade det. Jag
              menar att det inte finns så stora skillnader i så viktiga frågor,
              men däremot kan man använda politiken och politikens konst för
              att lösa många av de här frågorna. Hade jag tyckt att det var
              fult med politik hade jag inte stått här. Jag har engagerat mig
              i barnfrågorna under väldigt lång tid.
            </seg>
            <seg xml:id="i-e562171c9f4314b5-0">
              Det är någonting som Monica Green lyfter fram i interpellationen
              som jag tycker är oerhört viktigt. Det gäller det förebyggande
              arbetet. Hon skriver att det förebyggande arbetet måste bli tydligare,
              bredare och kraftfullare. Kända riskfaktorer i barnens hemmiljö
              måste uppmärksammas i tid av dem som finns i barnens närhet och
              av samhället i stort.
            </seg>
            <seg xml:id="i-a227e17e98d3979e-0">
              Jag såg det stycket också som ett erkännande att man inte har
              gjort tillräckligt och att vi måste göra mycket mer. Det förebyggande
              arbetet är oerhört viktigt. Socialministern kanske också kan svara
              på hur han ser på det förebyggande arbetet och vad som ingår i
              regeringens politik när det gäller att förebygga att barn utsätts
              för misshandel så som trots allt sker. Vi får inte heller glömma
              den psykiska misshandel som också är ett stort orosmoment.
            </seg>
            <seg xml:id="i-7f39abe828939f5c-0">
              Fru talman! Till slut vill jag säga att sedan jag kom in i riksdagen
              1998 har det sett ungefär likadant ut när det gäller larmrapporter
              om barn och deras möjligheter och miljö. Vi ska fortsätta att
              jobba på detta.
            </seg>
          </u>
          <note type="speaker" xml:id="i-a5ab2dd50aba4075-0">
            Anf. 90 FINN BENGTSSON (m):
          </note>
          <u who="unknown" xml:id="i-9c19c21ef192d5a2-31">
            <seg xml:id="i-a1fa8fcf77b1b06f-0">
              Fru talman! Som jag sade i mitt förra inlägg blev jag väldigt
              glad när jag läste den här interpellationen. Det är en viktig
              fråga som lyfts fram. Jag blev också glad när socialministern
              svarade så konkret på de frågor som ställdes i interpellationen.
              Såväl interpellationen som svaret andas just en övergripande ambition
              att hitta det gemensamma politiska ansvaret. Det är därför som
              man blir lite förvånad när Monica Green kläder interpellationen
              i ord och har en politisk ingång i detta och vill ta fram en polemik
              som jag tror är väldigt olycklig för dem det handlar om, nämligen
              barnen.
            </seg>
            <seg xml:id="i-9ae8f3a70b357213-0">
              Jag ska inte beskylla Monica Green för att ha en flackande blick,
              men jag kände mig också tittad på, precis som föregående talare,
              när Monica Green sade att politik är något fint. Jag kan inte
              annat än hålla med om detta. Just därför tycker jag att vi ska
              respektera att svenska folket för ett drygt år sedan ville ha
              någonting annat innefattande ett annat ansvar för barnpolitiken.
              Det ansvaret har socialministern tagit på sig. Eftersom vi har
              överläggningar med socialministern, som inte tillhör mitt parti,
              kan jag berätta för Monica Green att jag upplever socialministern
              som synnerligen engagerad i barnpolitiken och långt ifrån vare
              sig trött eller inte engagerad i dessa frågor såsom det framfördes
              i retoriken här.
            </seg>
            <seg xml:id="i-6229301019c4e2f1-0">
              Jag tror kort sagt att det inte handlar om att beskylla den tidigare
              regeringen för att vara trött, handfallen eller inte ta frågan
              på allvar lika lite som att Monica Green nu ska göra det med socialministerns
              utspel eftersom socialministern i sitt svar också har varslat
              om att det kommer en skrivelse där man tar upp dessa frågor.
            </seg>
            <seg xml:id="i-46084b1c9e0bd5ea-0">
              Se det goda i politiken! Se att vi också kan samsas kring vissa
              frågor! Försök inte göra allting till en polemisk diskussion där
              förlorarna är de svagaste, i det här fallet barnen.
            </seg>
          </u>
          <note type="speaker" xml:id="i-f9157e4134ac1196-0">
            Anf. 91 HILLEVI LARSSON (s):
          </note>
          <u who="hillevi_larsson_896639" xml:id="i-146a5e0586d371a5-2">
            <seg xml:id="i-434505db6d95048b-0">
              Fru talman! Våld mot barn förekommer i alla slags familjer. Det
              kan vara precis var som helst, även i de familjer där det på ytan
              ser ut som om allt är väl. Samma sak gäller kvinnomisshandel.
              Samtidigt som detta är sagt kan det ändå finnas speciella riskfaktorer
              som kan öka risken för våld.
            </seg>
            <seg xml:id="i-66ac62aa406fdc12-0">
              En sådan riskfaktor är föräldrar som är under stark stress och
              som själva mår väldigt dåligt. Det gäller inte minst stark ekonomisk
              stress. Man vet inte hur man ska klara den här månaden, och sedan
              kommer problemet tillbaka nästa månad. Det kan självfallet även
              handla om missbruk och andra former av stress och press. Det kan
              öka risken för att även barnen blir utsatta.
            </seg>
            <seg xml:id="i-477df4f44cdfcc9d-0">
              Därför tror jag att det är viktigt att man ser det här i ett
              bredare perspektiv. För att förebygga våld mot barn ska man också
              förebygga att föräldrarna mår dåligt och känner sig stressade
              och pressade.
            </seg>
            <seg xml:id="i-02d259fe5374e551-0">
              Sedan finns det också ett inslag av barnuppfostran i detta. Det
              finns föräldrar som helt enkelt inte ser någon annan väg, som
              inte har fått lära sig något annat sätt att uppfostra sina barn.
              De har kanske själva blivit utsatta för våld i sin barndom. Det
              var inte så länge sedan som vi här i Sverige såg det som ett helt
              accepterat sätt att uppfostra barn.
            </seg>
            <seg xml:id="i-38e48073bea6b411-0">
              När lagen mot barnaga kom var det många som tyckte att det var
              en självklarhet att det var föräldrarnas rättigheter och att det
              dessutom var nödvändigt för att över huvud taget kunna uppfostra
              barnen. Där kan man se en revolution i medvetandet hos föräldrarna
              efter att den här lagen har tillkommit. I dag tycker de allra
              flesta att det är oacceptabelt. Man ser en väldigt stark reaktion
              när människor bevittnar våld mot barn. De anmäler det och säger
              ifrån mycket skarpt. Det är också, kan man säga, en värderingsfråga
              om det är rätt eller fel och att över huvud taget se en annan
              väg.
            </seg>
            <seg xml:id="i-df0336d9e76abd48-0">
              Här tror jag att man kan göra väldigt mycket för dem som fortfarande
              lever i tron att det inte finns något annat sätt och som helt
              enkelt känner sig hjälplösa när det gäller hur de ska uppfostra
              barnen, genom att visa på andra vägar.
            </seg>
            <seg xml:id="i-c0efa77c7e99bef2-0">
              En fråga som har blivit uppmärksammad på senare tid är ju att
              det har förekommit att det har funnits mer våld i familjer med
              invandrarbakgrund, helt enkelt beroende på att man har vuxit upp
              med det. I Sverige har man, i många familjer i alla fall, lämnat
              det bakom sig. Där finns en speciell uppgift, nämligen att se
              till att alla barn oavsett socialgrupp och härkomst får samma
              rättigheter. Det här är självklart också en resursfråga, men det
              är viktigt att man även i områden med många resurssvaga människor
              verkligen satsar det som krävs för föräldrauppfostran.
            </seg>
            <seg xml:id="i-844c19fdd14f60e3-0">
              De allra flesta föräldrar vill ju barnens väl, och ser de en
              annan väg att uppfostra barnen, en väg som till och med kan vara
              mer framgångsrik i längden så att både de själva och barnen mår
              bättre i längden, så är de flesta föräldrar väldigt villiga att
              ta till sig de här metoderna.
            </seg>
            <seg xml:id="i-dc98833813b4e9ed-0">
              Här har vi otroligt mycket att göra. Tyvärr har det ju på en
              del håll funnits inställningen att det inte finns mycket vi kan
              göra från myndigheternas sida, utan det är som det är, och vi
              kan inte lära en gammal hund sitta. Det anser jag är helt fel
              inställning, för det gick faktiskt relativt snabbt när vi i Sverige
              ändrade attityderna till våld mot barn, när lagen mot barnaga
              kom. Bland dem som fortfarande ser det här som ett bra sätt att
              uppfostra sina barn tror jag att man relativt snabbt inte hur
              snabbt som helst naturligtvis men ändå relativt snabbt om man
              tror att det är möjligt, kan ändra den värderingen och visa på
              andra vägar.
            </seg>
            <seg xml:id="i-b983d7423690a5b8-0">
              Jag hoppas verkligen att man ser den här frågan i ett bredare
              perspektiv. Självklart ska vi inte göra politisk pajkastning av
              den, men det är viktigt att vi verkligen tar till oss de olika
              aspekterna av det här.
            </seg>
          </u>
          <note type="speaker" xml:id="i-6c61c8d9e57c79cb-0">
            Anf. 92 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-6">
            <seg xml:id="i-fb5aa944e96cec59-0">
              Fru talman! Jag har beskyllts för att ha en skrivelse liggande
              i ett och ett halvt år, men så är det förstås inte. För ett och
              ett halvt år sedan hade den här regeringen inte ens tillträtt.
            </seg>
            <seg xml:id="i-07391940b30e582c-0">
              Sedan är det naturligtvis så att varje regering vill föra sin
              egen politik. Det var till exempel inte så att den nytillträdande
              regeringen tog över budgetmaterialet, om något sådant nu hade
              funnits, från Socialdemokraterna, utan man ville sätta sin egen
              prägel på politiken. Det är en del av poängen med regeringsskiften
              att man får en ny inriktning på politiken.
            </seg>
            <seg xml:id="i-a01227da56bce63b-0">
              På det här området tror jag att det finns goda förutsättningar
              att vara överens brett över parti- och blockgränser. Jag tror
              att det finns stora möjligheter att vara överens om vad som är
              problemet och kanske i stor utsträckning också om vilka åtgärder
              som fordras för att komma till rätta med dem.
            </seg>
            <seg xml:id="i-e46271fe1c6f9c0d-0">
              Likafullt är det naturligtvis svårt att lova att vi ens med alla
              till buds stående politiska medel kommer att kunna avskaffa all
              form av kroppslig bestraffning för alla barn i Sverige, men vi
              ska göra vårt yttersta för att det ska ske.
            </seg>
            <seg xml:id="i-850cc4e570cb50a4-0">
              Då handlar det förstås om att ge föräldrar en bättre uppsättning
              verktyg för att kunna ta hand om sina barn och uppfostra dem utan
              att behöva ta till fysiska bestraffningsmetoder eftersom det får
              svåra konsekvenser. Det är en oerhört angelägen uppgift.
            </seg>
            <seg xml:id="i-f827406e4cb1599d-0">
              Jag håller med om väldigt mycket av det som Hillevi Larsson sade
              tidigare, och som jag beskrev inledningsvis: Också föräldrar som
              vet att det är fel att fysiskt bestraffa sina barn gör ändå fel
              under vissa betingelser. Då gäller det att hjälpa människor att
              inte komma i sådana stressituationer, och, om de ändå gör det,
              att ge dem andra verktyg för att möta barnen än just att slå eller
              ruska barnen eller vad det nu kan vara som man gör.
            </seg>
            <seg xml:id="i-2ddc5293b945d74b-0">
              Mycket handlar förstås om att försöka hjälpa föräldrarna genom
              föräldrautbildning, genom väl fungerande familjecentraler, genom
              öppna förskolor och också genom att påverka attityder som till
              exempel det som regeringen gör genom införandet av jämställdhetsbonusen
              som vi tror kommer att öka mäns uttag av föräldraförsäkring. Genom
              det tror jag att det blir lättare för män att också lära sig att
              hantera barn. Det finns en större vilja i dag hos unga fäder att
              ta tid för sina barn, större än tidigare, men vi tror att vi kan
              ge den viljan en extra skjuts och att det kan underlätta också.
            </seg>
            <seg xml:id="i-fcfd8f293dc88d03-0">
              Jag tror att insatser på drogområdet spelar en stor roll eftersom
              missbruk också kan leda till att barn behandlas på ett sätt som
              inte ska ske. Jag tror att även personal på förskolorna har ett
              ansvar, bland annat för att upptäcka om något barn far illa så
              att insatser kan göras för det barnet.
            </seg>
            <seg xml:id="i-40ba1a0e8d6bc1be-0">
              Jag tror också på det som understryks av barn och ungdomar själva:
              En möjlighet för barn och ungdomar att tillbringa mer tid tillsammans
              med vuxna är en väldigt viktig faktor i det här sammanhanget att
              man under lugna förhållanden kan umgås tillsammans. Det tror jag
              skapar den närhet som gör att det där slaget aldrig kommer, som
              gör att man bygger relationer som gör det omöjligt att tänka att
              man skulle göra det som jag tror att väldigt få föräldrar skulle
              vilja göra.
            </seg>
          </u>
          <note type="speaker" xml:id="i-236e062d7bb6fe36-0">
            Anf. 93 MONICA GREEN (s):
          </note>
          <u who="monica_green_30ca1b" xml:id="i-8bd1121c10e18b46-2">
            <seg xml:id="i-2432ace08ec6baa1-0">
              Fru talman! Tack för den här debatten! Visst är det här en oerhört
              viktig fråga som vi måste fortsätta att diskutera. Vi kommer att
              fortsätta redan i morgon i den tvärpolitiska barngrupp som finns
              här i riksdagen. Vi har ett särskilt seminarium om de här viktiga
              frågorna i morgon eftermiddag. Vi fortsätter den debatten.
            </seg>
            <seg xml:id="i-5e25191fc7ae0870-0">
              Jag har fått svar på en del frågor. Det tackar jag för. Jag tycker
              att det är bra, även om jag fortfarande tycker att det finns en
              viss passivitet, och jag är förvånad över att man valde att satsa
              på miljonärerna i stället för att satsa på barnpolitik på en gång.
              Det ska ta ett och ett halvt år att utröna vad man har för barnpolitik.
              Det var väl antagligen ingenting ni gjorde upp om i Bankeryd,
              för då borde ni ha satt i gång med det med en gång.
            </seg>
            <seg xml:id="i-c047e744e5559127-0">
              Men det finns fortfarande saker som jag inte har fått svar på,
              även om jag fick svar på en del frågor om det förebyggande arbetet.
              Jag fick inget svar på om ministern tänker öronmärka pengar till
              exempel till barn som blivit utsatta för sexuella övergrepp eller
              utnyttjats för barnpornografi. Jag fick heller inget svar på om
              socialministern tänker se till att det blir barnahus i alla län
              och inte vilka initiativ som socialministern kommer att ta för
              att förändra inställningen. Det finns alltså fortfarande många
              obesvarade frågor.
            </seg>
            <seg xml:id="i-d9f9687087a94b8e-0">
              Jag får naturligtvis ge mig till tåls tills skrivelsen kommer.
              Jag hoppas att det inte ska ta så lång tid att gå från ord till
              handling i nästa skede, utan att man tar alla de här larmrapporterna
              på stort allvar och att man sätter i gång att jobba brett över
              hela landet med informationsinsatser och förebyggande arbete,
              med att se till att det finns jämställdhet i hemmen, med att se
              till att mammor och pappor tar sitt ansvar för barnen och att
              samhället griper in mycket tidigt där så inte har skett.
            </seg>
          </u>
          <note type="speaker" xml:id="i-2fe93466f82ab87f-0">
            Anf. 94 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-7">
            <seg xml:id="i-e45b5c438bb62687-0">
              Fru talman! Jag har bara ett par korta kommentarer. Monica Green
              sade i sitt tidigare inlägg att jag ville hemlighålla barnskrivelsen.
              Så är det naturligtvis inte. Det vore en ganska fåfäng strategi
              också med tanke på att den ska presenteras för riksdagen under
              mars månad. Det kommer alltså inte att löna sig om man skulle
              ha den viljan. Arbetet är ju sådant att vi förbereder, och sedan
              lägger vi fram ett förslag till riksdagen att ta ställning till.
            </seg>
            <seg xml:id="i-5835498f90334404-0">
              Det är inte så att regeringen är utan en barnpolitik bara för
              att den här skrivelsen inte har kommit. En skrivelse är en skrivelse.
              En skrivelse är inte en proposition. Det känner Monica Green som
              erfaren riksdagsledamot till. En skrivelse är en skrivelse, och
              där beskrivs en del av de mer långsiktiga tankar som regeringen
              har om de här betydelsefulla frågorna.
            </seg>
            <seg xml:id="i-d3757f650ca173e2-0">
              Sedan tycker jag att Monica Green hemfaller lite åt den billiga
              retoriken igen om miljonärer i stället för barnpolitik.
            </seg>
            <seg xml:id="i-c8a48a3ede225273-0">
              Man skulle kunna säga nästan vad som helst, som Socialdemokraterna
              gjorde under sina år, i stället för att lägga fram kraftfulla
              förslag på detta område. Det blir lite billigt, tycker jag, och
              betjänar inte debatten särskilt mycket. Inte heller förbättrar
              det för de barn som är i behov av att vi för en bättre politik.
            </seg>
            <seg xml:id="i-186d4f59bc5a218a-0">
              Vi kommer tillbaka från regeringens sida. Vi har nyligen presenterat
              en handlingsplan mot sexuell kommersialisering av barn, som jag
              tycker är en mycket betydelsefull sak för en viss grupp av barn.
              Den spelar inte roll för alla, men för några av dem som är allra
              värst utsatta i vårt samhälle spelar den roll. Där tycker jag
              att vi gör något fantastiskt. Vi har inte fått möjlighet att debattera
              frågan i kammaren ännu, men jag tycker att det är en jätteviktig
              sak. Planen är att barnskrivelsen kommer inom kort, under mars
              månad. Vi kommer säkert att återkomma till den här debatten.
            </seg>
            <seg xml:id="i-956cbf6bd988acda-0">
              Jag ber att få tacka alla som bidragit till debatten här och
              nu.
            </seg>
          </u>
          <note xml:id="i-f7ad302619516d11-5">
            Överläggningen var härmed avslutad.
          </note>
          <note xml:id="i-3e01382b0655aba9-0">
            10 § Svar på interpellation 2007/08:381 om psykvården
          </note>
          <note type="speaker" xml:id="i-3c18b80f1b18bc48-0">
            Anf. 95 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-8">
            <seg xml:id="i-5f7f0fb127727e20-0">
              Herr talman! Elina Linna har frågat mig vad jag avser att göra
              för att komma till rätta med den mycket allvarliga situationen
              när det gäller barn- och ungdomspsykiatrin samt för att få ned
              de mycket alarmerande siffrorna när det gäller självdestruktiva
              handlingar och självmordshandlingar.
            </seg>
            <seg xml:id="i-951bcf97323dfda7-0">
              Inledningsvis vill jag säga att den psykiska ohälsan bland barn
              och unga är något som jag tar på största allvar. Frågan är i högsta
              grad politiskt prioriterad. Satsningar har redan tidigare genomförts
              för att stödja landstingen i arbetet med att förbättra situationen
              för barn och unga med psykisk ohälsa. Under 2007 utbetalades 214
              miljoner kronor som bidrag till landstingen för att förbättra
              kvaliteten i och öka tillgängligheten till verksamheter för barn
              och unga med psykisk ohälsa. Senast den 1 juni i år ska Socialstyrelsen
              lämna en samlad redovisning till regeringen avseende användningen
              av bidraget.
            </seg>
            <seg xml:id="i-6648865da1098e70-0">
              Regeringen har även uppdragit åt Socialstyrelsen att inrätta
              ett nationellt utvecklingscentrum för tidiga insatser till barn
              och unga som löper risk att drabbas av svårare psykisk ohälsa.
              Utvecklingscentrumets uppgifter ska vara att samla, koordinera
              och föra ut kunskap och vetenskap då det gäller att identifiera,
              förebygga, ge tidigt stöd och behandla barn och unga som riskerar
              att utveckla svårare psykisk ohälsa.
            </seg>
            <seg xml:id="i-9874b47f2b77852d-0">
              Vidare har Socialdepartementet och Sveriges Kommuner och Landsting
              träffat en överenskommelse avseende ett projekt för att förstärka
              vårdgarantin inom barn- och ungdomspsykiatrin. Detta innebär att
              barn och unga inte ska behöva vänta i mer än 30 dagar för att
              få psykiatrisk behandling, i stället för 90 dagar som den generella
              vårdgarantin anger.
            </seg>
            <seg xml:id="i-05ccf99b9c4c3131-0">
              Under 2008 är psykiatrin ett av regeringens prioriterade områden.
              För närvarande pågår ett interdepartementalt arbete för att förbättra
              och utveckla psykiatrins olika verksamhetsområden. Barn- och ungdomspsykiatrin
              är ett av dessa områden. Underlaget för arbetet är bland annat
              slutbetänkandet från utredningen Nationell psykiatrisamordning,
              Ambition och ansvar , SOU 2006:100, som överlämnades till regeringen
              i november 2006, samt remissinstansernas synpunkter och kommentarer
              på detta.
            </seg>
            <seg xml:id="i-db72394d595ffa50-0">
              Även frågan om självmordshandlingar bereds för närvarande inom
              Regeringskansliet. Statens folkhälsoinstitut och Socialstyrelsen
              har haft regeringens uppdrag att ta fram förslag på strategier
              och åtgärder till ett nationellt suicidpreventivt program. Förslaget
              överlämnades till regeringen den 15 december 2006. Remissinstansernas
              svar har sammanställts och bereds för närvarande inom Regeringskansliet
              i samband med den kommande folkhälsopolitiska inriktningspropositionen.
            </seg>
            <seg xml:id="i-0efe0212c085118b-0">
              Förslaget från Statens folkhälsoinstitut och Socialstyrelsen
              inbegriper bland annat två strategier. Dessa är spridning av kunskap
              om evidensbaserade metoder för att minska suicid samt kompetenshöjning
              av personal och andra nyckelpersoner i vård och omhändertagande
              av personer med suicidproblematik.
            </seg>
          </u>
          <note type="speaker" xml:id="i-bcb760c85e1aac21-0">
            Anf. 96 ELINA LINNA (v):
          </note>
          <u who="elina_linna_aed53b" xml:id="i-42093b65422933a4-0">
            <seg xml:id="i-8ed6fd0a2fceaf61-0">
              Herr talman! Jag tackar socialministern för svaret.
            </seg>
            <seg xml:id="i-ea5a0a06afef9153-0">
              Enligt en av Socialstyrelsen nyligen presenterad rapport vårdades
              7 708 personer på sjukhus år 2006 efter att avsiktligt ha skadat
              sig själva. Det var 475 fler än året dessförinnan. Över 60 procent
              av dessa var kvinnor. Merparten var flickor och unga kvinnor i
              åldern 1524 år. I de flesta fall hade de tagit en överdos läkemedel.
              Det ökande antalet ungdomar som skadar sig själva är ett allvarligt
              symtom i vår annars så välmående samhällskropp.
            </seg>
            <seg xml:id="i-3f244ff7305c4d89-0">
              Det är svårt att vara tonåring, och speciellt svårt är det att
              vara tonårstjej. Därför måste vi ha strukturer i samhället som
              stöttar ungdomar med bräckligt självförtroende, strukturer som
              bidrar till att bekämpa kränkningar och diskriminering av flickor,
              strukturer som även hjälper till att stötta föräldrar och andra
              som kommer i kontakt med ungdomar som har det svårt.
            </seg>
            <seg xml:id="i-568cd66431162401-0">
              Herr talman! Jag påstår att vi politiker har misslyckats med
              att garantera det stöd som dessa unga flickor behöver. De förebyggande
              insatserna har inte räckt till, och när situationen och symtomen
              blivit för svåra att bära för ungdomen har vi inte ens kunnat
              garantera vård. Vad tänker socialministern som ansvarig för de
              här frågorna göra för att förbättra situationen för dessa ungdomar?
            </seg>
            <seg xml:id="i-394d46dd582a0048-0">
              Socialministern påpekar i sitt svar att regeringen och Sveriges
              Kommuner och Landsting träffat en överenskommelse avseende ett
              projekt för att stärka vårdgarantin inom barn- och ungdomspsykiatrin.
              Det är bra om projektet leder till att barn och unga inte ska
              behöva vänta mer än 30 dagar på behandling. Tiden är viktig. Det
              är av stor betydelse att ungdomarna snabbt får vård. När når vi
              denna garanti, socialministern, och hur ska det gå till?
            </seg>
            <seg xml:id="i-4e0065366913094f-0">
              Jag läser på Sveriges Kommuner och Landstings hemsida att de
              överlämnat ett förslag till regeringen om hur det arbetet kan
              se ut. Vad jag förstår behövs det omfattande förstärkningar inom
              många politikområden innan vårdgarantin kan fungera, bland annat
              barnhälsovården, skolhälsovården och primärvården. Också skolan
              måste få förstärkningar. Hur ska det gå till?
            </seg>
            <seg xml:id="i-32276e985df6f685-0">
              Under 2008 är psykiatrin ett av regeringens prioriterade områden
              säger socialministern, som säkert kommer ihåg att även Vänsterpartiet
              har ambitioner och vill prioritera psykiatrin. I vårt budgetförslag
              hade vi 500 miljoner mer än regeringen för 2007 och för 2008 likaså
              500 miljoner. Vi menar nämligen att det behövs förstärkningar
              så att man kan leva upp till att kvaliteten inom psykiatrin, speciellt
              för ungdomar, förbättras.
            </seg>
            <seg xml:id="i-74e25bfb554d4802-0">
              Herr talman! Jag hinner inte citera vad Ing-Marie Wieselgren,
              projektledare på SKL och tidigare huvudsekreterare för Nationell
              psykiatrisamordning, sagt. Det får jag återkomma till i mitt nästa
              inlägg.
            </seg>
          </u>
          <note type="speaker" xml:id="i-d7b22ed84f00b505-0">
            Anf. 97 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-4">
            <seg xml:id="i-080fda9f0918b1c9-0">
              Herr talman! Lördagen den 23 februari kunde jag i lokaltidningen
              Norra Skåne läsa att staten satsar 27,4 miljoner på barn- och
              ungdomspsykiatrin i Skåne. Närsjukvårdsberedningen i Region Skåne
              välkomnar denna satsning, och jag instämmer i välkomnandet.
            </seg>
            <seg xml:id="i-935258547adabe2c-0">
              Barn och ungdomar med psykiska problem är en grupp som vi måste
              öka tillgängligheten för. Av interpellationssvaret framgår att
              socialministern delar denna uppfattning, och det är bra. De statliga
              pengarna kommer att användas till att anställa fler läkare, psykologer
              och socionomer samt till att vidareutbilda personalen i bland
              annat suicidprevention. Vidare ska kvaliteten i familjeutredningar
              förstärkas.
            </seg>
            <seg xml:id="i-f82e271ea3e0ee24-0">
              Det är viktigt att satsa på barn- och ungdomspsykiatrin. Det
              är vi alla överens om. Jag skulle dock här vilja lyfta fram två
              andra områden där suicidproblematiken behöver diskuteras mer.
              Jag tänker på försvaret och skolan.
            </seg>
            <seg xml:id="i-ed0d04d78c57a89b-0">
              Inom försvaret är självmord en av de vanligaste dödsorsakerna
              bland värnpliktiga, vanligare än skjutolyckor och sjukdomar. Att
              se och förstå depressioner och självmordstendenser är svårt för
              den som inte har någon utbildning för sådana situationer. Officerare
              får i dag ingen utbildning i självmordsförebyggande arbete. Det
              är en brist att de som utbildas i militärt ledarskap inte kan
              någonting om självmordsprevention.
            </seg>
            <seg xml:id="i-f6dc469c7986693e-0">
              Inom skolan har varannan gymnasierektor personlig erfarenhet
              av elever som försöker begå självmord. Trots detta är det ovanligt
              att skolpersonal får utbildning i att upptäcka och hantera de
              signaler som kan tyda på att någon är trött på att leva. Skolan
              har en viktig roll när det gäller att förebygga självmord och
              självmordsförsök. Erfarenheter från USA visar att självmordsfrekvensen
              har minskat med 90 procent på 15 år där skolor har undervisat
              i ämnet livskunskap. Ämnet livskunskap förekommer på några skolor
              i Sverige. Det har blivit ett forum, där eleverna kan reflektera
              över hur man hanterar olika livsproblem. Jag undrar hur socialministern
              ser på betydelsen av ämnet livskunskap i skolan.
            </seg>
            <seg xml:id="i-2aac21fd343bbae1-0">
              Jag vill också citera ur ett pressmeddelande från Socialdepartementet
              den 20 februari 2008: Precis som vi har första-hjälpen-utbildningar
              för att rädda liv när det gäller fysisk ohälsa, så behövs det
              för att rädda liv när det gäller psykisk ohälsa. Det är många
              som lärt sig Första hjälpen och hjärt- och lungräddning, men inte
              hur man hjälper någon som mår psykiskt dåligt eller går i självmordstankar.
              Som ett led i regeringens nollvision för antalet självmord är
              det hög tid för folkbildning på detta område, säger folkhälsominister
              Maria Larsson som aviserar nya åtgärder och uppdrag från regeringen.
              Jag ser fram emot dessa åtgärder och uppdrag.
            </seg>
          </u>
          <note type="speaker" xml:id="i-ab469050efd841ed-0">
            Anf. 98 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-9">
            <seg xml:id="i-7bcc8017708a7f5b-0">
              Herr talman! Detta är ett område som vi har haft skäl att diskutera
              ganska många gånger, och jag tror att vi kommer att få tillfälle
              att diskutera det många gånger ytterligare. Det är ett område
              som inte låter sig ställas om enkelt under en fyraårsperiod, men
              vi har väldigt mycket att ta igen efter många år av försummelser.
            </seg>
            <seg xml:id="i-55c83ea1e060cebc-0">
              Det som jag har försökt beskriva i mitt inledande svar är bland
              annat att vi vill förstärka det arbete som sker ute i Landstings-Sverige.
              Därför har vi tillfört en del pengar till landstingen för att
              de ska kunna klara av sin uppgift. Vi har också skapat ett nationellt
              utvecklingscentrum för tidiga insatser för barn och unga som löper
              risk att drabbas av svårare psykisk ohälsa. Jag tror att det är
              oerhört betydelsefullt att det finns ett centrum som kan bygga
              upp kunskap och naturligtvis också se till att man för ut kunskap
              och vetenskap till dem som arbetar med barn runt om i Sveriges
              kommuner givetvis också i landstingen, i den mån det behövs.
            </seg>
            <seg xml:id="i-7e43277f4294a3b1-0">
              Väldigt mycket av detta kommer att handla om att identifiera
              det som flera talare har varit inne på: de tidiga tecknen på att
              någon är trött på livet eller mår psykiskt dåligt. Vi ska fundera
              på hur vi bättre kan förebygga psykisk ohälsa, göra insatser tidigt
              för att sjukdomen inte ska förvärras och naturligtvis satsa extra
              på tidiga insatser för barn och unga.
            </seg>
            <seg xml:id="i-13be86dc6af9c71c-0">
              Jag har också beskrivit vårdgarantin. Elina Linna frågar när
              den kommer att kunna uppfyllas, så att vi klarar av detta i alla
              landsting. Jag är naturligtvis inte man att ge svar i dag. Detta
              behöver vi föra en ständig dialog om tillsammans med våra landsting
              för att förbättringen ska få genomslag och bli verklighet. Också
              30 dagar är en ocean av tid för den unga människa som mår hemskt
              illa nu och tycker att det bästa vore om livet tog slut. Då är
              en månad ofattbart lång tid. Det var ännu mer med de gamla reglerna,
              med 90 dagar. Här har vi ett gemensamt arbete att göra.
            </seg>
            <seg xml:id="i-6a136fd0771202a6-0">
              Återigen anknyts till en tidigare interpellationsdebatt. Det
              är en fråga där mycket kan göras på nationell nivå. Vi har ett
              ansvar som vi absolut inte ska undandra oss. Men vi behöver också
              få med den kommunala nivån, till exempel när det gäller skolan
              och skolhälsovården, och landstingsnivån, inte minst med barn-
              och ungdomspsykiatrin och landstingets vård för övrigt. Detta
              är ett arbete som fordrar goda insatser på alla olika politiska
              nivåer.
            </seg>
            <seg xml:id="i-36648f53c5bacc5c-0">
              De frågor som har tagits upp om suicidprevention, alltså att
              förebygga självmord, är i huvudsak min kollega Maria Larssons
              område, även om de går in i varandra lite grann. En del tankar
              kommer att presenteras inom kort från regeringens sida.
            </seg>
            <seg xml:id="i-dd85547225b026c4-0">
              Lars-Ivar Ericson tog upp frågan om livskunskap i skolan, som
              jag tycker är oerhört fascinerande och intressant. Jag har naturligtvis
              inget emot att vi bygger vidare på sådana tankar. Det finns för
              få sammanhang där man vågar öppna sig för samtal och visa lite
              sårbarhet, inte minst när man är ung och alltid ska vara stark,
              där man får tillfälle till de lite djupare samtalen, som jag tror
              kan betyda mycket för att kunna hantera kriser och olika situationer
              som uppkommer.
            </seg>
            <seg xml:id="i-36d613008c7edb99-0">
              Resten av mitt svar sparar jag till nästa inlägg.
            </seg>
          </u>
          <note type="speaker" xml:id="i-68c2eca6a79f16b4-0">
            Anf. 99 ELINA LINNA (v):
          </note>
          <u who="elina_linna_aed53b" xml:id="i-42093b65422933a4-1">
            <seg xml:id="i-3693499871513897-0">
              Herr talman! Jag börjar där jag slutade, för jag hann inte citera
              Ing-Marie Wieselgren. Det handlar om vårdgarantin. Hon säger så
              här: Om vi vill att förändringen ska ske i verkligheten och inte
              bara på papperet är vår bedömning det vill säga SKL:s att den
              skärpta vårdgarantin kan bli verklighet i alla landsting först
              år 2011. Jag undrar om socialministern delar den bedömningen.
            </seg>
            <seg xml:id="i-5ee6463136311a11-0">
              Det är väldigt bra att det skapas ett nationellt utvecklingscentrum
              för de här frågorna. Det behövs, och då lyfter man de frågorna
              i betydelse.
            </seg>
            <seg xml:id="i-635e801eecf08f7f-0">
              Jag ska påminna socialministern om att Socialstyrelsen och Statens
              folkhälsoinstitut kom med ett förslag till nationellt program
              för suicidprevention redan i december 2006. Som jag förstår kommer
              nu ett förslag i samband med folkhälsopropositionen, och det är
              ju bra. Där finns olika strategier, och jag vill lyfta fram en
              strategi som socialministern inte nämner i sitt svar, nämligen
              medicinska, psykologiska och psykosociala insatser.
            </seg>
            <seg xml:id="i-ea6a61092838c467-0">
              Här betonas bland annat den bristande tillgången till psykoterapi.
              När det gäller självskadebeteende hos tonårsflickor finns det
              evidens att psykoterapi har gett goda resultat.
            </seg>
            <seg xml:id="i-5ed578c9e992237c-0">
              Tyvärr är det ont om psykoterapi, och framöver kommer det att
              bli ännu färre möjligheter att få psykoterapi i Helsingforss län.
              Jag vet att socialministern inte kan besvara detta, men jag kan
              inte låta bli att ta upp det ändå: Primärvården i Helsingfors
              har varit föregångare i att anställa psykologer, men nu med Vårdval
              Helsingfors har man låtit den ekonomiska styrtekniken styra bort
              psykologerna, så att flera vårdcentraler har sagt upp psykologerna.
            </seg>
            <seg xml:id="i-65c4fdbb188f39ae-0">
              En annan fråga som är viktig att lyfta fram i sammanhanget är
              bristen på psykiatrer. Det är en fråga som Vänsterpartiet har
              uppmärksammat länge. Nu vet jag att Socialstyrelsen har lämnat
              en skrivelse till regeringen med förslag. Jag undrar vad regeringen
              tänker göra med förslagen. Man utbildar inte vare sig vuxen- eller
              barnpsykiatrer i en handvändning. Det tar ca 12 år innan man är
              specialist inom psykiatri. Det måste beslutas om en ökning av
              studieplatserna inom läkarutbildningen.
            </seg>
            <seg xml:id="i-4f9b1a2b7beaa042-0">
              Häromdagen läste jag i tidningen att det skulle behövas platser.
              De platser som regeringen har lovat att öka med räcker inte långt
              om vi även talar om behovet av psykiatrer.
            </seg>
          </u>
          <note type="speaker" xml:id="i-366871deeba5250a-0">
            Anf. 100 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-5">
            <seg xml:id="i-a3923e1f5dc3e571-0">
              Herr talman! Många barn och ungdomar behöver mänskligt stöd för
              att orka välja livet. Alla goda krafter måste samverka för att
              det uppväxande släktet ska må bättre och förhindra att det som
              inte får hända ändå händer.
            </seg>
            <seg xml:id="i-c5d37a6fc07018a5-0">
              Jag har i min yrkesutövning som präst vid flera tillfällen haft
              mycket god hjälp att hantera svåra situationer genom en organisation
              som gör mycket nytta. Jag tänker då på Spes, Riksförbundet för
              Suicidprevention och Efterlevandes Stöd. Det ställer upp med förebyggande
              arbete och stöd till anhöriga och vänner när någon inte orkat
              leva längre. Det är bra att den nuvarande regeringen har visat
              sin uppskattning av Spes verksamhet inte bara genom att enbart
              stödja med ord utan också genom att ge ekonomiska bidrag.
            </seg>
            <seg xml:id="i-1789b48771774246-0">
              Nämnas bör även NSPH, Nationell samverkan för psykisk hälsa.
              Det är ett nätverk av patient-, brukar- och anhörigorganisationer
              inom det psykiatriska området. NSPH visar att patienter, brukare
              och anhöriga är en oumbärlig resurs i vården, stödet och behandlingen.
            </seg>
            <seg xml:id="i-7250e5636ac3ed8a-0">
              Denna debatt har visat att regeringen tar på allvar och stöder
              verksamhet som syftar till att förebygga psykiska besvär och ytterst
              självmord.
            </seg>
          </u>
          <note type="speaker" xml:id="i-d5135fad8982ebe8-0">
            Anf. 101 FINN BENGTSSON (m):
          </note>
          <u who="unknown" xml:id="i-9c19c21ef192d5a2-32">
            <seg xml:id="i-ac541f45b992667f-0">
              Herr talman! Jag vill tacka interpellanten för den väldigt viktiga
              fråga som reses. Jag vill också tacka socialministern för ett
              väldigt klokt svar på många av de frågor som Elina Linna har rest.
            </seg>
            <seg xml:id="i-6991c54a744d539c-0">
              Jag känner Elina Linna som en varm anhängare av att lösa ett
              av de viktigaste problemen inom psykiatrin, nämligen barn- och
              ungdomspsykiatrins tillkortakommande. Jag ser också att interpellationen
              liksom svaret från socialministern egentligen kan dras ned till
              tre frågetecken.
            </seg>
            <seg xml:id="i-f15061fe626302a2-0">
              Det första handlar om den dåliga tillgängligheten till barn-
              och ungdomspsykiatri. Det andra handlar om vad vi kan göra preventivt,
              det vill säga förebyggande, för att åtgärda problemet. Här tas
              även kompetensfrågan upp för att garantera att det vi gör är i
              enlighet med god evidensbaserad medicin och beprövad klinisk erfarenhet.
            </seg>
            <seg xml:id="i-588e55629a4796bb-0">
              Låt mig försöka svara på de tre frågorna och ge lite synpunkter
              tillbaka till interpellanten och även socialministern att svara
              på.
            </seg>
            <seg xml:id="i-fdf9e36817ca63c8-0">
              Vårdgarantin tillkom under galgen under den förra socialdemokratiska
              regeringen och sattes till 90 dagar. Redan då visade det sig att
              det var ganska fyrkantigt att låta barn som kanske akut behöver
              komma till barn- och ungdomspsykiatrin få vänta så länge.
            </seg>
            <seg xml:id="i-6bbaf4eee9752c40-0">
              Det är precis som socialministern konstaterar. En ändring till
              30 dagar är en skärpning med 200 procent i förhållande till det
              Socialdemokraterna utlovade. Men kanske inte ens det räcker.
            </seg>
            <seg xml:id="i-f27caf949334cc6c-0">
              Jag vet också att socialministern har utlovat möjligheter att
              vara skarp. För att inskärpa detta har man tankar på sanktioner
              och repressalieåtgärder för de landsting som inte kan uppfylla
              detta. Jag tror att piskan kanske är något sämre än moroten. Låt
              oss komma tillbaka till det.
            </seg>
            <seg xml:id="i-5666d0820972d1fa-0">
              Jag har ett förslag till Elina Linna, som brinner för de här
              frågorna. När ni satt i regeringsställning stödde Vänsterpartiet
              Socialdemokraterna som under galgen föreslog 90 dagar. Det är
              väl ändå positivt att alliansregeringen nu föreslår en skärpning
              på så mycket som 200 procent, det vill säga till 30 dagars tillgänglighet,
              och kanske till och med sanktionsmöjligheter.
            </seg>
            <seg xml:id="i-0a264b04f5f40928-0">
              Med tanke på att Vänsterpartiet tycks fjärma sig alltmer från
              vänsterkartellen bestående av Socialdemokraterna och Miljöpartiet
              kanske ni vill samarbeta med alliansen i den här frågan. Med det
              brinnande intresse Elina Linna har kanske hon kan påverka sitt
              parti att göra gemensam sak i detta viktiga ärende.
            </seg>
            <seg xml:id="i-7bf7035d40df7979-0">
              Det gäller också det preventiva arbetet. Det handlar lite grann
              om det medicinska innehållet i begreppet sjukdom. Hjärt-lungfonden
              har nyligen sagt att man har ambitionen att minska sjukligheten
              i hjärtinfarkt med 50 procent till ett antal år framåt.
            </seg>
            <seg xml:id="i-aea10d4e4ef30e58-0">
              Det är lite lurigt att säga att man inom det sjukdomspanorama
              som beskrivs för barn- och ungdomspsykiatrin ska ha en nollvision.
              Visst skulle det vara trevligt om all sjukdom kunde utrotas från
              jordens yta, men så är det inte.
            </seg>
            <seg xml:id="i-6b64f2e0b767bfd8-0">
              En del av dessa saker kan man påverka med de faktorer som har
              diskuterats preventivt. Men vi måste också acceptera att sjukdom
              kan uppstå. Därför blir nollvisionen lite utopisk. Det anknyter
              egentligen till den tredje frågan, nämligen kompetensen.
            </seg>
            <seg xml:id="i-f7e9bb9240d7d0f9-0">
              Jag arbetar själv civilt som läkare inom psykiatrin. En anledning
              till att vi har en brist på specialitet inom området är att det
              har varit rätt mycket vildvuxet flum. Man har inte bejakat att
              kombinationen av samhällsproblem och medicinska problem förorsakat
              panoramat av psykiatriska sjukdomar.
            </seg>
            <seg xml:id="i-989033148a89b2d8-0">
              Här måste man ha en bred palett som engagerar människor att ge
              sig in i kanske ett av de mest intressanta områdena för forskning
              och sjukvård. Det handlar om att ta hand om psykiskt sjuka människors
              sjuklighet, inte minst när det drabbar barn och därmed familjer.
            </seg>
            <seg xml:id="i-546c49caa7f205ed-0">
              Då måste man också bejaka, som sägs i svaret, att man har ett
              kompetenscentrum som lyfter fram inte bara frågor som handlar
              om att den här typen av problem uppstår från samhällets icke-funktionella
              verksamhet utan att det faktiskt är en sjukdom vi ska behandla.
            </seg>
            <seg xml:id="i-8905233eba00ce42-0">
              Det är absolut det sätt på vilket vi kan uppnå ett intresse för
              att skapa den kompetens som behövs hos läkare och sjuksköterskor.
            </seg>
          </u>
          <note type="speaker" xml:id="i-7c98e3088b90504a-0">
            Anf. 102 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-10">
            <seg xml:id="i-cd8fc6243f1ac0d8-0">
              Herr talman! Det arbete som pågår är viktigt. Jag vill understryka
              mycket av det som Finn Bengtsson säger men kanske också skära
              på ett lite annat sätt när det gäller vad jag ser framför mig
              som betydelsefullt.
            </seg>
            <seg xml:id="i-cb12fc54e91dac16-0">
              En fråga handlar om psykiatrer. Där har vi en stor brist som
              Elina Linna pekar på. Regeringen har gjort ett ryck när det gäller
              läkarutbildningen allmänt sett. Det gör att vi utbildar 10 procent
              fler läkare år 2008 jämfört med år 2006, och det är bra. Men vi
              ser framför oss att behoven kommer att öka framöver.
            </seg>
            <seg xml:id="i-ea21a99581f12c78-0">
              Vi har stora pensionsavgångar. Det kommer att behövas fler läkare.
              Ledtiderna för att utbilda läkare och inte minst specialister
              är oerhört långa. Regeringen har förstärkt när det gäller så kallade
              SK-kurser som förstärker kompetensen just på psykiatriområdet
              för läkarna.
            </seg>
            <seg xml:id="i-163fda3858e05f55-0">
              En annan sak handlar om primärvårdens förmåga att möta människor.
              Det visar sig att kanske en tredjedel av de personer som kommer
              till primärvården är personer som kommer dit just därför att de
              har psykiska problem. Det är viktigt att personalen är kunnig
              nog för att möta de personerna och slussa dem vidare i den mån
              den inte själv kan ta hand om patienten fullt ut. Där är det väldigt
              viktigt med bemötande och att vi har kunskap hos personalen.
            </seg>
            <seg xml:id="i-594127dbdd1831b3-0">
              Finn Bengtsson underströk också det som handlar om evidensbaserad
              vård. Det är något som är oerhört betydelsefullt. Det handlar
              om att vi tar till oss den bästa och modernaste kunskap som finns
              och att den används i praktiken runt om i Psykiatri-Sverige.
            </seg>
            <seg xml:id="i-a4f5b68c2cca1a2b-0">
              I dag finns det alltför mycket av hemmagjorda teorier som är
              föråldrade eller felaktiga. De tillämpas i dag på ett sätt som
              inte hade varit möjligt inom annan vård. Man använder andra metoder
              än dem som är evidensbaserade.
            </seg>
            <seg xml:id="i-6e25a93e49766831-0">
              Ytterligare en sak som jag vill stryka under handlar om ett bättre
              samarbete mellan kommuner och landsting. Det är viktigt för alla
              men inte minst för barn och ungdomar. Det handlar om att kommuner
              och landsting förmår att samarbeta på ett sådant sätt att det
              blir överlappande för framför allt unga personer så att man inte
              ser sömmarna mellan kommuner och landsting.
            </seg>
            <seg xml:id="i-6caf0f6349b2d95a-0">
              Detta är ett område där vi för närvarande funderar på hur vi
              på bästa möjliga sätt ska använda de resurser som vi skjuter till
              extra i år. Hur får vi ut så mycket effekt som möjligt för de
              500 miljoner kronor som vi skjuter till extra? Där räknar vi med
              att kunna fatta beslut inom ett par månader.
            </seg>
            <seg xml:id="i-7ac725dc379297e0-0">
              Det andra är det större grepp som ska komma från den 1 januari
              2009 då Miltons utredning ska omsättas i praktiken. Då kommer
              det att behövas mer resurser som kommer att prövas i budgetsammanhang.
              Men man måste också konstatera att det inte bara handlar om pengar.
            </seg>
            <seg xml:id="i-a1e71723ccf0eb24-0">
              Pengar är betydelsefullt. Men att hälla pengar i illa fungerande
              system kommer att göra ont värre. Därför måste ytterligare resurser
              gå hand i hand med en organisation som fungerar på ett bättre
              sätt för att möta enskilda människors behov. Jag tror att vi kommer
              att behöva diskutera detta ytterligare med varandra. Hur ska vi
              strama upp det här så att det fungerar och kan möta de behov som
              de enskilda patienterna har?
            </seg>
          </u>
          <note type="speaker" xml:id="i-53c43caefc6678d3-0">
            Anf. 103 ELINA LINNA (v):
          </note>
          <u who="elina_linna_aed53b" xml:id="i-42093b65422933a4-2">
            <seg xml:id="i-bf9837ac1d696fce-0">
              Herr talman! Nej, Finn Bengtsson, Vänsterpartiet har aldrig varit
              speciellt förtjust i vårdgarantier. De tenderar lätt att bli tomma
              ord på papperet. Under förra mandatperioden, när vi till och med
              motsatte oss vårdgarantier, handlade det om att vi tycker att
              det måste finnas pengar och personal. Inom vården måste man också
              följa prioriteringsordningar. Det behövs garantier för att garantierna
              ska fungera.
            </seg>
            <seg xml:id="i-10c8a5499a97cb89-0">
              Socialministern kommenterade inte SKL:s uppfattning att vårdgarantin
              inte kan bli verklighet före 2011. Jag hoppas att socialministern
              kommer med synpunkter på det i sitt sista inlägg.
            </seg>
            <seg xml:id="i-129c05ed83be3374-0">
              Jag ser att skolministern är närvarande i kammaren. Därför kan
              jag inte låta bli att ta upp den otroligt viktiga roll skolan
              har när vi talar om unga tjejer. Skolhälsovården brister på många
              håll i landet. Där behövs det insatser.
            </seg>
            <seg xml:id="i-a202ec63f449d08f-0">
              Kvaliteten inom vården har brister. Jag tror att vi alla har
              hört berättelser om unga tjejer och killar och äldre personer
              som har sökt vård inom psykiatrin och inte fått hjälp. Häromdagen
              läste jag om en tjej som säger att om hon inte hade blivit inlagd
              för psykiatrisk vård under så lång tid hade det inte gått så illa
              för henne som det gjorde. Där var det vården som var kontraindicerad
              och försämrade hennes tillstånd. Tyvärr är det så på många håll.
              Men den tjejen är frisk i dag, som tur är.
            </seg>
          </u>
          <note type="speaker" xml:id="i-7166aff303da96c3-0">
            Anf. 104 FINN BENGTSSON (m):
          </note>
          <u who="unknown" xml:id="i-9c19c21ef192d5a2-33">
            <seg xml:id="i-601cb16f0f8e3a34-0">
              Herr talman! Detta att vi skulle göra gemensam sak med socialister
              när det gäller en så god sak som att hjälpa till att lösa barn-
              och ungdomspsykiatrins problem var kanske en alltför from förhoppning
              för att bli sann. Jag tror att det ligger mycket i det resonemang
              som vi nu för, inte minst i det som inskärptes av socialministern;
              det handlar om att på sikt titta på hur vi ska få till kompetensen.
            </seg>
            <seg xml:id="i-9365c42e9fea5cec-0">
              Regeringen har med all tydlighet satt av rejäla resurser. Det
              var en prioritering av halva den miljard som avsattes till barn-
              och ungdomspsykiatrin under innevarande år. Det ska effektueras
              senast den 1 juni. Dessutom har vi lika mycket pengar avsatta
              i budgeten för året som kommer. Därtill har man varslat om möjligen
              ännu fler satsningar än dem vi talade om när vi tillträdde i budgetplanen
              för 2009. Pengar finns alltså, tror jag. Problemet är synen på
              system som inte fungerar. Varken socialdemokrater eller socialister
              har lösningarna på de problemen. Det har historien visat, och
              det är därför vi har den situation vi har.
            </seg>
            <seg xml:id="i-e49329219b3870b7-0">
              Jag vill inskärpa att det handlar om en palett av olika åtgärder,
              psykologiska åtgärder och även medicinska åtgärder. Det här är
              såväl ett samhällsproblem som ett medicinskt problem. Därför måste
              man vara öppen för de olika lösningarna och att de samverkar.
              Att polarisera det här till att vi bara ska lösa samhällsproblemen
              eller för den delen bara vara biologiskt fixerade kommer aldrig
              att lösa problemet.
            </seg>
            <seg xml:id="i-e915686d3f82f4a2-0">
              Problemet är att de som är engagerade i och intresserade av barn-
              och ungdomspsykiatri och vill utbilda sig för att bestå samhället
              med den kompetensen vill ha bådeoch. De vill inte höra politiker
              polarisera detta till att antingen vara ett samhällsproblem eller,
              vilket i och för sig knappt någon säger, bara ett biologiskt problem.
            </seg>
            <seg xml:id="i-b9fc3a969025ad18-0">
              Det är just mångfalden av attackeringssätt som nu finns tillgängliga
              tack vare modern forskning som vi måste ta till oss även i det
              här landet. Här har tyvärr inte Elina Linnas parti alltid varit
              förespråkare för den allra nyktraste synen på den mångfald av
              åtgärder som behövs för att svensk psykiatri ska avancera vetenskapligt.
            </seg>
          </u>
          <note type="speaker" xml:id="i-3f596afc8cb8f88b-0">
            Anf. 105 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-c7a40711961d996c-11">
            <seg xml:id="i-90a0541d86762927-0">
              Herr talman! Vi har en stor uppgift framför oss. Jag tror att
              situationen nu är bättre än någonsin när det gäller att få till
              stånd någonting som kommer att kunna fungera. Det finns en stor
              medvetenhet runt om i samhället i stort om att nuvarande ordning
              inte fungerar särskilt väl.
            </seg>
            <seg xml:id="i-5032bf671d9ddf52-0">
              Vi har på ett smärtsamt sätt sett några förfärliga våldsdåd som
              har lyft upp frågorna på dagordningen på ett sådant sätt att ingen
              kan ha undgått att se att det finns brister inom den svenska psykiatrin.
              Man ska minnas att de enstaka händelser som har inträffat förfärliga
              som de är ändå inte är signifikativa eller karakteristiska för
              människor som är psykiskt sjuka. I regel handlar det om människor
              som lider i tysthet och ensamhet och som påverkar sina närmaste
              kanske arbetskamrater. För många är det mycket ensamhet. Men de
              här händelserna har gjort att frågan har kommit upp på dagordningen.
            </seg>
            <seg xml:id="i-ec051ba468f794b3-0">
              Jag tror att det arbetssätt som psykiatrisamordningen praktiserade,
              där man reste runt mycket i landet, träffade människor från brukarorganisationer
              och professionens olika yrkesgrupper och förde samtal har lett
              fram till att vi har en ganska bred enighet om vad som behöver
              göras. Jag tror också att politiska partier är mogna att ta sig
              an frågorna på ett sådant sätt att vi kan se möjligheter.
            </seg>
            <seg xml:id="i-39e5780e6400162f-0">
              Ibland säger människor till mig: Varför ska vi tro att det blir
              bättre den här gången när politiker så många gånger tidigare har
              talat om nya tag? Men jag tror att förutsättningarna nu är bättre
              än tidigare.
            </seg>
            <seg xml:id="i-e65e14c3126cf419-0">
              Jag vågar i dag inte ge ett svar på den fråga som Elina Linna
              ställde och som handlade om när vårdgarantin kan uppfyllas. Men
              vi kommer naturligtvis att föra en dialog med Sveriges Kommuner
              och Landsting för att ingen ska behöva vänta längre än vad nöden
              kräver på den vård som de behöver inom psykiatrin.
            </seg>
          </u>
          <note xml:id="i-f7ad302619516d11-6">
            Överläggningen var härmed avslutad.
          </note>
          <note xml:id="i-56f12b288bd1e8c7-0">
            11 § Svar på interpellation 2007/08:397 om offentlig insyn i
            friskolor och skolor drivna i aktiebolagsform
          </note>
          <note type="speaker" xml:id="i-86b3160d723934d9-0">
            Anf. 106 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-34">
            <seg xml:id="i-e03f0009d7f9edd4-0">
              Herr talman! Peter Hultqvist har frågat mig om jag avser att
              vid sidan av gällande lagstiftning ta några initiativ till ökad
              öppenhet kring fristående skolors och aktiebolagsdrivna skolors
              verksamhet.
            </seg>
            <seg xml:id="i-abb2575c3810fe7c-0">
              Jag har tidigare svarat på en likadan skriftlig fråga från interpellanten
              om insyn i friskolor och skolor som drivs i aktiebolagsform. Som
              jag skrev i mitt frågesvar finns redan i dag stora möjligheter
              till insyn i dessa skolor. Mot den bakgrunden är det inte aktuellt
              med några ytterligare åtgärder från regeringens sida.
            </seg>
          </u>
          <note type="speaker" xml:id="i-cd7df6de6c8b5bdf-0">
            Anf. 107 PETER HULTQVIST (s):
          </note>
          <u who="peter_hultqvist_c9866b" xml:id="i-a388552d1bbe7819-0">
            <seg xml:id="i-44a40f91b866dd82-0">
              Herr talman! Jag får tacka för svaret, även om jag tycker att
              det är något torftigt utformat.
            </seg>
            <seg xml:id="i-3b5e138035380804-0">
              Det är tydligen okej att offentlighetsprincipen och allmänhetens
              rätt till insyn gäller i kommunala skolor men inte i friskolor
              och skolor drivna som aktiebolag. Det är inte att jämföra med
              offentlighetsprincipen att ett bolags revisor går igenom dess
              verksamhet och konstaterar att allt går rätt till och att detta
              senare hanteras på en bolagsstämma. Det är inte heller att jämföra
              med offentlighetsprincipen att hänvisa till att kommunala tjänstemän
              kan få insyn i en friskolas verksamhet och räkenskaper.
            </seg>
            <seg xml:id="i-ac75ed59024e126c-0">
              Offentlighetsprincipen handlar om någonting helt annat. Den handlar
              om att vem som helst kan läsa myndigheternas handlingar. Det finns
              en meddelar- och yttrandefrihet för dem som arbetar i verksamheten.
              Allmänheten har rätt att läsa sådana handlingar som betecknas
              som allmänna handlingar. Som medborgare kan du kräva att få handlingarna
              inom två dagar. Du kan efterfråga handlingar och tillåtas vara
              anonym. Om du nekas en handling kan du överklaga. Det finns också
              en personuppgiftslag som värnar människors integritet i samband
              med behandling av personuppgifter.
            </seg>
            <seg xml:id="i-0264b522baff20e4-0">
              Man kan ställa sig frågan varför inte denna lagstiftning också
              skulle kunna omfatta friskolor och skolor drivna i bolagsform.
              Varför ska insynen bara gälla de kommunala skolorna?
            </seg>
            <seg xml:id="i-f0cfa1f02c02a1d8-0">
              Jag har mött många folkpartister i olika debatter om offentlighetsprincipen
              i kommunala bolag. Jag har mött krav på det i lokala och regionala
              församlingar. När det gäller skolsidan är det tyst; där är tydligen
              allt bra. Varför, kan man fråga sig.
            </seg>
            <seg xml:id="i-b3c82e8ba2750a02-0">
              I Svenska Dagbladet skriver man om vinstrika friskolor och att
              skolorna har blivit storföretag. Tidningen har gjort ett mycket
              intressant kopplingsschema som jag tror att ministern har tagit
              del av tidigare. Anew Learning har 41 förskolor, grundskolor och
              gymnasier, Jensen Development fem gymnasieskolor och förskolor,
              John Bauer Organization 27 gymnasieskolor och så vidare. Kunskapsskolan
              Holding det var ett intressant namn har 21 grundskolor och nio
              gymnasieskolor. Sådant här pågår. Allmänna medel används som finansieringskälla,
              skattepengar blir vinster. Många av dessa investerar sedan i Norge.
              I England håller någon av dessa på att köpa upp verksamhet.
            </seg>
            <seg xml:id="i-89f8802a39ad0021-0">
              Är det rimligt att skydda denna typ av koncerner från insyn när
              de flyttar pengar från ett land till ett annat och bollar med
              pengar mellan bolag och när det i grunden är skattefinansiering?
            </seg>
            <seg xml:id="i-53afa232be0cc6a9-0">
              Lärarnas Riksförbund slår fast i ett pressmeddelande från den
              25 oktober 2007 att friskolorna varken lyder under förvaltningslagen,
              sekretesslagen, arkivlagen eller offentlighetsprincipen. Om en
              friskola slår igen kan elever bli utan betyg eftersom friskolor
              inte lyder under samma lagar om arkivering och offentlighet av
              till exempel betyg.
            </seg>
            <seg xml:id="i-c91828e4d03fcebe-0">
              Denna problematik gör det viktigt att kräva en helt annan insyn
              än i dag. Jag kan inte uppfatta ministern på annat sätt dels mot
              bakgrund av min enkla fråga, dels mot bakgrund av det torftiga
              interpellationssvaret än att han inte vill.
            </seg>
            <seg xml:id="i-eb9f7ad721c88eca-0">
              En friskola lyder inte under samma krav på arkivering och offentlighet
              som en kommunal skola. Det kan alltså leda till att betyg och
              andra viktiga handlingar inte finns tillgängliga när de begärs
              ut. Är detta verkligen en rimlig ordning?
            </seg>
          </u>
          <note type="speaker" xml:id="i-deb8b7e528647440-0">
            Anf. 108 FINN BENGTSSON (m):
          </note>
          <u who="unknown" xml:id="i-9c19c21ef192d5a2-35">
            <seg xml:id="i-aa5a9a980c19a50a-0">
              Herr talman! Interpellanten framförde att utbildningsministerns
              svar var torftigt. Jag tycker för min del att det var ett mycket
              tydligt svar. Jag tycker kanske i stället att interpellantens
              långrandighet vittnar om en viss torftighet eftersom det faktiskt
              är på det viset att mycket offentlig verksamhet har kunnat få
              en mångfald av utförare även under socialdemokratiska regeringar.
              Det gäller inte bara skolor utan även hälso- och sjukvården.
            </seg>
            <seg xml:id="i-79fec39547079afd-0">
              Jag kan förvånas över att man under sina långa perioder av regeringsinnehav
              inte har haft förmågan att åstadkomma denna lagreglering med vilken
              man från Peter Hultqvists sida tydligen vill få sätta fingrarna
              i syltburken på all verksamhet oavsett hur och i vilken form den
              bedrivs och oavsett vad den har för förutsättningar att bedrivas
              på annat sätt än när offentligheten själv bedriver den.
            </seg>
            <seg xml:id="i-3e3a5067b338e910-0">
              Jag tror, herr talman, att detta speglar en allmän syn av tvehågsenhet
              hos Socialdemokraterna. Man inser någonstans betydelsen av olika
              formers olika villkor och att de kan tjäna ett gott syfte när
              de får konkurrera och visa vem som levererar mest för skattemedlen.
              Naturligtvis är alla dessa underställda krav och kontroller på
              olika sätt. Vi har myndigheter som granskar verksamheten och som
              representerar offentligheten.
            </seg>
            <seg xml:id="i-8340fdd000719385-0">
              Ytterst handlar det om att socialdemokratin till skillnad från
              allianspartierna vill ha större makt för politikerna att gå och
              peta i detaljer. Jag är rädd för att det i fallet med skolan,
              precis som i hälso- och sjukvården, skulle förstöra de goda möjligheterna
              att visa hur en alternativ drift kan ske. Ibland ska politiker
              hålla sig borta från verksamheten. Det hindrar dem inte från att
              ta det övergripande ansvaret för både finansiering och verksamhetens
              mål.
            </seg>
          </u>
          <note type="speaker" xml:id="i-b9584abebc1f4c97-0">
            Anf. 109 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-36">
            <seg xml:id="i-0694f3fcf89efab8-0">
              Herr talman! De regler som Peter Hultqvist kritiserar som vore
              de inte vatten värda inrättades av den socialdemokratiska regeringen
              1997. De förändrades inte av de socialdemokratiska regeringar
              som satt mellan 1997 och 2006. Och tänk, Peter Hultqvist, det
              finns inte en enda motion till detta riksmöte från Peter Hultqvists
              eget parti om förändringar i den riktning som Peter Hultqvist
              här i talarstolen kräver av mig att göra!
            </seg>
            <seg xml:id="i-648190ff0996e2ec-0">
              Det finns tre institut i vår lagstiftning som konstituerar den
              öppenhet som Peter Hultqvist efterfrågar. Det första är bokföringslagen
              som reglerar bokföringsskyldigheten för alla som bedriver näringsverksamhet.
              Alla kan gå in och se. Man måste lämna in om olika vinstdispositioner
              och annat till myndigheterna, och det är offentligt.
            </seg>
            <seg xml:id="i-d9b69b3faf14b7b3-0">
              Det var det som Svenska Dagbladet hade gjort i den sammanställning
              som Peter Hultqvist viftade med. Han frågade om jag hade sett
              den. Det är väl tredje gången Peter Hultqvist viftar med den från
              talarstolen i en debatt med mig. Den där bilagan börjar snart
              gulna av allt viftande i kammaren.
            </seg>
            <seg xml:id="i-060fae1148af2cf3-0">
              Det andra är att det av skollagen framgår att lägeskommunen,
              det vill säga den kommun där friskolan ligger, har rätt att få
              insyn i verksamheten och begära in i stort sett vilka uppgifter
              som helst om en friskolas ekonomi. Den redovisningen blir då fullständigt
              offentlig.
            </seg>
            <seg xml:id="i-a1685fde4aab4cf2-0">
              Det tredje är att Skolverket kräver in redovisning av rader av
              saker, till exempel hur många lärare man har, vilken utbildningsnivå
              man har och hur många speciallärare man har. Det är fullständigt
              offentligt.
            </seg>
            <seg xml:id="i-b52c197a583f1da0-0">
              Däremot är det så att offentlighetsprincipen, som Peter Hultqvist
              åberopar, gäller offentlig verksamhet i Sverige. Det är en av
              de grundlagar som stiftades på 1800-talet som vi har varit fullständigt
              eniga om. Det finns ingen regering och inget parti som någonsin
              har ansett att offentlighetsprincipen ska gälla fullt ut för privata
              företag och verksamheter. Den gäller för offentliga verksamheter.
            </seg>
            <seg xml:id="i-a3d8b8d8ee99535f-0">
              Men lagstiftaren har avsett, och här var riksdagen enig, att
              friskolor ska redovisa ett antal ytterligare saker än vanliga
              företag. Det är dels för hemkommunen som kan begära att få se
              precis vad man vill när det gäller olika uppgifter, även ekonomin.
              Syftet är att kommunen ska se att de offentliga skolmedel som
              tilldelas används för det ändamål de är avsedda för. Delvis är
              det för att Skolverket ska kunna följa upp hur skolorna satsar
              på lärare, böcker och annat. Det gäller friskolor såväl som kommunala
              skolor.
            </seg>
            <seg xml:id="i-5c74f02ca99ca174-0">
              Jag menar, och det har tidigare regeringar också menat, att den
              insyn som vi har i friskolors ekonomi och verksamhet är tillfyllest.
              Det är därför som varken den förra eller denna regering har haft
              för avsikt att ändra på detta.
            </seg>
            <seg xml:id="i-6e440ecc0fbb5b53-0">
              Om det utifrån ett socialdemokratiskt perspektiv är så förgripligt,
              Peter Hultqvist, med de regler som gäller, varför har då Socialdemokraterna
              instiftat dem? Varför ändrade ni dem inte? Varför har ni inga
              motioner om att ändra dem?
            </seg>
          </u>
          <note type="speaker" xml:id="i-c24a2cdb04a5c3ce-0">
            Anf. 110 PETER HULTQVIST (s):
          </note>
          <u who="peter_hultqvist_c9866b" next="cont" xml:id="i-15ecf5b11ade791f-0">
            <seg xml:id="i-6e6710d11239ba3f-0">
              Herr talman! Nu blev allt lugnare och bättre när Björklund kunde
              peka och fråga varför Socialdemokraterna inte gjorde något. Löste
              det som du, Jan Björklund, sade en enda sakfråga? Nej, det löste
              inget. Jag kan lova dig att det kommer motioner på denna punkt.
              Jag kommer till och med att vara med och underteckna dem. Du kan
              vara helt lugn. Ni kommer att få ta ställning inget problem.
            </seg>
            <seg xml:id="i-c049522eaa83b49d-0">
              Varför kan man införa offentlighetsprincipen i kommunala bolag?
              Jag har varit med och gjort det efter krav från dina partivänner.
              Vi har så långt som möjligt försökt öppna upp ett bolag med diarier
              och full insyn.
            </seg>
            <seg xml:id="i-5dc2fdcecd7acedc-0">
              Det du talar om, Jan Björklund, är att det är kommunala tjänstemän
              som ska ha insyn. Det är andra som ska ha insyn. Det ska ske genom
              ombud. Det jag pratar om är att jag som enskild medborgare ska
              kunna begära ut handlingar. Det är en stor skillnad, men det pratar
              inte du om. Vi har olika perspektiv på detta. Du har bolagets
              perspektiv, jag har medborgarens perspektiv.
            </seg>
            <seg xml:id="i-8b3b48fcc58b56bf-0">
              Finn Bengtsson berör över huvud taget inte kärnfrågorna i det
              jag pratar om. Tycker Finn Bengtsson eller ministern att det är
              rimligt att man inte ska kunna begära ut sina betyg och att friskolorna
              inte har krav på sig att arkivera dem?
            </seg>
            <seg xml:id="i-82ba161657ecca07-0">
              Här har jag ett brev som är skrivet av en person som var elev
              på en friskola på 80-talet, alltså för tämligen länge sedan. Han
              skriver: Jag har efter samtal med mina föräldrar som vuxen kommit
              fram till att missförhållandena som jag utsattes för på denna
              skola var grövre än jag hade anat mig till utifrån min egen upplevelse.
              Detta har lett till ett stort behov hos mig att få ta del av alla
              de handlingar om mig som kan finnas kvar från denna tid. Detta
              gäller så väl det utbildnings- som hälsovårdsrelaterade. D v s
              allt material som den här skolan har producerat om min person.
              Han skriver vidare: Jag har sökt igenom skollagen, friskoleförordningen,
              offentlighetslagstiftning, skollagstiftning, arkivlagstiftning,
              kollat på datainspektionens information, hälso- och sjukvårdslagstiftning
              och sekretess men jag kan inte komma fram till vad jag kan förvänta
              mig att min f d skola har kvar och vad jag kan begära av dem i
              detta hänseende.
            </seg>
          </u>
          <note xml:id="i-f4855a5c2fcca705-0">
            Sedan skriver Skolverkets upplysningstjänst till svar:
          </note>
          <u who="peter_hultqvist_c9866b" prev="cont" xml:id="i-ec1fab5010542909-0">
            <seg xml:id="i-b69268fafacfdbfc-0">
              Hej! Fristående skolor lyder inte under offentlighetsprincipen
              och har därför inte samma skyldighet som kommunala skolor att
              lämna ut handlingar om elever. Fristående skolor omfattas ej heller
              av arkivlag. Om skolan har köpt in skolhälsovård av kommunen eller
              någon annan aktör är det möjligt att handlingar kan finnas bevarade.
              Möjligtvis kan skolan ha bevarat dessa handlingar men det måste
              du nog kontakta skolan för att få vetskap om.
            </seg>
            <seg xml:id="i-a3eeeeddb5a2954c-0">
              Det här är absolut inte tillfredsställande förhållanden. Det
              är ju grundläggande brister. Både ministern och möjligen Finn
              Bengtsson borde kunna tänka sig in i att det här är verklighet
              som är reell och existerande och som inte är något som man liksom
              kan lösa på någon bolagsstämma någonstans. Här är det ju fråga
              om rättssäkerheten för enskilda personer.
            </seg>
            <seg xml:id="i-d108a17cd7c0734d-0">
              Så vad är det här att stå och försvara och hänvisa till någon
              socialdemokratisk regering och tro att man vinner några enkla
              poäng i den här debatten. Jag tycker att ni ska gå hem och titta
              allvarligt på det här problemet. Sedan kan ni möjligen ta en diskussion
              i regeringskretsen och återkomma med ett förslag. Jag tänker i
              alla fall skriva en motion om det här. Då får väl dina borgerliga
              kamrater pröva den goda viljan i det sammanhanget och ta ställning
              till om ni är beredda att leva upp till rättssäkerhet, öppenhet
              och bättre kvalitet.
            </seg>
          </u>
          <note type="speaker" xml:id="i-ae53dedb0724ce87-0">
            Anf. 111 FINN BENGTSSON (m):
          </note>
          <u who="unknown" xml:id="i-9c19c21ef192d5a2-37">
            <seg xml:id="i-34e99d4e118ff64a-0">
              Herr talman! Debatten har så här långt visat att Peter Hultqvist
              och Socialdemokraterna är väldigt beredda att protestera mot kärnfrågan
              vid de fåtal tillfällen då de inte har haft regeringsmakten, till
              exempel nu. Det har inte visat sig vara någon aktivitet när man
              har haft gott om tid på sig för att åstadkomma det här.
            </seg>
            <seg xml:id="i-5c7f444db9763630-0">
              Då kan jag bara dra slutsatsen att det finns tre alternativ.
              Det första är att man från socialdemokratin äntligen släpper denna
              gnagande misstänksamhet mot att verksamhet där man inte har full
              politisk styrning ibland kan leverera något som man i slutändan
              kan visa är väldigt gott och att det kan utmana offentligdriven
              verksamhet till att bli både bättre och mer effektiv. Det är det
              som är den stora ideologiska skiljelinjen.
            </seg>
            <seg xml:id="i-d4e4b197a7f01a82-0">
              Eller så har vi alternativ två, att man ser till att reformera
              aktiebolagslagen och andra instrument som gör att det här är så
              omöjligt och att göra det företrädesvis när man har makten. Det
              är bra att man lämnar in en motion nu, i opposition, men Peter
              Hultqvist vet ju precis som vi att det svårt att få gehör för
              den. Man hade goda möjligheter att göra detta, om man verkligen
              ville något, under alla de år då man satt vid makten.
            </seg>
            <seg xml:id="i-ca870444a02e6fb3-0">
              Det tredje alternativet är väl egentligen det som är mest rimligt.
              Det är att det finns den här inneboende problematiken i socialismen,
              som också socialdemokraterna dras åt, framför allt de som ligger
              ganska nära Vänsterpartiet, nämligen att det inte är angenämt
              att någon annan än offentligheten får driva verksamhet. När man
              har detta monopolsträvande av en verksamhet även inom sociala
              tjänster, skolan och välfärden över huvud taget, har det visats
              med all önskvärd tydlighet att effektiviteten minskar. Skattekronorna
              som läggs på detta blir flera. Det handlar i grunden om att man
              i de fina sammanhangen talar om behovet av mångfald och av att
              många ska få använda sina egna huvuden. Men man vill egentligen
              inte. Innerst inne är man socialist, och då vill man inte låta
              andra göra något där man själv inte styr och ställer på toppen.
            </seg>
          </u>
          <note type="speaker" xml:id="i-a5d229e80a11ba20-0">
            Anf. 112 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-38">
            <seg xml:id="i-5ebc451f1474841e-0">
              Herr talman! Det var väl så att alliansen redan i valmanifestet
              skrev att just betyg i friskolor ska lyda under arkivlagen. De
              ska ju skickas in till kommunen och arkiveras. Det underlät den
              gamla regeringen att göra, men det kommer vi att göra nu i den
              nya skollagen. Betyg kommer att bli en offentlig handling också
              i fristående skolor på det sättet att de ska lämnas in och arkiveras
              hos kommunen. Det betyder att också om friskolan läggs ned finns
              betygen sparade för all framtid. Peter Hultqvist verkar väldigt
              engagerad för detta. Då var det väl kul och bra, Peter Hultqvist,
              att det blev ett regeringsskifte så att det kunde bli en förändring
              på den punkten, för den gamla regeringen var fullständigt ointresserad.
            </seg>
            <seg xml:id="i-80f7d9a6af801ebd-0">
              Peter Hultqvists fråga och retorik antyder ju precis det som
              Finn Bengtsson är inne på. Det spelar ingen roll vad vi har för
              regler för friskolor, för Peter Hultqvist avskyr friskolor. Det
              är ju vad det handlar om i den här debatten. Det ska inte finnas
              några friskolor. Stat och kommun ska sköta allting. När det gäller
              skolan ska kommunen sköta allting helst Borlänge kommun. Kommunen
              ska sköta allting för då blir det bäst.
            </seg>
            <seg xml:id="i-86553dc98aac69d1-0">
              Den fråga som Peter Hultqvist måste ställa sig är naturligtvis:
              Varför är det så här just i Sverige? Under tolv år av socialdemokratiskt
              styre har vi fått en fullständig massflykt av föräldrar och elever
              till fristående skolor från den kommunala skolan. Det är den riktigt
              intressanta frågan att ställa sig. Varför är det så att så många
              föräldrar och så många ungdomar vill välja friskolor i Sverige?
              Sanningen är att det inte är förbjudet med friskolor i andra länder
              heller. Det heter lite olika saker, och det är lite olika regler,
              men det är tillåtet där också. Men det är just i det socialdemokratiska
              Sverige som vi har en fullständig massflykt från den kommunala
              skolan. Det borde Socialdemokraterna fundera över.
            </seg>
            <seg xml:id="i-259d799cec3cc481-0">
              Ett sätt att stoppa friskolorna är naturligtvis att förbjuda
              dem, som Peter Hultqvist förmodligen är ute efter i förlängningen.
              Men ett annat sätt att stoppa flykten till friskolor är faktiskt
              att fundera på vad det är som orsakar denna flykt från den kommunala
              skolan.
            </seg>
            <seg xml:id="i-f84e49951adf793e-0">
              Jag är rätt övertygad om att det finns två stora drivkrafter
              bakom att friskolor växer i Sverige. Den ena är att föräldrar
              och elever tror, rätt eller fel, att fristående skolor har högre
              kunskapsambitioner än kommunala skolor. Den andra är att massor
              av föräldrar tror, rätt eller fel, att fristående skolor har bättre
              studiedisciplin än de kommunala skolorna har. Ibland har föräldrarna
              rätt i sina antaganden. Ibland är det förmodligen fel. Men det
              är dessa föreställningar som finns, och det är det som driver
              föräldrar och ungdomar att välja friskolor.
            </seg>
            <seg xml:id="i-55b186dd3f913abc-0">
              Jag är rätt övertygad om att den utbildningspolitik som den här
              regeringen nu för, som kommer att leda till kvalitetslyft för
              den kommunala skolan när det gäller såväl kunskapskrav och kunskapsambitioner
              som studiedisciplin, kommer att kunna dämpa flykten till friskolorna.
              Peter Hultqvists partis fortsatt flummiga skolpolitik kommer bara
              att driva på flykten till friskolorna.
            </seg>
            <seg xml:id="i-34c287fc6c2e0982-0">
              Sedan kan man naturligtvis lagreglera massor av saker som dem
              vi nu diskuterar, men det kommer inte att ändra något. Så länge
              människor är missnöjda med kommunala skolor kommer man att välja
              friskolor i stället. Det är det som har pågått under tolv års
              socialdemokratiskt styre i Sverige. Nu lägger vi om utbildningspolitiken.
              I stället för att förbjuda friskolor och bara kritisera dem satsar
              vi nu på att lyfta kvaliteten i den kommunala skolan. Det är det
              som kan ge effekt för Sverige. Vi har en omfattande insyn i de
              fristående skolorna i Sverige. Vi har exakt de regler, exakt den
              lagstiftning om friskolor, som socialdemokratiska skolministrar
              Ylva Johansson, Ingegerd Wärnersson, Thomas Östros, Ibrahim Baylan
              har drivit fram. Vi har inte ändrat någonting, och vi har varit
              eniga om detta.
            </seg>
            <seg xml:id="i-6c1b2a2d4b1fe4b8-0">
              Jag kan konstatera att hittills har det inte kommit några socialdemokratiska
              förslag om att ändra de här delarna, i varje fall inte om att
              friskolor skulle lyda under offentlighetsprincipen. Det vore ju
              en väldig anakronism i svensk lagstiftning om privata företag
              i Sverige skulle lyda under offentlighetslagstiftning. Alla de
              uppgifter som bör vara offentliga har vi emellertid insyn i.
            </seg>
          </u>
          <note type="speaker" xml:id="i-2e9a15826ba37e70-0">
            Anf. 113 PETER HULTQVIST (s):
          </note>
          <u who="peter_hultqvist_c9866b" xml:id="i-a388552d1bbe7819-1">
            <seg xml:id="i-78fb6f76f95e3931-0">
              Herr talman! Jag kan bara konstatera att när ministern av någon
              anledning känner sig trängd inträder stadiet av tankeläsande och
              att han tror att han kan studera en annan hjärna inifrån. Du vet
              innerst inne inte ett dugg om vad jag tycker och tänker om friskolor
              i de dimensioner som du talar om. Du drar bara enkla slutsatser
              och gör något demagogiskt trick i den här salen. Det vi vill när
              det gäller friskolorna är att kommunerna ska ha mer att säga till
              om när det gäller etableringsrätt. Det är vad det handlar om.
            </seg>
            <seg xml:id="i-7d66176037705177-0">
              När du står här och pratar om förbud mot friskolor är det däremot
              dina fantasier som du har hittat på i något propagandasyfte, för
              du tycker att det passar in i sammanhanget. Sedan står ni inte
              ut med att man kritiserar skavanker och problem i friskolesystemet.
              Jag tycker nästan att ett problem i debatten är ministerns och
              borgerlighetens enögdhet. Den kommunala skolan kan man racka ned
              på och svartmåla år ut och år in i alliansens och ministerns agerande
              men när det gäller friskolor får man inte röra en millimeter.
              Då är det nästan någon sorts helig mark man rör sig på. Sluta
              med de här hjärnspökena och se till vad debatten egentligen handlar
              om.
            </seg>
            <seg xml:id="i-43dcd4571571cec1-0">
              Sedan ska jag noga studera det förslag som du säger ska komma
              när det gäller betygen, deras offentlighet och arkiven. För den
              här grabben handlade det inte bara om betygen. Det handlade också
              om hela handläggningen av hans skolgång, alla de handlingar som
              finns i en annan skolform. Jag tycker att det här är ett problem.
              Sedan kan du skylla på socialdemokrater eller vem det än är. Ta
              med dig att det är fler handlingar än bara betygshandlingen det
              handlar om när du ska utforma den här lagstiftningen. Jag kan
              lova dig att jag kommer att följa det där mycket noga, och du
              kommer att få möta mig i nya interpellationsdebatter om jag inte
              är nöjd, så att du får komma hit till riksdagen och ha det trevligt
              en kväll. Det blir nog jättebra det här.
            </seg>
            <seg xml:id="i-b52f0d994ce381b0-0">
              Finn Bengtsson, sedan, rör sig ju mer i någon sorts ideologiska
              dimensioner där man inte behöver sätta ned foten i den praktiska
              verkligheten. Det är något slags övergripande resonemang. Jag
              kan notera att du egentligen inte berörde en enda punkt av den
              sakfråga som jag i grunden berörde i min interpellation i dina
              inlägg.
            </seg>
          </u>
          <note type="speaker" xml:id="i-bc40f29cadb84206-0">
            Anf. 114 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-39">
            <seg xml:id="i-1e0ac5cc8ca7d19b-0">
              Herr talman! Det var ju intressant att Peter Hultqvist skällde
              på oss för att det saknades lagar om offentlighetsprincip. När
              det kom till kritan var det inte det som Peter Hultqvist ville
              lagstifta om utan det var att kommunerna skulle ha mer makt över
              etableringen. Det har ni drivit i åratal. Det känner jag till.
              Jag förstår inte varför ni inte har genomfört det. Det kan du
              väl berätta någon gång. Ni har trots allt styrt Sverige de senaste
              tolv åren, och genomfört är det inte.
            </seg>
            <seg xml:id="i-8f857a25ec68d672-0">
              Interpellationen handlar om att fristående aktörer i Sverige,
              enskilda utbildningsföretag, ska lyda under offentlighetsprincipen
              på samma sätt som den offentliga sektorn. Det skulle vara intressant
              att se den socialdemokratiska justitieutskottsgruppen skriva under
              en motion om att den svenska offentlighetsprincipen ska gälla
              även privaträttsligt. Det är en fullständig anakronism. Vi väntar
              med spänning på den motionen, Peter Hultqvist.
            </seg>
            <seg xml:id="i-c94cd59ab25ebf8f-0">
              Det är möjligt att Peter Hultqvist själv får ihop den och skriver
              under den, men att det socialdemokratiska partiet skulle ställa
              sig bakom en sådan motion vore väldigt överraskande. Det är intressant.
              Jag väntar med spänning på den.
            </seg>
            <seg xml:id="i-07f8423f6b770ce7-0">
              Sanningen är att när det gäller fristående skolor finns det en
              mycket omfattande insyn i alla uppgifter som vi rimligen kan vara
              intresserade av. Den ekonomiska redovisningen är en skyldighet,
              inte minst genom bokföringslagstiftningen. Kommunerna har rätt
              att kräva ut vilka uppgifter som helst under reglerna om kommunal
              insyn, inte minst när det gäller ekonomin. Skolverket kräver in
              en omfattande redovisning av olika förhållanden på friskolorna
              som blir offentlig.
            </seg>
            <seg xml:id="i-cae1ec7628523876-0">
              Därutöver kommer vi att göra det som den gamla regeringen aldrig
              gjorde, nämligen lagstifta om att betyg ska arkiveras i det kommunala
              arkivet. I och med att de lämnas in blir de en offentlig handling,
              vilket de inte är i dag.
            </seg>
            <seg xml:id="i-f3f0af4115cc10db-0">
              När Peter Hultqvist anklagar mig för demagogi är det bara skrattretande.
              Det är som ett förstamajtal för SSU när Peter Hultqvist är uppe.
              Sanningen är att det som Peter Hultqvist efterlyser redan finns
              i praktiken. Vad interpellanten egentligen är ute efter är att
              odla lite friskolefientlighet. Det lyckas han bra med i sina anföranden.
              Insynen finns redan.
            </seg>
          </u>
          <note xml:id="i-f7ad302619516d11-7">
            Överläggningen var härmed avslutad.
          </note>
          <note xml:id="i-2c8b88181784a4ff-0">
            12 § Svar på interpellation 2007/08:426 om förslaget om en treårig
            begränsningsregel för sfi-studerande
          </note>
          <note type="speaker" xml:id="i-4957db0f7ce8b462-0">
            Anf. 115 Utbildningsminister JAN BJÖRKLUND (fp):
          </note>
          <u who="unknown" next="cont" xml:id="i-9aacbc695974bbf5-5">
            <seg xml:id="i-24311452c6477733-0">
              Herr talman! Mats Pertoft har frågat mig vilken beräkningsgrund
              jag har för förslaget om en treårig begränsningsregel för sfi.
            </seg>
            <seg xml:id="i-8829aee489a1a392-0">
              Svenskundervisning för invandrare har under lång tid varit en
              skolform med stora brister och dåliga resultat. Likaså är den
              statistik som finns tillgänglig på området i många fall bristfällig,
              något som självfallet försvårar bedömningar och analyser.
            </seg>
            <seg xml:id="i-299a941e835f2356-0">
              Den sammantagna bilden, baserad på bland annat tillgänglig statistik,
              olika rapporter och verksamhetsbesök, är dock alarmerande.
            </seg>
          </u>
          <note xml:id="i-ca8ff23e20b6386b-0">
            Statistik från SCB, Statistiska centralbyrån, visar att av de
            drygt 42 000 personer som var inskrivna i sfi läsåret 1996/97
            deltog 1 080 personer fortfarande i sfi läsåret 2000/01. Dessa
            hade således varit inskrivna utan avbrott i fem år. Följande läsår
            deltog 358 av dessa personer fortfarande i sfi. Året därpå var
            69 personer fortfarande inskrivna i sfi.
          </note>
          <u who="unknown" prev="cont" xml:id="i-4b5506b1d4d93d65-5">
            <seg xml:id="i-ed4b2c35ef4cf7e5-0">
              Underlag från Statens skolverk visar också att andelen elever
              med betyget Godkänd inte ökar nämnvärt efter två och ett halvt
              år i sfi-undervisning.
            </seg>
            <seg xml:id="i-87bae9c7774eef64-0">
              För att ta ett helhetsgrepp och komma till rätta med problemen
              har integrations- och jämställdhetsministern och jag tillsammans
              nyligen presenterat ett reformprogram för att säkerställa och
              höja kvaliteten i sfi. Satsningen på sfi omfattar tydligare mål
              och nationella slutprov, liksom ett uppdrag till Statskontoret
              att utvärdera sfi, bland annat med fokus på deltagarnas resultat
              och lärarnas kompetens. Vidare satsas på en förstärkt nationell
              inspektion och kompetensutveckling för sfi-lärare.
            </seg>
            <seg xml:id="i-484ee9b086914e70-0">
              Den verksamhet som bedrivs inom ramen för svenskundervisning
              för invandrare ska hålla hög kvalitet. Frågan om en tidsgräns
              i sfi ska utredas och konsekvenserna av förslaget, bland annat
              för enskilda utifrån deras förutsättningar, ska ses över.
            </seg>
            <seg xml:id="i-f5c12677b59582fc-0">
              Utgångspunkten för regeringens politik är också att särlösningar
              endast ska förekomma inledningsvis och att det reguljära systemet
              därefter ska ta över. Att begränsa tiden i sfi och sedan låta
              de studerande som behöver ytterligare undervisning fortsätta i
              den grundläggande vuxenutbildningen ligger i linje med denna politik.
            </seg>
          </u>
          <note type="speaker" xml:id="i-7ea44305a403d039-0">
            Anf. 116 MATS PERTOFT (mp):
          </note>
          <u who="mats_pertoft_740cd3" xml:id="i-f30562a17fb0ba10-0">
            <seg xml:id="i-5146ef6983f5f54f-0">
              Herr talman! Jag vill tacka utbildningsministern för svaret.
              Vi är helt överens om att det är bra med satsning på höjd kvalitet
              i sfi.
            </seg>
            <seg xml:id="i-ddd6f630dbcf0665-0">
              Jag skrev min interpellation eftersom jag inte kunde hitta det
              som utbildningsministern hänvisade till flera gånger under den
              fredag då han presenterade förslaget, nämligen Skolverkets statistik.
              Nu verkar det som om inte heller utbildningsministern hittade
              det på Skolverket utan var tvungen att gå till SCB. Det har jag
              också gjort. Det är i sig ett frågetecken när man flera gånger
              refererar till Skolverket och resultatet sedan inte finns hos
              Skolverket. Det gjorde att jag började ifrågasätta grunderna för
              detta.
            </seg>
            <seg xml:id="i-1902f5d23d617154-0">
              När det gäller sfi och en begränsningsregel måste man fråga sig
              varför dessa personer läser sfi. Det fanns en debattartikel i
              Upsala Nya Tidning i lördags, tror jag. Det finns en hel del myter
              kring sfi, nämligen att det används som försörjning och att det
              inte finns något starkt krav på de studerande. Det är det jag
              vänder mig emot och reagerar på.
            </seg>
            <seg xml:id="i-041d54f05eb36bb3-0">
              Jag har försökt titta på hur det ser ut med dem som läser sfi.
              Jag håller med utbildningsministern om att det finns en hel del
              personer som läser sfi i upp till sju år. Man måste fråga sig
              om det är en nackdel att man inte får bättre än Godkänd. Vi vill
              ju att dessa människor ska få Godkänd och förutsätter att de avslutar
              sina studier när de får Godkänd.
            </seg>
            <seg xml:id="i-04b527d8a2e647f7-0">
              Jag har tittat på vad det är för människor. Det visar sig att
              60 procent inte hade gått särskilt länge i skolan i sitt hemland.
              15 procent hade inte gått ett enda år i skolan i sitt hemland.
              Den absolut övervägande delen hade ett annat modersmål än ett
              som använder det latinska alfabetet.
            </seg>
            <seg xml:id="i-05b4752f5368b897-0">
              Med detta vill jag säga att de som gick sfi en längre tid kom
              från kulturer där man antingen inte hade någon skolgång eller
              hade ett språk som låg väldigt långt från vårt.
            </seg>
            <seg xml:id="i-a956be51d962d5b3-0">
              Jag vill ställa en fråga till utbildningsministern. Er regering
              talar väldigt mycket om att bryta utanförskapet. Dessa människor
              kommer från kulturer som befinner sig i utanförskap. Vi kan vara
              överens om att svenska språket är den bästa vägen in i det svenska
              samhället. Ska man sätta upp en begränsningsregel för människor
              som helt klart behöver längre tid för att lära sig svenska eftersom
              de inte har förkunskaper och skolundervisning i bagaget? Ska man
              inte tillåta dem att bryta utanförskapet? Det är det ni antyder
              när ni vill sätta upp en begränsningsregel på tre år. Samtidigt
              insinuerar ni att de inte anstränger sig.
            </seg>
            <seg xml:id="i-edcaefbc24c492b8-0">
              Innan man som utbildningsminister går ut med en sådan sak måste
              man ta reda på fakta om varför det tar lång tid och inte tro att
              det är för att de annars kanske skulle behöva leva på socialbidrag.
            </seg>
          </u>
          <note type="speaker" xml:id="i-e95c0405c70e6eae-0">
            Anf. 117 MARIE GRANLUND (s):
          </note>
          <u who="marie_granlund_2a02ae" xml:id="i-1ce2a2597f22b7bd-0">
            <seg xml:id="i-ffa92d6a409653c1-0">
              Herr talman! Jag är tacksam för att Mats Pertoft har skrivit
              en sådan här interpellation. Jag hade själv tänkt göra det, men
              det blev inte så. Det var ju bra att jag kunde hänga på den här.
            </seg>
            <seg xml:id="i-98200ecff8c74cc3-0">
              Jag läste med viss förskräckelse skolministerns och Nyamko Sabunis
              artikel om sfi och att lära sig svenska. Jag kunde, med många
              andra, känna en obehaglig ilning över att man spelar på vissa
              strömningar. Man spelar på vissa känslor, och det är något speciellt
              som man vill åt med detta. Man vill ha vissa väljare. Det är inte
              första gången. Tidigare gällde det språktester.
            </seg>
            <seg xml:id="i-7ae3fa9839e7709b-0">
              Hela artikeln andas att om man läser sfi anstränger man sig inte.
              Man skulle hela tiden kunna göra mer.
            </seg>
            <seg xml:id="i-3904d3ffafea8cea-0">
              Då är min fråga: Hur kul tror skolministern att det är att gå
              på sfi år efter år? Varför skulle någon vilja vara kvar där för
              sin egen skull? Hela artikeln andas att det är så.
            </seg>
            <seg xml:id="i-3c3dd3da2f1ebdf8-0">
              Jag skulle också vilja fråga vilken verklighet som skolministern
              lever i.
            </seg>
            <seg xml:id="i-9c01c2a2820ce25e-0">
              Jag tror att vi har gjort ett väldigt stort misstag i Sverige,
              och det gäller oavsett parti. Vi har betraktat de människor som
              har kommit hit från andra länder jag talar nu om flyktingar som
              en enhetlig massa. Vi har inte sagt att till Sverige har det just
              nu kommit en sjuksköterska, en civilingenjör eller för den delen
              en analfabet, en undersköterska eller en busschaufför, utan vi
              har sagt att det har kommit flyktingar hit. Flyktingar betraktas
              som nyfödda barn utan någon kunskap med sig.
            </seg>
            <seg xml:id="i-e319a12c918befac-0">
              Det är då som jag vill komma in på denna treårsgräns. Om man
              ser det på det sättet skulle en treårsgräns vara fullständigt
              vansinnig. De som kommer till oss är nämligen inte en enhetlig
              grupp. Man måste se individuellt på varje person. En del som kommer
              hit är analfabeter. Att tro att de skulle klara av sfi på tre
              år är en önskedröm. Däremot kan säkert en civilingenjör, en sjuksköterska
              och så vidare klara av det på mycket kortare tid om man anstränger
              sig ute i kommunerna att faktiskt anpassa undervisningen efter
              varje individ och inte säga: Du ska börja från början. I stället
              måste man säga: Du har väldigt mycket kunskap med dig redan från
              början. Nu ska vi bygga på det som saknas. Om man gör det kommer
              det säkert att gå som en dans.
            </seg>
            <seg xml:id="i-c58a8249991415d5-0">
              Det är detta som det handlar om, alltså om individualiserad undervisning
              och inte om att man sätter upp orealistiska tidsgränser för att
              man vill spela på främlingsfientliga strömningar, vilket skolministern
              gör. Man måste se på varje individ.
            </seg>
            <seg xml:id="i-9d2536e45a17a948-0">
              Jag skulle vilja fråga skolministern: Vad skulle bli bättre för
              att komvuxlärare helt plötsligt ska ta över den grundläggande
              sfi-utbildningen? De är väl ännu mindre lämpade än en sfi-lärare
              att ta hand om undervisningen av detta?
            </seg>
            <seg xml:id="i-3f0a73504cd85d2e-0">
              Jag får absolut inte det hela att gå ihop. Det verkar vara ett
              mycket populistiskt utspel för att man ser att det finns vissa
              partier som växer och att man vill ha dessa väljare. Men i realiteten
              är detta ett bakslag. Varför är det så fel att se varje flykting
              som en individ som faktiskt är väldigt unik och som har olika
              saker med sig i bagaget?
            </seg>
          </u>
          <note type="speaker" xml:id="i-063b1c59ee075764-0">
            Anf. 118 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-40">
            <seg xml:id="i-21039e76c3042272-0">
              Herr talman! Jag noterar att den socialdemokratiske integrationstalesmannen
              Luciano Astudillo stödde regeringens förslag när det presenterades.
              Det kunde vara intressant att få veta om det är hans besked eller
              Marie Granlunds besked som gäller som det socialdemokratiska beskedet
              i dag. Han hade ingen som helst invändning mot treårsgränsen utan
              fann den rätt motiverad när han kommenterade regeringens förslag.
            </seg>
            <seg xml:id="i-13850fe3f4909242-0">
              Men det är klart att det är enormt jobbigt, Marie Granlund, att
              tycka som regeringen. Då måste man hitta någon skillnad. Om man
              då är överens om förslagen måste man kunna ana regeringens motiv
              och om de är grumliga. Man röstar på samma sätt, men det är ändå
              något skumt med regeringen.
            </seg>
            <seg xml:id="i-d56249807ba8f412-0">
              Det är klart att den attityden är frestande när man är i opposition.
              Men jag noterar att integrationstalesmannen från Socialdemokraterna
              understödde dessa förslag när de lades fram, och han verkade rätt
              så insatt i frågan när han kommenterade den. Men Marie Granlund
              kan väl i nästa inlägg berätta om det är Marie Granlunds besked
              eller Luciano Astudillos besked som gäller i denna fråga.
            </seg>
            <seg xml:id="i-517fef2e91a8bda0-0">
              Jag ska också gärna svara på sakfrågorna från Mats Pertoft. Det
              är inte meningen att sfi ska ersätta grundläggande utbildning.
              Jag ska ta ett typexempel på personer som har mycket bristfällig
              skolutbildning som kommer till Sverige som invandrare. Personer
              som kommer från till exempel landsbygden i Somalia har mycket
              bristfällig skolutbildning. De har ofta maximalt sex års folkskola.
              Det finns personer som inte har gått i skolan över huvud taget.
              Meningen är inte att sfi är det som ska kompensera för deras bristande
              grundskoleutbildning, utan där har vi grundläggande vuxenutbildning.
              Sfi är inte en alternativ skolgång. Sfi är till för att man ska
              kunna lära sig så mycket svenska att man sedan kan gå vidare till
              annan verksamhet i Sverige, till exempel ut på arbetsmarknaden.
              Men om man kommer från Somalias landsbygd eller från någon annanstans
              och inte ens har gått i skolan ska man gå in i grundvux för att
              läsa in grundskolekompetens. Det är själva idén.
            </seg>
            <seg xml:id="i-0fe83c98a81782ee-0">
              Sfi ger inte grundskolekompetens. Det har aldrig varit avsikten
              och kommer aldrig att vara avsikten. Sfi är till för att ge en
              språkintroduktion i svenska så att man sedan kan gå vidare. Men
              problemet är att det i praktiken finns ett antal personer som
              har fastnat i sfi och går där år efter år. Om det hade varit så
              att dessa personer gjorde stora studieframsteg år efter år hade
              det väl inte varit ett så stort problem. Men som jag sade i mitt
              första inlägg vet vi att efter tvåtvå och ett halvt år, och definitivt
              efter två och ett halvt år enligt Skolverkets uppgifter, är det
              väldigt få av dem som är inskrivna som gör några studieframsteg
              att tala om. Antalet godkända elever ökar knappt någonting efter
              två och ett halvt år hur många år man än är inskriven. Man går
              där i praktiken och får sina bidrag men utvecklas inte speciellt
              mycket studiemässigt. Det är därför som vi sätter en spärr.
            </seg>
            <seg xml:id="i-cacf183bfff50bec-0">
              Allvarligt talat är detta inte unikt. Vi har i full enighet i
              denna riksdag infört en spärr i högskolan. Man får inte studiemedel
              för studier i högskolan under mer än sex år. Man skulle väl kunna
              säga samma sak i fråga om detta. Varför kan man inte få gå hur
              länge som helst och få studiemedel? Men vi har satt en spärr på
              sex år. Det är en stimulans för att man ska avsluta sina studier.
              Man kan naturligtvis få studera längre, men man får inte studiemedel.
            </seg>
            <seg xml:id="i-4ab7070adc8be1ee-0">
              I gymnasiet får man inte gå efter att man har fyllt 20 år. Vi
              har rader av sådana gränser. Det är ingenting märkligt med detta.
              Det märkliga är att det inte har funnits någon gräns och att det
              finns elever som har varit inskrivna under elva år. Det är det
              som är det märkliga. Och de får naturligtvis ett bidrag under
              tiden.
            </seg>
            <seg xml:id="i-ac560b8b51e8b229-0">
              I själva verket är sfi till för att se till att människor inte
              hamnar i utanförskap. Men för en del individer riskerar sfi i
              sig självt att bli ett utanförskap när de aldrig lämnar sfi och
              kommer in i annan verksamhet på arbetsmarknaden eller i andra
              studier. Det är därför som vi gör detta.
            </seg>
          </u>
          <note type="speaker" xml:id="i-e3753f0629f95084-0">
            Anf. 119 MATS PERTOFT (mp):
          </note>
          <u who="mats_pertoft_740cd3" xml:id="i-f30562a17fb0ba10-1">
            <seg xml:id="i-095210d6915f050f-0">
              Herr talman! Jag håller helt med om att sfi inte ska ersätta
              grundskolan. Det är självklart. Men för att kunna gå på komvux
              i Sverige och för att kunna tillgodogöra sig grundskolekunskaper
              behöver man ett språk. För att få ett språk, i detta fall svenska,
              om man är analfabet måste man lära sig att skriva och behärska
              detta. Det är det som är problemet. Det är där som ni driver in
              människor i utanförskap.
            </seg>
            <seg xml:id="i-929ec463aee323a5-0">
              Jag vet inte var utbildningsministern har fått sina erfarenheter.
              Jag har fått mina i en kommun där 3040 procent av invånarna har
              annan etnisk bakgrund. Där arbetar vi väldigt mycket med sfi.
              Jag har hört samma saker från andra ställen i landet. Man ställer
              krav på sfi. Det är en myt att detta är en kravlös tillvaro.
            </seg>
            <seg xml:id="i-41f06ace822f878b-0">
              Jag vill också betona att i den debatt som följde efter utbildningsministerns
              utspel kritiserade inte människor att man ville ställa krav. Jag
              upplevde att det fanns ett gensvar i fråga om det och även i fråga
              om sluttester och så vidare. Det var väldigt positivt. Det håller
              jag också med om.
            </seg>
            <seg xml:id="i-b755e19263663483-0">
              Det som fackmänniskor kritiserade och det som debatten handlade
              om gällde begränsningsregeln på tre år. De som arbetar inom sfi
              i dag ser nämligen att den regeln är kontraproduktiv. Ni föreslår
              ett regelverk som skapar det utanförskap som ni annars alltid
              säger att ni vill bekämpa.
            </seg>
            <seg xml:id="i-ce7ac42d25bb882c-0">
              På komvux kan man nämligen inte lära sig så mycket om man inte
              kan svenska. För att kunna gå på komvux måste man först ha lärt
              sig svenska, och det är sfi som är specialister på svenskundervisningen.
              Det är därför som man måste gå där för att lära sig språket, skriften
              och så vidare för att gå vidare.
            </seg>
            <seg xml:id="i-189d7d830243466e-0">
              Man kanske inte får mer än Godkänd. Jag ska tillägga att det
              bara finns två betygsnivåer inom sfi Godkänd och Väl godkänd.
              Men det räcker för mig om man får Godkänd efter några år. Men
              om man behöver många år för att nå nivån Godkänd och för att kunna
              språket, då måste man få det. Alternativet är socialbidrag och
              utanförskap.
            </seg>
            <seg xml:id="i-ed8f1ecb85733249-0">
              Jag menar att ministern inte har svarat på denna kritik. Hur
              menar han att utanförskapet ska brytas? Menar han att de som går
              längre än tre år på sfi simulerar på något sätt och låtsas att
              de inte kan när de egentligen kan? Eller är det så att de inte
              kan svenska men att vi inte bryr oss om det och att de helst ska
              gå på socialbidrag? Något jobb lär de ju inte få i Sverige om
              de inte kan svenska utan bara arabiska. Eventuellt kan de få något
              arbete i Södertälje där arabiska fungerar ganska bra. Men det
              är en ganska begränsad arbetsmarknad.
            </seg>
            <seg xml:id="i-04e4fab76a2a4dc3-0">
              Jag menar att regeringen faktiskt måste fundera på vilka krav
              man ställer. Vad är det för uppdrag man ger utredningen? Man begränsar
              ju någonting som egentligen mer behöver stöd och underbyggnad.
              De här människorna behöver kanske i stället få en ännu bättre
              pedagogik. Vi behöver därför utveckla sfi:n, precis som de andra
              förslagen handlade om. Är det fråga om en stupstock för dessa
              människor, eller ska de få komma med i vårt samhälle?
            </seg>
          </u>
          <note type="speaker" xml:id="i-4e64b9a0abe54f52-0">
            Anf. 120 MARIE GRANLUND (s):
          </note>
          <u who="marie_granlund_2a02ae" xml:id="i-1ce2a2597f22b7bd-1">
            <seg xml:id="i-e1b7542f8bea137b-0">
              Herr talman! Jag kan försäkra, skolministern, att Luciano Astudillo
              och jag är fullständigt överens. Han har varit ute och sagt att
              han inte ställer upp till exempel på en flitpremie. Han inser
              att treårsgränsen inte kommer att fungera i verkligheten. Det
              kommer den inte att göra därför att människor är olika.
            </seg>
            <seg xml:id="i-0c1edc909619316c-0">
              Jag blev lite orolig. Det är nästan första gången som jag inte
              hört skolministern här i talarstolen tala om höjdhoppsribban.
              I stället får väl jag göra det. Det är faktiskt viktigt med en
              ribba. Men det är precis så som Mats Pertoft säger, nämligen att
              för vissa ska en stupstock, inte en höjdhoppsribba, gälla.
            </seg>
            <seg xml:id="i-21a92f49b3b6ebcd-0">
              Vi säger att det ska vara en höjdhoppsribba för alla. Slutmålet
              ska vara detsamma. Men för att nå dit krävs det olika insatser
              under resans gång.
            </seg>
            <seg xml:id="i-eeed5f149bad7f45-0">
              Det är inte rimligt att av en analfabet kräva det man kräver
              av en civilingenjör; det säger sig självt. Jag har ännu inte fått
              något svar på frågan om vad som blir bättre genom att komvuxlärare
              tar hand om svenskundervisningen i stället för att den sköts av
              dem som är utbildade för undervisning i svenska för invandrare.
            </seg>
            <seg xml:id="i-0eab853354830b3c-0">
              Nej, här handlar det om ett utspel för att fånga vissa röster,
              på samma sätt som det var med språktesterna. Fler förslag lär
              komma med tanke på att vissa partier växer och andra minskar.
              Jag tycker alltså att detta är oerhört olyckligt.
            </seg>
            <seg xml:id="i-c63cd3d2f6b31dd0-0">
              Jag kan tycka att skolinspektion är bra. Men fortbildningen kommer
              för sent även när det gäller sfi-lärare. Men den verkligt effektiva
              insatsen för att få fler att kunna svenska språket är att satsa
              på en allmän och lika förskola. Det handlar om att individualisera
              svenskundervisningen, om en svenskundervisning som är mycket mer
              anpassad till den verklighet som man kommer från och till om man
              är analfabet eller om man är yrkesutbildad.
            </seg>
          </u>
          <note type="speaker" xml:id="i-0b8acdafe53c24a8-0">
            Anf. 121 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-41">
            <seg xml:id="i-d3e8d4d3f199730f-0">
              Herr talman! Det sista som Marie Granlund sade är vi alla överens
              om, nämligen att det ska individualiseras. Till och med i reglerna
              för sfi finns numera tre nivåer angivna: en nivå för, som Marie
              Granlund, säger civilingenjörer alltså en nivå för personer med
              akademisk nivå en lägsta nivå för personer som egentligen inte
              ens på sitt eget språk kan läsa och skriva samt en mellannivå
              för dem som har ungefär grundskoleutbildning eller motsvarande
              men inte mer utbildning.
            </seg>
            <seg xml:id="i-36b341d3ff31821d-0">
              Det system vi hade förr i Sverige var bedrövligt, alltså att
              professorn och analfabeten sattes i samma undervisningsgrupp.
              Det är nu historia. För det mesta går det inte längre till så.
              På så sätt är det alltså nivågrupperat. Det är mycket bra.
            </seg>
            <seg xml:id="i-d503acb5f9cbe2d7-0">
              Marie Granlund talar om civilingenjörer. Huvuddelen av de akademiker
              som kommer hit klarar av sfi på ett år. Det är inga tre år de
              går, utan de går ungefär ett år. Också huvuddelen av dem i den
              lägsta gruppen, i gruppen analfabeter, klarar att gå ett och ett
              halvt, två år eller två och ett halvt år.
            </seg>
            <seg xml:id="i-075804b587996868-0">
              Naturligtvis är det detta sagt baserat på mycket erfarenhet i
              högsta grad individualiserat. Det finns ingen undervisning, skulle
              jag vilja säga, som till sin uppbyggnad är så individualiserad
              som just sfi:n där det är uppbyggt på olika nivåer för de olika
              individer som kommer hit.
            </seg>
            <seg xml:id="i-90d60b8a2831476d-0">
              Vi tror att det för dem som går kvar alltför länge är ett bra
              incitament att införa detta med att avsluta studierna, att se
              till att studierna ska vara avslutade inom tre år. En treårig
              begränsningsregel om nu utredningen landar på tre år; det här
              är ju fortfarande ett utredningsuppdrag innebär ett starkt incitament
              för den enskilde att faktiskt avsluta sina studier och nå ribban
              för Godkänd.
            </seg>
            <seg xml:id="i-c6f1986ca94421e3-0">
              Med Marie Granlunds argument borde sexårsregeln på högskolan
              egentligen avskaffas. Så individualisera, Marie Granlund, och
              låt alla läsa hur länge de vill så att de blir färdiga!
            </seg>
            <seg xml:id="i-03c54617f94d04ea-0">
              Sexårsregeln infördes med argumentet att en del då kommer att
              se till att de blir färdiga inom sex år. Det är både en liten
              morot och en liten piska för individen att anstränga sig och ge
              järnet för att bli färdig. Det är därför vi har den typen av regler.
              I alla utbildningsformer har vi tidsbegränsningar. Det är vad
              vi föreslår ska införas också i sfi:n.
            </seg>
            <seg xml:id="i-414db4b69186492e-0">
              Mats Pertoft antydde väl att jag inte riktigt begriper vad jag
              pysslar med. Mats Pertoft kommer minsann från en kommun med många
              invandrare. Men jag kan försäkra att jag under tolv års tid har
              varit kommunalråd i den kommun i Sverige som har flest invandrare.
              Under alla de tolv åren har jag jobbat med utbildningsfrågor,
              bland annat med sfi.
            </seg>
            <seg xml:id="i-9852a7d87c6d1527-0">
              När vi lade fram det här förslaget tyckte den professionella
              sfi-ledningen i Helsingfors, inte politikerna, att det var ett
              mycket bra förslag. Det sade de när de gjorde uttalanden. Men
              Pertoft fick det att låta som att alla professionella som sysslar
              med sfi är mot förslaget. Så är det inte alls. Det finns också
              många som är för. Men som vanligt när regeringen lägger fram ett
              förslag får de som är kritiska anledning att göra sig mest hörda
              och att protestera. Men jag tror, som sagt, att det också finns
              ett rätt så utbrett stöd.
            </seg>
            <seg xml:id="i-d0ea67f47c4a0fb1-0">
              Den professionella sfi-ledningen i den kommun i Sverige som har
              allra flest invånare stöder förslaget. De har mycket tydligt uttalat
              att de tror att den treåriga begränsningsregeln är bra. Det är
              klart att vi inte hade lagt fram det här förslaget om vi inte
              hade förstått att rätt många som sysslar med sfi-frågor i Sverige
              tycker så här. Sedan tycker naturligtvis inte alla så.
            </seg>
          </u>
          <note type="speaker" xml:id="i-9b7bb50c429adf5e-0">
            Anf. 122 MATS PERTOFT (mp):
          </note>
          <u who="mats_pertoft_740cd3" xml:id="i-f30562a17fb0ba10-2">
            <seg xml:id="i-d17172007993c3f1-0">
              Herr talman! I Helsingfors finns det väldigt många människor
              som behöver sfi. Många kommuner tar emot många flyktingar, men
              de försvinner i massan. Det finns kommuner med en väldigt stor
              andel flyktingar till exempel min kommun, Södertälje, som är den
              kommun i hela Sverige som i förhållande till invånarantalet med
              råge tar emot flest flyktingar. Vi har en hel del erfarenheter.
              Det är det jag stöder mig på.
            </seg>
            <seg xml:id="i-90d37bc0265eeddd-0">
              Jag kan konstatera att vi har en regering som många väljare valde
              därför att de trodde att den skulle ta hänsyn till individen.
              Men i stället är det en regering som är mer kollektiv än en socialdemokratisk
              regering någonsin varit. Man kan inte tänka sig att ta hänsyn
              till exempel till att 92 procent av dem som fortsatte efter fjärde
              sfi-året detta enligt SCB:s mätningar hade en annan språklig bakgrund.
              De hade inte det latinska alfabetet. 15 procent av dessa hade
              inte alls gått i skola i sitt hemland. Då är det ju inte konstigt
              att det tar tid.
            </seg>
            <seg xml:id="i-dcd4b831a5af6c90-0">
              Utbildningsministern vill i stället skeppa i väg dessa människor
              från specialisterna, från sfi-lärarna, till komvux. Men på komvux
              är man faktiskt inte så bra på att lära ut svenska till analfabeter.
              Man har inte det som sin specialitet. Jag trodde att skolministern
              hade inriktningen att låta specialisterna göra det som de är bra
              på. Men i stället för att låta specialisterna undervisa dem som
              behöver lära sig svenska för att sedan kunna gå till grundskolan
              och gymnasiet låter man andra som inte alls är bra på detta sköta
              det.
            </seg>
            <seg xml:id="i-ed5dc5ebc8c0c744-0">
              Jag förstår inte denna politik. Om man ställde den raka frågan
              till mig vad jag tycker att Folkpartiet och alliansen står för
              skulle jag nog påstå motsatsen.
            </seg>
          </u>
          <note type="speaker" xml:id="i-20bb178ffd6f6b5a-0">
            Anf. 123 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-ca72ec1be16b2255-0">
            <seg xml:id="i-e7c3ab6870114219-0">
              Herr talman! Jag ska ge mig in i den här debatten med ett mycket
              kort inlägg. Jag reagerar starkt på att Mats Pertoft säger att
              det är en myt att människor läser sfi för att få försörjningsstöd.
              Om man reser runt i ganska många kommuner i Norrbotten, Skåne
              och Mellansverige och lite överallt ser man hur det är.
            </seg>
            <seg xml:id="i-b4fe9595a2af6eac-0">
              Så sent som förra veckan satt jag och pratade med några sfi-lärare
              som var ganska upprörda över skolministerns förslag. Jag vände
              då på det hela och sade till en lärare: Tycker du att vi inte
              ska ha någon begränsningsregel alls? Jo, självklart måste vi ha
              det, sade läraren. Efter flera år kommer elever gång på gång tillbaka
              därför att socialsekreteraren tycker att det är viktigt att de
              är aktiva. Då är det enkelt för socialsekreteraren att säga att
              de måste läsa mer sfi. Man blir väldigt omotiverad. År ut och
              år in sitter man där, inte speciellt motiverad. Det är inte rimligt.
            </seg>
            <seg xml:id="i-dbfe93b1164a124b-0">
              Jag tror att det i stället är högst rimligt att diskutera en
              gräns. Om det ska vara exakt tre år eller om det ska vara tre
              och ett halvt år är naturligtvis ingen vetenskap. Dock är detta
              viktigt, så jag är glad över att regeringen har lyft fram detta.
            </seg>
            <seg xml:id="i-ef5f5b94fef8b07a-0">
              Utan att vilja starta en ny debatt kan jag säga att det finns
              flera saker att diskutera i sammanhanget. När det gäller att det
              tar så lång tid tror jag att ett av problemen är att det för många
              är en fruktansvärt isolerande skolform. I vissa kommuner läser
              man sfi år ut och år in utan att ha någon som helst kontakt med
              arbetsmarknaden, men den debatten ska jag inte starta nu.
            </seg>
            <seg xml:id="i-0d39e5e11d378950-0">
              Jag vill bara tillägga, herr talman, att när man talar om att
              det ministern påstår är myter tycker jag att man ska ge sig ut
              i verkligheten och se att det inte är myter utan verklighet. Det
              är en hjälp att sätta gränser. Det ökar trycket på skolan och
              det ökar trycket på individen. Det tror jag är bra för individen,
              ingenting annat.
            </seg>
          </u>
          <note type="speaker" xml:id="i-b5fcf502cee2284e-0">
            Anf. 124 Utbildningsminister JAN BJÖRKLUND (fp):
          </note>
          <u who="unknown" xml:id="i-9c19c21ef192d5a2-42">
            <seg xml:id="i-052ec836d33c6a38-0">
              Herr talman! Mats Pertoft tror sig ha hittat överraskande fakta
              när han säger att huvuddelen av dem som går länge på sfi inte
              har vårt alfabet. Jag kan berätta att huvuddelen av invandrarna
              i Sverige inte har vårt alfabet. De helt dominerande invandrargrupperna
              kommer från Mellanöstern och Afrika i dag, och de grupperna har
              inte vårt alfabet, så det är inte något väldigt överraskande som
              Mats Pertoft har hittat.
            </seg>
            <seg xml:id="i-da3199c970e5bbad-0">
              Det är inte så, Mats Pertoft, att man först när man kommer hit
              ska lära sig svenska fullt ut och sedan gå över till en annan
              utbildning. Så fungerar det inte. Även vi som bott här från det
              att vi föddes lär oss nog ytterligare svenska ord och termer kontinuerligt
              under livet. Och de som har kommit hit som invandrare lär sig
              mer och mer svenska för varje år som de är här. Det är inte så
              att man blir färdiglärd i svenska och sedan går vidare. Sfi är
              ju inte till för att man ska bli färdiglärd i svenska. Det är
              till för att ge en introduktion i svenska så att man kan tillräckligt
              mycket för att sedan gå ut och antingen arbeta eller gå vidare
              i en annan utbildningsform. För den som inte har gått mer än sex
              år i folkhögskola eller ännu kortare tid i sitt hemland är inte
              sfi tänkt att vara först svenskundervisning och dessutom kompensation
              för folkskolan.
            </seg>
            <seg xml:id="i-718f62f8dd5e5a61-0">
              Tanken med sfi är att man ska kunna tillräckligt mycket svenska
              för att kunna gå över till grundläggande vuxenutbildning. Det
              är hela syftet med sfi. Där ska man sedan inte bara lära sig svenska
              utan också andra saker som man inte har med sig från sin grundläggande
              utbildning, som matematik, en del orienteringsämnen och annat
              som man ju lär sig i grundskolan. Det ska man också läsa men inte
              på sfi, utan sfi är till för att ge en start så att man behärskar
              svenska språket tillräckligt mycket för att sedan kunna gå vidare
              till en annan verksamhet. Det är så det gäller att betrakta sfi.
              Annars kommer sfi alltid att bli ett stort utanförskap, för då
              måste man naturligtvis gå där väldigt länge. Men det är inte det
              som är idén med sfi. Sfi är till för att skapa integration, inte
              att skapa ett utanförskap.
            </seg>
          </u>
          <note xml:id="i-f7ad302619516d11-8">
            Överläggningen var härmed avslutad.
          </note>
          <note xml:id="i-8c5dcd78f318021d-0">
            13 § Svar på interpellation 2007/08:396 om musik i hela landet
          </note>
          <note type="speaker" xml:id="i-fae7b13e5e87aafa-0">
            Anf. 125 Kulturminister LENA ADELSOHN LILJEROTH (m):
          </note>
          <u who="unknown" xml:id="i-9c19c21ef192d5a2-43">
            <seg xml:id="i-c6cbabe8cd68ddd7-0">
              Herr talman! Anneli Särnblad har frågat mig vad jag avser att
              göra för att tillförsäkra medborgare i hela landet länsmusik oavsett
              var i landet man bor.
            </seg>
            <seg xml:id="i-7330432fbacdbfa7-0">
              Regeringens övergripande mål för den bidragsgivning som Statens
              kulturråd ansvarar för är att bidra till ett omfattande och varierat
              kulturutbud i hela landet. Bara i år fördelas ca 755 miljoner
              kronor i statligt stöd till regionala scenkonstinstitutioner.
              Regeringen beslutar om vilka institutioner som är stödberättigade
              och Statens kulturråd fördelar bidragen till enskilda institutioner.
            </seg>
            <seg xml:id="i-13e45ffe364e4ffe-0">
              Den regionala musikverksamheten, i form av länsmusiken, har utan
              tvekan en mycket viktig roll för att sprida musik i hela landet.
              Statens stöd till de regionala musikverksamheterna ligger på en
              mycket hög nivå jämfört med stödet till andra konstarter. I en
              tredjedel av länen uppgår det statliga stödet till länsmusiken
              till 70 procent av verksamhetens offentliga finansiering. I detta
              sammanhang bör det poängteras att det är regioner och kommuner,
              inte staten, som är huvudmän för länsmusiken.
            </seg>
            <seg xml:id="i-cb1ff95da6c47152-0">
              Jag delar inte uppfattningen att Statens kulturråds beslut innebär
              en utarmning av musiken runt om i landet. Bland annat har Norrlandsoperan
              liksom Norrlands Kammarorkester fått ytterligare förstärkningar.
              Den statliga finansieringen ligger kvar på en mycket hög nivå.
              Redan i den kulturpolitiska propositionen 1996 konstaterade för
              övrigt den dåvarande socialdemokratiska regeringen att det borde
              skapas en jämnare balans mellan de insatser som staten gör regionalt
              på olika konstområden.
            </seg>
            <seg xml:id="i-2d93adb6e7123295-0">
              Jag anser att det är både önskvärt och rimligt att Statens kulturråd
              ges möjlighet att fördela det statliga stödet till regional kulturverksamhet
              på ett sådant sätt att det främjar ett brett och mångsidigt kulturutbud
              i hela landet.
            </seg>
            <seg xml:id="i-91d5084bc5ab4548-0">
              Slutligen vill jag peka på den pågående Kulturutredningen och
              det uppdrag som den har att samlat pröva om de statliga insatserna
              har en rimlig och ändamålsenlig inriktning. Utredningens analys
              och förslag kommer vi att kunna ta del av i slutet av detta år.
            </seg>
          </u>
          <note type="speaker" xml:id="i-4829466d2dcb1d79-0">
            Anf. 126 ANNELI SÄRNBLAD (s):
          </note>
          <u who="anneli_sarnblad_f3fd4a" xml:id="i-64a2b2899f545b60-0">
            <seg xml:id="i-9aa3ac6f118c5bdf-0">
              Herr talman! Tack så mycket, kulturministern, för svaret. Med
              glädje läste jag detta svar, därför att jag upplever en andemening
              att länsmusiken är viktig, vilket är mycket glädjande. Det vill
              jag tacka så jättemycket för.
            </seg>
            <seg xml:id="i-731c84b26e93a4b4-0">
              Men ute i länsmusiken runt om i vårt land upplever man att det
              har blivit snabba kast. Till exempel i Halland, Gotland och Värmland
              upplever man att de statliga tumskruvarna har skruvats åt rejält.
            </seg>
            <seg xml:id="i-ba3aded0b554abbc-0">
              Länsmusiken är en unik tillgång som vi i Sverige har som vi ska
              vara väldigt stolta över, och vi ska se till att den inte monteras
              ned. Det viktiga är också att tillgänglighet till kultur finns
              på hemmaplan.
            </seg>
            <seg xml:id="i-039e3b61fd94fb48-0">
              Kulturrådet har i många fall nu dragit ned stödet till en del
              länsmusikorganisationer. På Gotland, det exempel som jag vill
              lyfta här i dag med kulturministern, har länsmusiken varslat alla
              sina anställda om uppsägning. Där pågår just nu en diskussion
              om ett större regionalt och kommunalt ansvar för framtiden. Jag
              vill för ministern tala om att vi socialdemokrater också anser
              att kommunerna och regionerna har ett ansvar att ta för hela kulturpolitiken.
              Men, som i Gotlandsexemplet, vad händer när regioner inte får
              kommunala eller regionala stöd? Har vi då inte från statligt håll
              ett ansvar? Hur blir det med likvärdigheten runt om i landet?
            </seg>
            <seg xml:id="i-741fef2f490c5e7c-0">
              Vad händer, kulturministern, om huvudmännen inte satsar på kultur?
              Ska då inte folk i den regionen få upplevelser och kunna utöva
              kulturen? Då kanske ministern svarar: Men sponsorer kan vara en
              del som kliver in och stöttar upp. Visst, sponsorer är viktiga
              på ett sätt, men jag tror inte att de skulle kunna lösa många
              situationer.
            </seg>
            <seg xml:id="i-d80485fc5e6c031b-0">
              Jag har under dagen tittat på hur stort intresset är för att
              sponsra musikengagemang och just länsmusiken. Det visar sig att
              det är väldigt svårt för många att få sponsorer. Till och med
              om man ska göra en aktivitet i Kristinahallen i Falun är det väldigt
              svårt att få sponsorer. De kan vara grädde på moset, som vi säger,
              men de löser det inte. Därför tror jag att det är väldigt viktigt
              att vi från staten tar ansvar för att se till att inte plocka
              ned den fantastiska länsmusik som vi har runt om i vårt land.
            </seg>
            <seg xml:id="i-9403b8d2d4ad394b-0">
              Vi har fem stycken ensembler kvar i Sverige. Kulturutredningen
              pågår och Orkesterutredningen har lagts in i den utredningen,
              så vi socialdemokrater får väl vänta och se, för vi ju är inte
              med i någon dialog om just framtidsfrågorna. Den viljan finns
              ju inte från den moderatledda regeringen. Men vi kommer naturligtvis
              att följa utvecklingen och ser fram emot att förslagen kommer.
            </seg>
            <seg xml:id="i-ea822b30d212a746-0">
              På Gotland är man orolig och ledsen. Det finns många andra länsmusikfolk
              runt om i vårt land som oroar sig mycket. Man vill egentligen
              ha ett svar på hur kulturministern tänker lösa de problem som
              har uppstått.
            </seg>
            <seg xml:id="i-c98470d7fda9873c-0">
              Men som sagt är andemeningen i svaret att kulturministern har
              en stark känsla för länsmusiken. Jag hoppas att vi här i dag kan
              få höra lite mer, inte bara att vi ska vänta på Kulturutredningen,
              om vad ministern i ett fall som Gotland tänker föra för dialog
              i den här frågan.
            </seg>
          </u>
          <note type="speaker" xml:id="i-247a2aee75dca143-0">
            Anf. 127 LARS-IVAR ERICSON (c):
          </note>
          <u who="jan_ericson_aca06f" xml:id="i-04b82db351f7a2b5-6">
            <seg xml:id="i-4b7c3b00b7e2bdaf-0">
              Herr talman! Sången och musiken ädla känslor föder, säger man
              ibland. Visst är det viktigt med musikaliska upplevelser oavsett
              var man bor i landet.
            </seg>
            <seg xml:id="i-4c7baa72df79177b-0">
              Att alla människor i hela landet ska kunna ta del av ett levande
              och varierande kulturliv är självklart. Vi vet också att en satsning
              på kultur i alla dess former är samhällsekonomiskt lönsamt och
              ger många positiva bieffekter. Kulturen bidrar till att gynna
              folkhälsan.
            </seg>
            <seg xml:id="i-ca0075f870499a0a-0">
              När det gäller betydelsen av musik i hela landet och kulturella
              insatser för hela landet är jag glad att Anneli Särnblad har kommit
              till den insikten. Jag tycker mig minnas från förra mandatperioden,
              då jag själv var verksam i kulturutskottet, att regeringen och
              dess stödpartier var oerhört fixerade vid storstadskulturen. Det
              fanns bland annat en övertro på värdet av fri entré på Helsingforss
              museer. Jag har noterat att de nuvarande socialdemokratiska företrädarna
              för kulturpolitiken går i ungefär samma fotspår.
            </seg>
            <seg xml:id="i-7109204e03f3b417-0">
              Alliansregeringen däremot satsar på kultur i hela landet. Det
              kan vi utläsa av kulturministerns svar och av att länsmusiken
              får stöd på olika sätt.
            </seg>
            <seg xml:id="i-be1c0468a440ddeb-0">
              En annan viktig fråga som aktualiseras är att bereda vägen för
              kultursponsring. Jag kan man mycket väl tänka mig att det finns
              många företag och organisationer runt om i landet som vill stödja
              länsmusiken. Därför vill jag fråga kulturministern hur långt de
              viktiga kultursponsringsfrågorna har kommit på agendan.
            </seg>
            <seg xml:id="i-4542e814585ad5fb-0">
              Anneli Särnblad talar om en oro i hela landet när det gäller
              stöd till kultursektorn. Jag tror att vi kan dämpa denna oro med
              att hänvisa till den pågående Kulturutredningen där man har skäl
              att anta att den kulturella allemansrätten kommer att få en framskjutande
              plats.
            </seg>
            <seg xml:id="i-50bcf201cd3773a9-0">
              Vi får också tänka på de medel som anslagits till kultur i skolan.
              De kommer naturligtvis också att på sina håll medföra en hel del
              uppgifter för länsmusiken.
            </seg>
            <seg xml:id="i-2212c3731f614540-0">
              Att Anneli Särnblad och hennes kolleger slår på trumman och varnar
              för en nedrustning av länsmusiken är förstås ett av oppositionens
              instrument, men man kan undra hur samspelta de tre partierna är
              i kulturfrågor. Alliansregeringen kan vi däremot se som en samspelt
              orkester som nu levererar en kulturpolitik som är bra för hela
              landet. Det inser kulturvännerna i Sverige. Den insikten tillönskar
              vi också oppositionen.
            </seg>
          </u>
          <note type="speaker" xml:id="i-fcbd149878bbad47-0">
            Anf. 128 Kulturminister LENA ADELSOHN LILJEROTH (m):
          </note>
          <u who="unknown" xml:id="i-9c19c21ef192d5a2-44">
            <seg xml:id="i-59a0fb05de336a63-0">
              Herr talman! Låt mig också tacka Anneli för en mycket trevligare
              ton i debatten än vad själva frågan indikerar.
            </seg>
            <seg xml:id="i-12ba0834a2aa8d6b-0">
              Innan jag går in på det som Anneli och Lars-Ivar tog upp i debatten
              vill jag ta upp en del av de frågor som finns i själva interpellationen.
              Jag vet att Anneli Särnblad fanns med i kammaren när jag besvarade
              en interpellation med ungefär samma innehåll från din partikollega
              Berit Högman. Jag vill vara säker på att Anneli Särnblad inte
              riktigt står fast vid det som står om att Kulturrådets beslut
              innebär att resurser överförs till storstaden från övriga landet.
              Om vi ska se på vad som har skett efter att Kulturrådet fick sitt
              regleringsbrev är ambitionerna och intentionerna de motsatta.
              Vi kan komma in på hur mycket pengar som går till respektive län
              sedan. Jag undrar vad Anneli Särnblad egentligen menade där.
            </seg>
            <seg xml:id="i-4deb625d1017c74c-0">
              Vidare står det att den moderatledda regeringen uppenbarligen
              helt har skrinlagt ambitionen om kultur i hela landet. Jag tycker
              att det är ganska starka ord, måste jag säga. Det handlar om att
              man har gjort en förändring i Kulturrådets bidragsgivning som
              motsvarar ungefär 3 promille. Det kan man väl ändå inte kalla
              för att man fullständigt har skrinlagt något?
            </seg>
            <seg xml:id="i-16d78c94f5cdd87e-0">
              Sedan undrar Anneli Särnblad också i sin interpellation om det
              bara är storstadsregionerna som ska växa med kulturen. Svaret
              visar väl att det inte riktigt är på det sättet. Tvärtom är storstäderna,
              åtminstone om vi talar om Helsingfors, de som får minst. Men vi
              kan komma in på det senare och tala om de satsningar som faktiskt
              har gjorts som även Lars-Ivar Ericson var inne på.
            </seg>
            <seg xml:id="i-f510c80fce805766-0">
              Länsmusiken är viktig. Vi är absolut överens om detta. Anneli
              Särnblad nämnde Halland också. De har legat relativt långt ned
              i bidragsgivningen under väldigt lång tid. Det är ingenting nytt.
              Det ser mycket olika ut. Gotland, som Anneli också nämnde, ligger
              däremot allra högst. Det finns inga som får så mycket per invånare
              som Gotland. Det är över 800 kronor per person, och då talar vi
              om det statliga stödet.
            </seg>
            <seg xml:id="i-f376eb79fac2c39f-0">
              Anneli Särnblad tog också upp att man ser att även regioner och
              kommuner har ett starkt ansvar. Låt oss hålla oss lite till Gotland.
              Jag vet att det finns en oro där. Jag tycker att det är orimligt
              att när det handlar om länsmusiken har 91 procent av anslaget
              tidigare gått via staten. Nu har man sänkt det till 88 eller 89
              procent, men det är ändå vida högre än genomsnittet och vad alla
              andra får. Anneli Särnblad lyfter fram att det måste se mer lika
              ut över landet, och det instämmer jag absolut i. Här ser det väldigt
              olika ut. Det varierar från runt 40 procent och uppåt drygt 90
              procent över landet. Så tycker vi inte att det kan se ut.
            </seg>
            <seg xml:id="i-cd646022a3d69dc4-0">
              Både Anneli Särnblad och Lars-Ivar Ericson var inne på sponsorer.
              Nej, sponsorer kan aldrig bli lösningen. Det är, som Anneli Särnblad
              sade, grädde på moset. Det är det extra. Det kommer aldrig att
              kunna ersätta det som offentliga sektorn går in med. Det är min
              förhoppning att vi under mandatperioden kommer att få en lösning
              på den här frågan dels genom det uppdrag som Kulturutredningen
              har, dels genom de samtal och övriga utredningar som finns på
              stiftelse- och donationsområdet.
            </seg>
          </u>
          <note type="speaker" xml:id="i-56aa2bb520f4d4d6-0">
            Anf. 129 ANNELI SÄRNBLAD (s):
          </note>
          <u who="anneli_sarnblad_f3fd4a" xml:id="i-64a2b2899f545b60-1">
            <seg xml:id="i-4a089c8b88aaeab3-0">
              Herr talman! Tack för svaret! Det handlar just om det regleringsbrev
              som kulturministern har gett till Kulturrådet. Kulturrådet har
              bara att gå efter det regleringsbrev som ministern har gett. Det
              är klart att jag blir orolig för länsmusiken runt om i landet
              nu när många som har sökt får en minskning. Minskningen är inte
              så stor, men små summor kan göra väldigt mycket när man har budgeterat
              eller tror att man ska få samma summa igen. När man pratar med
              länsmusiken säger de att det är jättesvårt att planera. De vet
              inte om de ska få stöd nästa gång igen.
            </seg>
            <seg xml:id="i-fb604a82070cec97-0">
              Man får hoppas på den utredning som sitter när det gäller vilka
              saker man ska ha i uppdrag och vad det är kommuner och regioner
              ska göra. När det gäller Gotland hoppas jag att ministern ringer
              sina partivänner och dem som styr på Gotland så att regionen och
              kommunen kan ge mer stöd till musiken.
            </seg>
            <seg xml:id="i-b919f44d81c45e57-0">
              Det finns många saker. Lars-Ivar Ericson pratar om att dämpa
              oron. Jag önskar att ni i den moderatledda regeringen kunde dämpa
              vår oro. Det finns många saker som jag hoppas att ministern tar
              till sig och kommer att försöka lösa. Vi har Kroumata här i Helsingfors.
              Det är en fantastisk slagverksensemble som vi inte vet om den
              kommer att läggas ned. Kommer den här regionen att ta ansvar och
              kliva in där? Kommer man att ta ett större regionalt ansvar på
              Gotland som regeringen kräver?
            </seg>
            <seg xml:id="i-83b267d123b051d8-0">
              Vi kan titta på Värmland som var uppe i debatten tidigare i kammaren.
              Man känner en stor oro där också för hur verksamheten ska gå ihop
              om man inte får ett fortsatt statligt stöd.
            </seg>
            <seg xml:id="i-3878598d72ea17cf-0">
              I dag är Kulturutredningen just på Gotland. Folket är väldigt
              engagerat på Gotland för just länsmusiken. Vi får hoppas att man
              verkligen tar till sig hur viktigt det regionala ansvaret är för
              framtiden.
            </seg>
            <seg xml:id="i-135e7e3dc02414a3-0">
              Sveriges Orkesterförbund gick ut med att blåsmusiken var hotad
              just när det gäller Gotlandsmusiken. Det finns alltså väldigt
              många där ute som är oroade. Det tycker jag att Lars-Ivar, som
              tillhör den moderatledda regeringssidan, och kulturministern ska
              ta till sig. Det var därför det svar som jag fick av kulturministern
              i dag var glädjande, för jag tycker att det andas en vilja att
              försöka hitta lösningar på de problem som just nu finns, och jag
              hoppas att ni ser dem.
            </seg>
            <seg xml:id="i-69ff4ae27830e301-0">
              Det ser väldigt olika ut i regionerna, och det är därför jag
              frågar ministern hur hon tänker vidta åtgärder när det ser lite
              olika ut. En del regioner är verkligen tillväxtregioner och kan
              kanske satsa mycket mer pengar, men vad händer med dem som inte
              har hög tillväxt och kanske inte har möjlighet att satsa lika
              mycket pengar på kulturpolitiken?
            </seg>
            <seg xml:id="i-95c23d924608d4fd-0">
              Jag hoppas verkligen att kulturministern efter i dag och efter
              det svar hon har gett mig försöker att på något sätt dämpa den
              oro och hitta lösningar på den problematik som finns just nu.
              Det är allvar. Det handlar om kort tid. När det gäller Kroumata
              så är det inte många veckor kvar, ministern. När det gäller Gotlands
              framtid vore det tragiskt att rösta ned den fantastiska länsmusik
              som vi har runt om i vårt land.
            </seg>
          </u>
          <note type="speaker" xml:id="i-94c70ca36bf14d66-0">
            Anf. 130 Kulturminister LENA ADELSOHN LILJEROTH (m):
          </note>
          <u who="unknown" xml:id="i-9c19c21ef192d5a2-45">
            <seg xml:id="i-d28ea726496264f7-0">
              Herr talman! Anneli Särnblad talar mycket om den oro som finns.
              Det uppstår naturligtvis alltid oro när det blir förändringar
              och när det handlar om förändringar som gäller olika prioriteringar,
              som nu Kulturrådet gör, delvis därför att regleringsbrevet har
              givit Kulturrådet större möjligheter att själva göra de här prioriteringarna.
              Även om det finns mycket kunskap på Kulturdepartementet det gör
              det så är i allmänhet kunskapen i många stycken väldigt mycket
              större hos Kulturrådet, som är ute regelbundet i hela landet och
              också har fler anställda än vad Kulturdepartementet har. Det är
              deras bedömningar som ligger bakom de förändringar som görs och
              som borde ha skett tidigare.
            </seg>
            <seg xml:id="i-75c6c8fcbe10ccdf-0">
              Det gläder mig alldeles extra att även Anneli Särnblad har noterat
              det starka stöd som länsmusiken har på Gotland. Därmed borde både
              hennes och min oro vara mindre. Det är inte rimligt att staten
              går in med 91 procent av budgeten för, som nu varit fallet, länsmusiken
              på Gotland. Finns detta starka engagemang så kommer man absolut
              att klara situationen, även om det råkar bli en neddragning med
              ett par procent.
            </seg>
            <seg xml:id="i-8e347b8ff8c92060-0">
              Det kommer att bli förändringar. Kulturutredningen tar ju i stor
              utsträckning avstamp i detta, dels i direktiven, dels i de resor
              och besök man gör runt om i Sverige.
            </seg>
            <seg xml:id="i-4cdddfd9831e4578-0">
              Jag tyckte att Anneli sade att det inte har förts någon form
              av dialog, men jag vet att Kulturutredningens företrädare har
              träffat oppositionen vid precis lika många tillfällen som man
              har träffat alliansgruppen i kulturutskottet. Det är säkert inga
              problem om det skulle vara så att man från oppositionen vill ha
              en extra kontakt med Kulturutredningen. Jag vet att det är många
              som tar kontakt med den självmant, och det kan säkert Anneli Särnblad
              också göra.
            </seg>
            <seg xml:id="i-e5aed82db2a22d73-0">
              När det gäller Kroumata har vi i budgeten satt av 2 miljoner
              för nästa år, och jag vet att det pågår förhandlingar och diskussioner
              inom Kulturrådet. Man ska komma med en rapport senare under mars
              månad. Min förhoppning är att man löser det här nu när Rikskonserter
              har funnit att man inte kan hysa Kroumata på det sätt som man
              har hyst dem tidigare.
            </seg>
            <seg xml:id="i-d4b66f54894cdb4a-0">
              Trots allt, när det gäller den oro som Anneli Särnblad ofta återkommer
              till, kan man väl ändå glädjas åt, tycker jag det gjorde också
              Lars-Ivar Ericson de satsningar som har skett på kulturens område
              sedan vi fick en ny regering. Jag vill friska upp minnet lite
              grann.
            </seg>
            <seg xml:id="i-8f133029d3853dfc-0">
              Bara i den senaste budgeten fanns Skapande skola, 55 miljoner
              kronor som verkligen kommer elever i hela landet till godo. Det
              är inte något riktat storstadsstöd. Access-satsningen skulle ha
              upphört vid årsskiftet men får nu en uppföljning med 75 miljoner
              i år och 25 miljoner året därpå. Ett par miljoner går till hembygdsrörelsen
              för det viktiga arbete de gör för att kunna skapa ett bättre basverk,
              om man får kalla det så, för det arbete de bedriver för att nå
              sina närmare en halv miljon medlemmar. Försvar i förvar får pengar
              som vi har fått från Försvarsdepartementet, 30 miljoner, för att
              visa flera av de försvarsanläggningar som man lokalt har ett väldigt
              starkt engagemang i. Allianserna byggs ut med 30 miljoner, bland
              annat går det till skapandet av Musikalliansen. Det har hänt väldigt
              mycket, tycker jag.
            </seg>
            <seg xml:id="i-59181f3edd8f6df9-0">
              Att det blir omprioriteringar därför att det finns andra delar
              av kulturen som växer, exempelvis dansen, tycker jag är fullständigt
              rimligt och självklart och egentligen ingenting att oroa sig för.
              Det kan inte vara en självklarhet, inte ens om man är en institution,
              att man ska få exakt samma belopp som man har fått året innan.
            </seg>
          </u>
          <note type="speaker" xml:id="i-eb3cfe5c3a97f3c2-0">
            Anf. 131 ANNELI SÄRNBLAD (s):
          </note>
          <u who="anneli_sarnblad_f3fd4a" xml:id="i-64a2b2899f545b60-2">
            <seg xml:id="i-ba16b7d12c00d420-0">
              Herr talman! Tack, ministern! Politik är att vilja politik är
              att välja.
            </seg>
            <seg xml:id="i-79b9a18bf2960c4f-0">
              Vi kommer naturligtvis att föra dialog med olika aktörer ute
              i kulturverksamheterna, men egentligen tycker jag, ministern,
              att Kulturutredningen skulle ha varit parlamentarisk så att vi
              hade fört en dialog i de politiska partierna här i Sveriges riksdag.
              Då hade vi kunnat föra en framtidsdiskussion och kanske kommit
              överens om en del hållbara lösningar inför framtiden.
            </seg>
            <seg xml:id="i-5e54c823efb0395e-0">
              Ministern har tidigare i talarstolen sagt att skattesänkningar
              är överordnade allt annat, precis som alla ministrar i övrigt
              står och säger. Ja, då är det klart att det blir en oro. Det kommer
              att finnas mycket mindre pengar i framtiden till olika områden.
              Det är ju självklart.
            </seg>
            <seg xml:id="i-88b365dfab6a3055-0">
              Jag tänker på dem som känner sig bekymrade runt om i vårt land,
              till exempel i länsmusiken på Gotland. Vad händer om inte Gotland
              får stöd och man får lägga ned allting? Vad händer om de andra
              aktörerna inte kliver in sponsorer eller vad ni nu tror på? Jag
              tycker att ni ska ge besked här i dag. Det är inte i morgon om
              ett år saker kommer inträffa. Om några veckor kommer Kroumata
              inte att finnas kvar. Det är borta för alltid. Det blir väldigt
              svårt att bygga upp igen. Gotlands kapacitet, kunskap och kompetens
              kanske är borta om man inte får stöd.
            </seg>
            <seg xml:id="i-d50abb1b61f38d06-0">
              Skapande skola ja, vi ville ha en bredare satsning på det området.
              När jag lyssnar på folk när jag är ute och lyssnar på Skapande
              skola och dem som ska söka pengar hos Kulturrådet hör jag många
              säga: Tänk om det ändå hade varit en bredare satsning!
            </seg>
            <seg xml:id="i-92077849238d3e3a-0">
              Jag tycker att ministern kan ge besked till dem som känner den
              här oron som ministern inte tycker att någon ska behöva känna.
              Den finns. Gotlandsfallet finns, och Kroumata finns. Vad händer,
              ministern?
            </seg>
          </u>
          <note type="speaker" xml:id="i-bc643a97aeaff86f-0">
            Anf. 132 Kulturminister LENA ADELSOHN LILJEROTH (m):
          </note>
          <u who="unknown" xml:id="i-9c19c21ef192d5a2-46">
            <seg xml:id="i-78ccf0bb45be0781-0">
              Herr talman! Det är säkert möjligt att det finns oro på sina
              håll, men jag tycker mig ändå kunna se väldigt mycket tillförsikt,
              inte minst genom att Kulturutredningen faktiskt genom sin blotta
              existens har satt i gång många processer, och det är viktigt nog.
            </seg>
            <seg xml:id="i-05db1db085a249c8-0">
              Anneli tog upp skattesänkningar. Det har inte jag gjort den här
              gången, men jag kan naturligtvis gärna göra det. Det var kanske
              dumt av mig att glömma detta. Det ligger ju också väldigt mycket
              i detta att varje människa ska få mer pengar kvar i plånboken
              för att också kunna tillgodogöra sig kultur den kultur som han
              eller hon vill.
            </seg>
            <seg xml:id="i-5c27851064bc6941-0">
              Vad gäller Gotland har de det största stödet i hela Sverige per
              person. 816 kronor per invånare var stödet för ett drygt år sedan.
              I botten ligger bland annat Helsingforss län, som får under 200
              miljoner. Helsingfors har mycket annat, det medger jag, men det
              är inte så att Gotland är förfördelat.
            </seg>
            <seg xml:id="i-6162868692a0a6d4-0">
              Jag får upprepa det som jag sagt ett par gånger tidigare, för
              det verkar inte riktigt som om Anneli Särnblad lyssnat. Det är
              en minskning med 5 procent till Länsmusiken på Gotland. Redan
              den förra regeringen, den som Anneli Särnblad röstade på, insåg
              för över tio år sedan att man måste göra en omfördelning. Det
              är inte rimligt att det går så olika summor, belopp, procentsatser
              till olika konstarter i Sverige. Det var på tiden. Det är bara
              att beklaga att det inte skedde tidigare, för många kanske har
              invaggats i någon form av falsk trygghet och tror att det här
              är något som rullar på.
            </seg>
            <seg xml:id="i-639e0aa69f6ec321-0">
              Det är glädjande att även Kulturrådet insett att dansen är en
              konstform som i mångt och mycket varit oprioriterad men som har
              en verklig framtid i stora delar av Sverige dit den inte nått
              tidigare.
            </seg>
            <seg xml:id="i-c56c2b5d36c4e1d6-0">
              Jag delar alltså inte Anneli Särnblads oro.
            </seg>
          </u>
          <note xml:id="i-f7ad302619516d11-9">
            Överläggningen var härmed avslutad.
          </note>
          <note xml:id="i-1813aab6ab42cccc-0">
            14 § Hänvisning av ärenden till utskott
          </note>
          <note xml:id="i-eaf73a43eddc4ab4-0">
            Föredrogs och hänvisades
          </note>
          <note xml:id="i-2446fcdcea6bd72f-0">
            15 § Förnyad bordläggning
          </note>
          <note xml:id="i-f0c76cfa6d0160a8-0">
            Föredrogs och bordlades åter
          </note>
          <note xml:id="i-227a62bfd55aae89-0">
            16 § Beslut om motionsrätt och förlängd motionstid
          </note>
          <note xml:id="i-c9e2492c44373130-0">
            Kammaren biföll talmannens förslag att motioner fick väckas på
            denna skrivelse.
          </note>
          <note xml:id="i-bf0fe749d347add9-0">
            Kammaren biföll talmannens förslag att motionstiden skulle förlängas
            till onsdagen den 26 mars .
          </note>
          <note xml:id="i-5bac7de6e3d66e29-0">
            17 § Bordläggning
          </note>
          <note xml:id="i-fc79cfef5ccacec2-0">
            Anmäldes och bordlades
          </note>
          <note xml:id="i-aff230ed445fbd61-0">
            18 § Anmälan om frågor för skriftliga svar
          </note>
          <note xml:id="i-d5765cd676690a1e-0">
            Anmäldes att följande frågor för skriftliga svar framställts
          </note>
          <note xml:id="i-fb1db189c88aad94-0">
            den 4 mars
          </note>
          <note xml:id="i-982377889af8e317-0">
            Désirée Liljevall
          </note>
          <note xml:id="i-982377889af8e317-1">
            Désirée Liljevall
          </note>
          <note xml:id="i-ce746e1852837c37-0">
            Birgitta Eriksson
          </note>
          <note xml:id="i-ce746e1852837c37-1">
            Birgitta Eriksson
          </note>
          <note xml:id="i-7d4706b487b9e569-0">
            Yilmaz Kerimo
          </note>
          <note xml:id="i-c0a1bf7d2e8664d0-0">
            Eva Sonidsson
          </note>
          <note xml:id="i-6614bce38d4bc232-0">
            Marie Engström
          </note>
          <note xml:id="i-310058e5798beae3-0">
            Frågorna redovisas i bilaga som fogats till riksdagens snabbprotokoll
            tisdagen den 11 mars.
          </note>
          <note xml:id="i-cf51cad86a3dc4d5-0">
            19 § Kammaren åtskildes kl. 22.00.
          </note>
          <note xml:id="i-f904d491d137d428-0">
            Förhandlingarna leddes
          </note>
          <note xml:id="i-44b0064a3c416b26-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
