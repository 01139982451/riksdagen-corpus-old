<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--55</head>
          <docDate when="2007-01-22">2007-01-22</docDate>
        </div>
      </front>
      <body>
        <div>
          <note xml:id="i-e5feaf8fe83242a8-0">
            ﻿
          </note>
          <note xml:id="i-af3e4d422082c560-0">
            Riksdagens protokoll
          </note>
          <note xml:id="i-0e6a2584ec468186-0">
            2007/08:55
          </note>
          <note xml:id="i-58f409e90255a8e9-0" type="date">
            Tisdagen den 22 januari
          </note>
          <note xml:id="i-6c7703aaea69fbab-0">
            Kl. 13:30 - 18:44
          </note>
          <note xml:id="i-6f5bceb03bade9d4-0">
            1 § Justering av protokoll
          </note>
          <note xml:id="i-84e0a4fbf846bdd6-0">
            Justerades protokollen för den 15 och 16 januari.
          </note>
          <note xml:id="i-28f2544af79c0592-0">
            2 § Avsägelse
          </note>
          <note xml:id="i-593d01d87f143ae9-0">
            Talmannen meddelade att Helena Leander (mp) avsagt sig uppdraget
            som suppleant i justitieutskottet.
          </note>
          <note xml:id="i-0fc711f021a9f197-0">
            Kammaren biföll denna avsägelse.
          </note>
          <note xml:id="i-b445a7f31c2e2b3c-0">
            3 § Anmälan om kompletteringsval till utskott
          </note>
          <note xml:id="i-8134fb0abf1ff4ca-0">
            Talmannen meddelade att Miljöpartiet de grönas riksdagsgrupp
            på grund av uppkommen vakans anmält Esabelle Reshdouni som suppleant
            i justitieutskottet.
          </note>
          <note xml:id="i-f7e4735fb022ff6b-0">
            Talmannen förklarade vald till
          </note>
          <note xml:id="i-a7654bd6909cc0b2-0">
            suppleant i justitieutskottet
          </note>
          <note xml:id="i-f8b358d95bac0192-0">
            Talmannen meddelade vidare att Centerpartiets riksdagsgrupp anmält
            Mildred Thulin som suppleant i justitieutskottet och civilutskottet
            under Johan Linanders ledighet.
          </note>
          <note xml:id="i-33de4ade2a02ac13-0">
            Talmannen förklarade vald under tiden den 4 februari27 juni till
          </note>
          <note xml:id="i-a7654bd6909cc0b2-1">
            suppleant i justitieutskottet
          </note>
          <note xml:id="i-e4f8b9a99368c73c-0">
            suppleant i civilutskottet
          </note>
          <note xml:id="i-e23b92e3dd5c3fbd-0">
            4 § Meddelande om preliminär plan för kammarens sammanträden
          </note>
          <note xml:id="i-c739a7decc8e4d2e-0">
            Talmannen meddelade att en preliminär plan för kammarens sammanträden
            med voteringstider till och med den 13 mars delats ut till kammarens
            ledamöter.
          </note>
          <note xml:id="i-b2b5fa2b474d994e-0">
            5 § Meddelande om frågestund
          </note>
          <note xml:id="i-19ea9c9aab30081f-0">
            Talmannen meddelade att vid frågestunden torsdagen den 24 januari
            kl. 14.00 skulle följande statsråd närvara:
          </note>
          <note xml:id="i-72ecd343119292a0-0">
            Arbetsmarknadsminister Sven Otto Littorin (m), jordbruksminister
            Eskil Erlandsson (c), statsrådet Cecilia Malmström (fp), statsrådet
            Tobias Billström (m) och försvarsminister Sten Tolgfors (m).
          </note>
          <note xml:id="i-7a2e39cba6988415-0">
            6 § Anmälan om fördröjt svar på interpellation
          </note>
          <note xml:id="i-8015fc37c9a3445b-0">
            Till riksdagen hade inkommit följande skrivelser:
          </note>
          <note xml:id="i-2ccb69b7ddac8f90-0">
            Interpellation 2007/08:319
          </note>
          <note xml:id="i-0c8e79741d8e8872-0">
            Interpellation 2007/08:319 EU:s agerande för mer alkohol och
            tobak i utvecklingsländerna
          </note>
          <note xml:id="i-b1e7552e99ad0652-0">
            Interpellationen kommer att besvaras tisdagen den 19 februari
            2008.
          </note>
          <note xml:id="i-e5cfc21d9dd1a94d-0">
            Skälet till dröjsmålet är resor.
          </note>
          <note xml:id="i-fbf1d0b3c532799f-0">
            Ewa Björling
          </note>
          <note xml:id="i-6f74448414506593-0">
            7 § Svar på interpellation 2007/08:302 om ensamstående kvinnors
            rätt till assisterad befruktning
          </note>
          <note type="speaker" xml:id="i-25d7141e340b1784-0">
            Anf. 1 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-0">
            <seg xml:id="i-eeacb53075f05b7a-0">
              Herr talman! LiseLotte Olsson har frågat mig hur jag avser att
              göra det möjligt för ensamstående kvinnor att få tillgång till
              assisterad befruktning inom den svenska hälso- och sjukvården.
            </seg>
            <seg xml:id="i-3b602bc3553dc6a9-0">
              Längtan att få barn och bilda familj är stark hos de allra flesta
              vuxna. Det är dock inte enbart de vuxnas längtan efter barn som
              är central utan också barnets rättigheter.
            </seg>
            <seg xml:id="i-bd2601505ef76638-0">
              Ett barn har inte själv möjlighet att påverka sin tillblivelse.
              När det gäller barn som kommer till efter assisterad befruktning
              menar jag att samhället har ett särskilt ansvar för att de metoder
              och behandlingar som används ur olika aspekter är etiskt acceptabla.
              Dagens lagstiftning när det gäller barn som kommit till med hjälp
              av assisterad befruktning utgår ifrån att barnet ska ha två föräldrar.
            </seg>
            <seg xml:id="i-2a4e98edd0f787f6-0">
              Socialutskottet har i sitt betänkande (2006/07:SoU8) om hälso-
              och sjukvårdsfrågor förutsatt att regeringen noga följer frågan
              och återkommer till riksdagen om regeringen finner det motiverat.
              Detta ställningstagande från utskottet kom i februari 2007. Det
              har alltså ännu inte gått ett år sedan utskottet gjorde sitt uttalande.
            </seg>
            <seg xml:id="i-617208a57f0323c3-0">
              Från regeringens sida följer vi frågan noga.
            </seg>
          </u>
          <note type="speaker" xml:id="i-b5da5d01f776b78d-0">
            Anf. 2 LISELOTTE OLSSON (v):
          </note>
          <u who="liselotte_olsson_703108" xml:id="i-f41c8851f1ce8ff9-0">
            <seg xml:id="i-97b3b99f1672b258-0">
              Herr talman! Jag vill börja med att tacka ministern för svaret
              trots att jag inte tycker att det är ens i närheten av ett hoppfullt
              svar för de barnlösa ensamstående kvinnorna.
            </seg>
            <seg xml:id="i-93de78aee0c3cd58-0">
              Vi kvinnor har i många århundraden kämpat för rätten till våra
              kroppar, för rätten till vår sexualitet och för rätten att själva
              avgöra när och om vi ska ha barn. Vi har numera rätt till abort,
              rätt till preventivmedel och rätt, åtminstone enligt lagen, att
              bestämma över vår sexualitet. Att vara ensamstående mamma är i
              dag varken konstigt, omoraliskt eller något som föraktas. Ensamstående
              mammor med barn blir inte lika stigmatiserade i samhället som
              förr, och barnen har precis samma rättigheter som de barn som
              lever med båda sina föräldrar.
            </seg>
            <seg xml:id="i-902a2700c01a9f2a-0">
              Trots dessa framgångar för oss kvinnor finns det fortfarande
              kvar en norm om att barnafödande bör ske inom en relation, och
              då helst inom en heterosexuell relation. Kvinnor som lever i en
              lesbisk relation har i och för sig numera rätt och tillgång till
              assisterad befruktning inom den svenska sjukvården. Detta är relativt
              nytt; det gäller sedan 2005. Min förhoppning är att det ska påverka
              synen på kärnfamiljsnormen, men det ska vi inte diskutera här
              och nu.
            </seg>
            <seg xml:id="i-d859f4d7bf6f6b27-0">
              Civilstånd och sexuell läggning säger inget om en kvinnas längtan
              efter att bära och föda ett barn eller om hennes förmåga att ta
              hand om det. I dag är det möjligt för ensamstående kvinnor, och
              även män, att prövas som adoptivföräldrar. Det innebär att vi
              som lagstiftare redan gjort bedömningen att ensamstående föräldrar
              gör ett lika bra jobb som föräldrar som lever tillsammans. Enligt
              min mening finns det ingen anledning för regeringen att låta frågan
              dra ut på tiden.
            </seg>
            <seg xml:id="i-288cec91888a98a6-0">
              Av det svar ministern gett mig verkar det som om han tycker att
              det är oetiskt att kvinnor som lever utan partner ska få hjälp
              med assisterad befruktning. Ministern verkar mena att ett barn
              nödvändigtvis måste ha två föräldrar. Men såvitt jag förstår tycker
              ministern inte att detta ska gälla adopterade barn.
            </seg>
            <seg xml:id="i-8af4287fb835d8d2-0">
              I dag åker många ensamstående kvinnor utomlands. Assisterad befruktning
              är tillåtet i till exempel våra grannländer Danmark, Finland och
              Lettland, för att nämna några. Kvinnorna åker dit för att söka
              behandling. Det innebär bland annat att de barn som blir till
              på detta sätt inte har möjlighet att få reda på sitt biologiska
              ursprung eftersom lagstiftningen i dessa länder ser helt annorlunda
              ut än i Sverige. För de barns skull som trots lagstiftningen i
              Sverige blir till vore det önskvärt att deras mammor kunde få
              behandling inom den svenska sjukvården.
            </seg>
            <seg xml:id="i-e12075916819b1cc-0">
              Jag vet inte om ministern helt missat att dagens lagstiftning
              berövar dessa barn rätten till kunskap om sina rötter. Jag skulle
              därför vilja ha lite mer konkret information om vad ministern
              och regeringen gör i denna fråga. Ensamstående kvinnor har i alla
              tider och av många olika anledningar fött barn. När kvinnor väljer
              att skaffa barn på egen hand, genom den möjlighet som numera finns,
              nämligen assisterad befruktning, måste lagstiftningen anpassas
              efter den verklighet som råder.
            </seg>
          </u>
          <note type="speaker" xml:id="i-60fbad667e6181e2-0">
            Anf. 3 CHATRINE PÅLSSON AHLGREN (kd):
          </note>
          <u who="margareta_palsson_3b46dd" xml:id="i-6545e15be254aba5-0">
            <seg xml:id="i-4ae5b6c1d58c73e3-0">
              Herr talman! Kära vänner! Jag skulle vilja börja mitt inlägg
              med att fråga vad vi som lagstiftare utgår från när det gäller
              barnen. Enligt min åsikt ska vi lägga fram förslag och fatta beslut
              utifrån barnperspektivet, det vill säga utifrån vad som är bäst
              för barnen.
            </seg>
            <seg xml:id="i-e44c0a052fb6520b-0">
              LiseLotte Olsson sade att regeringen är skyldig till att barn
              går miste om rätten att få veta sitt ursprung. Det handlar om
              att man från oppositionens sida vill ha en lagstiftning som de
              facto utesluter möjligheten för våra barn att växa upp med sina
              föräldrar. FN:s barnkonvention är tydlig. I artikel 7 sägs att
              barnet omedelbart efter födelsen registreras och ska från födelsen
              ha rätt till ett namn, rätt att förvärva ett medborgarskap och
              så långt det är möjligt rätt att få vetskap om sina föräldrar
              samt få omvårdnad av dem. Det är alltså inget jag som kristdemokrat
              hittat på. Det är FN:s barnkonvention som vi har lutat oss mot.
            </seg>
            <seg xml:id="i-b27aad8fa78308fa-0">
              Herr talman! Jag har varit i detta parlament i ganska många år.
              Jag kommer väl ihåg en promemoria som kom 2005 från Socialdemokraterna
              med stöd av Vänsterpartiet och Miljöpartiet. Där sades klart och
              tydligt att ett barn, även om det tillkommit genom assisterad
              befruktning, skulle ha rätt till två föräldrar.
            </seg>
            <seg xml:id="i-af7e91014700e075-0">
              Jag måste därför få fråga om Göran Hägglund vet, eller om LiseLotte
              Olsson vet, vad som hänt under dessa två år. Har vi fått forskningsrapporter
              som säger att det är lika bra för ett barn att inte få växa upp
              med sina biologiska föräldrar? Eller finns det något annat, kanske
              någon rapport, som säger detta, och som jag missat? Varför utmanar
              oppositionen regeringen gång på gång i denna fråga när de 2005
              tyckte att det var så viktigt med två föräldrar?
            </seg>
            <seg xml:id="i-8dda77a78f89a655-0">
              Herr talman! Precis som det står i socialministerns svar på frågan
              har inga vuxna rätt till barn, men barn har rätt till föräldrar.
              Det är ett grundläggande perspektiv som har varit rådande i tusentals
              år och råder i de flesta länder på jorden. Det känns så viktigt
              att LiseLotte Olsson och andra får tala om vems perspektiv man
              tycker väger tyngst. Är det barnens eller de vuxnas? Enligt min
              åsikt är inte detta en jämställdhets- eller jämlikhetsfråga. Det
              är fråga om barnens självklara rätt till föräldrar.
            </seg>
          </u>
          <note type="speaker" xml:id="i-0a23d26463e18934-0">
            Anf. 4 HILLEVI LARSSON (s):
          </note>
          <u who="hillevi_larsson_896639" xml:id="i-c816777f7ddb3599-0">
            <seg xml:id="i-0ec51ab4c11224fe-0">
              Herr talman! I dag är det så att om en kvinna vill skaffa barn
              har hon många möjligheter till buds. En av dem är att åka till
              Finland eller Danmark och inseminera om hon inte har någon partner.
              Det är många kvinnor som gör det i dag. Det problem som har uppstått
              är att barnet inte har någon möjlighet att sedan hitta sin andra
              biologiska förälder. Den möjligheten skulle införas om vi genomförde
              den här lagstiftningen i Sverige. Det skulle alltså stärka barnens
              rättigheter i det avseendet.
            </seg>
            <seg xml:id="i-072759542f305125-0">
              Frågan är vilken signal man sänder ut till alla de barn som har
              kommit till genom insemination i våra grannländer och som nu växer
              upp här i vårt eget land med en svensk mamma. Signalen är: Det
              hade varit bättre om du inte hade funnits, eftersom ditt liv är
              så eländigt att vi i svensk lagstiftning inte kan tillåta att
              din mamma inseminerar här i landet. Det tror jag är någonting
              som i förlängningen kan vara skadligt för barnen. De kan känna
              att deras familjekonstellation inte är värd lika mycket som andras.
            </seg>
            <seg xml:id="i-dfd446dadbdc4698-0">
              Jag tror att man med detta skulle kunna hjälpa både barnen i
              de familjerna och mammorna. Det är klart att den signal man har
              sänt ut till mammorna är densamma: Det här är ingen bra familj
              att växa upp i.
            </seg>
            <seg xml:id="i-02c2b426f2d9b7eb-0">
              Dessutom skulle man till alla de ensamstående föräldrar vi har
              i vårt land sända ut signalen att de gör ett fantastiskt arbete.
              Det finns väldigt många män och framför allt kvinnor som de facto
              ensamma uppfostrar, tar hand om och försörjer sina barn. Pappan
              kan ha fallit bort av många anledningar. Han kan ha dött. Han
              kanske inte vill ha kontakt med barnet. Han kanske finns i periferin,
              men är de facto inte förälder. Där sänder man ut signalen att
              de gör ett fantastiskt arbete. Det finns väldigt många barn som
              växer upp med en ensamstående mamma som klarar sig alldeles utmärkt.
            </seg>
            <seg xml:id="i-6411b20df87c3118-0">
              Även bortsett från möjligheten att inseminera är det lätt för
              en fertil kvinna att skaffa barn. Man kan gå ut på krogen eller
              ha tillfälliga förbindelser och hoppas på att bli gravid. Frågan
              är om det här är bättre för barnen. Det blir lite konstigt, för
              vi hindrar faktiskt inte folk från att fortplanta sig. Man frågar
              inte människor innan de har samlag om de verkligen är lämpliga.
              Men i det här fallet gör man det. Det känns lite som ett slag
              i luften.
            </seg>
            <seg xml:id="i-7b72d618ca5c47be-0">
              Jag vill också säga att förhållanden kan ändras. På samma sätt
              som en kärnfamilj kan upplösas av olika skäl kan en ensamstående
              kvinna träffa en partner senare i livet. Jag tycker inte att frågan
              om man har en partner eller inte ska vara det som avgör en så
              viktig fråga som om man ska ha rätt att skaffa barn.
            </seg>
            <seg xml:id="i-1c3015fc2115f8c1-0">
              Jag kan hålla med om att det inte finns någon absolut rättighet
              att skaffa barn. Men samtidigt måste det finnas väldigt goda skäl
              från samhällets sida till att exkludera en hel grupp och säga
              att just den gruppen per definition inte passar för att ha barn.
            </seg>
            <seg xml:id="i-4401fdf76cbb3a13-0">
              Föräldraskap är någonting väldigt individuellt. Vi har familjer
              med en person som fungerar alldeles utmärkt. Vi har familjer med
              två föräldrar. Det kan då vara en kvinna och en man, två kvinnor
              eller två män. Det finns många olika konstellationer, och det
              individuella fallet är det som avgör om det är en bra familj eller
              inte. Det finns även traditionella kärnfamiljer som inte fungerar
              bra.
            </seg>
            <seg xml:id="i-d1a92b79d98a2bf9-0">
              Det är viktigt för samhället att fråga sig: Hade det varit bättre
              om de här barnen inte hade funnits till? Det hade i så fall varit
              ett vägande skäl till att inte tillåta det här. Men eftersom jag
              tycker att det är bättre att de finns till säger jag ja.
            </seg>
          </u>
          <note type="speaker" xml:id="i-03276ccf004d79ef-0">
            Anf. 5 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-1">
            <seg xml:id="i-6d8614635828dc39-0">
              Herr talman! I alla andra sammanhang betonar vi betydelsen av
              två föräldrar som tar ansvar för sitt barn och delar på ansvaret.
              Jag har lite svårt att hantera frågan varför detta plötsligt skulle
              sakna all betydelse när vi resonerar om det här. Varför är det
              oväsentligt för just de här barnen som vi pratar om att de skulle
              ha tillgång till två föräldrar, när det är viktigt för alla andra?
              Jag tycker inte att det hänger ihop.
            </seg>
            <seg xml:id="i-a516d9028ae23693-0">
              Det handlar inte på något sätt om att säga att en enskild förälder
              är sämre bara för att han eller hon är ensamstående. Vad det handlar
              om är att barnet ska ha rätt till sitt ursprung och att barnet
              ska ha en grundläggande trygghet även om det händer en förälder
              någonting, som en olycka eller en sjukdom. Det är förstås av särskild
              betydelse när samhället ställer resurser till förfogande för att
              barnet ska bli till.
            </seg>
            <seg xml:id="i-933def5692d16918-0">
              När man pratar om ensamstående med barn är det viktigt att tänka
              på att de allra flesta av dessa barn har växelvis boende eller
              delad vårdnad. Det finns en förälder till som tar ansvar i större
              eller mindre utsträckning. Vi vill att alla föräldrar fullt ut
              ska ta sitt föräldraansvar. Men här diskuteras det som att det
              vore helt okej om vi arrangerar saker och ting så att det bara
              finns en enda förälder.
            </seg>
            <seg xml:id="i-b05ed36edce9e914-0">
              Vi bör vara någorlunda konsekventa i debatten. Antingen hänvisar
              vi till barnkonventionen och dess princip om barnens bästa, att
              barnet har rätt till sitt ursprung och att det så långt det över
              huvud taget är möjligt ska bli omvårdat av båda sina föräldrar,
              det vill säga inte bara en av dem, eller så lägger vi barnkonventionen
              och barnens rättigheter på hyllan och låter de vuxnas intressen
              vara vägledande i stället. Vi kan inte välja att hänvisa till
              barnkonventionen när det passar och sedan avstå när vi inte tycker
              att det passar vår linje i övrigt.
            </seg>
            <seg xml:id="i-cf0eee924f4081ac-0">
              Jag skulle vilja ställa en fråga till LiseLotte Olsson och Hillevi
              Larsson som de kan begrunda. Riksdagsåret 2004/05, i mars månad
              2005, lades en proposition fram vid namn Assisterad befruktning
              och föräldraskap . Där skriver man så här: När samhället medverkar
              till att skapa liv ställs alldeles särskilt stora krav på reflektion
              och eftertanke. Saken kan komma att uppfattas som en alltför stark
              instrumentalisering av mänskligt liv och en alltför långtgående
              strävan att med tekniska insatser kompensera livets ofullkomligheter.
              En utgångspunkt för övervägandena bör vara att ett barn som kommit
              till med hjälp av assisterad befruktning skall ha två föräldrar
              och att barnet skall ha fötts av en av föräldrarna.
            </seg>
            <seg xml:id="i-9edcc1ee2403fdc0-0">
              Den här propositionen lades fram i mars 2005. Jag antar att den
              var samordnad mellan socialdemokrater, vänsterpartister och miljöpartister
              och att man lade fram den gemensamt.
            </seg>
            <seg xml:id="i-54e7be1542ee6e4d-0">
              Frågan blir förstås: Vad är det som har förändrats sedan mars
              2005 som gör att de formuleringar jag läste upp skulle vara överspelade
              på något sätt? Frågan har inte utretts. Jag har inte hört att
              det skulle ha tillkommit någon ny information som skulle omkullkasta
              principen om att det är rimligt att vi verkar för att barn får
              en möjlighet att växa upp tillsammans med båda sina föräldrar.
              Ibland är det inte möjligt, därför att föräldrarna går skilda
              vägar och sedan inte kan ha kontakt eller därför att en avlider.
              Men ordningen måste väl ändå vara den att vi eftersträvar att
              barnen får växa upp med två föräldrar.
            </seg>
          </u>
          <note type="speaker" xml:id="i-7b9b31f317c18607-0">
            Anf. 6 LISELOTTE OLSSON (v):
          </note>
          <u who="liselotte_olsson_703108" xml:id="i-f41c8851f1ce8ff9-1">
            <seg xml:id="i-e8a3257f6dc7e655-0">
              Herr talman! Jag skulle vilja syna ministerns svar lite grann
              och ta upp några saker som nämndes här.
            </seg>
            <seg xml:id="i-6f5fa7513f079f7b-0">
              Ministern sade att det i andra sammanhang normalt är ett krav
              att man har två föräldrar jag kommer inte ihåg de exakta orden,
              men ungefär så var det och att vi borde vara konsekventa i debatten.
              Jag tycker att vi ska vara konsekventa i debatten, och jag upplever
              att ministern inte är det. Det finns sammanhang där det inte är
              nödvändigt med två föräldrar, nämligen just rätten att prövas
              som adoptionsförälder. Där finns inget krav på att man ska leva
              i en relation. Hur hänger det ihop, och vad är det konsekventa
              i detta? Jag tycker inte att ministerns svar hänger ihop i dessa
              frågor.
            </seg>
            <seg xml:id="i-087bf3fce04e2887-0">
              Sedan var det frågan om rätten att få veta sitt ursprung. Jag
              kan hålla med där, och det är viktigt. Det är ett argument för
              varför det här bör tillåtas i Sverige. Precis som jag har sagt
              tidigare åker i dag ensamstående kvinnor till våra grannländer.
              De åker till Danmark, Finland, Lettland och även andra länder,
              men de länder som ligger närmast har flest besök.
            </seg>
            <seg xml:id="i-33e4f9f00445611c-0">
              Fram till hösten i fjol hade ungefär 60 barn tillkommit på det
              sättet. Fler väntades födas under resten av året. Jag vet inte
              var siffran hamnade, men 7580 barn föddes på det sättet. I och
              med att lagstiftningen ser ut som den gör, och i med att regeringen
              och ministern är så hårdnackade motståndare till detta, betyder
              det att dessa ca 75 barn inte ges rätt att få veta sitt ursprung.
              Vi har som lagstiftare ett ansvar att se till att dessa rättigheter
              gäller alla barn som lever i Sverige. Precis som Hillevi sade
              tidigare i debatten är det så att om vi inte tycker så är det
              som att vi menar att de barn som finns hos oss i Sverige inte
              är lika mycket värda som de andra barnen. De har inte rätt att
              få veta sitt ursprung. De ska utgöra ett speciellt undantag.
            </seg>
            <seg xml:id="i-f5fa777417ee0f2f-0">
              Jag har en kommentar till vad Chatrine sade. Det finns inte någon
              forskningsrapport om man nu ska hänga upp sig på forskningsrapporter
              som visar att barn till ensamstående lever ett sämre liv. Det
              är kanske nästan tvärtom. Om man som ensamstående skaffar barn
              har man verkligen tänkt igenom sin situation. Man har prövat sin
              möjlighet till en bra bostad, har sett till att man har en ordnad
              ekonomi och ett bra nätverk. Det här är inget beslut man fattar
              hastigt och lustigt. Det är ett väl genomtänkt och genomarbetat
              beslut att skaffa ett barn. Som ensamstående har man verkligen
              vänt på frågan fram och tillbaka. De barnen kommer att leva tryggt
              och bra trots att de lever med bara en mamma.
            </seg>
          </u>
          <note type="speaker" xml:id="i-98211c300bc8c291-0">
            Anf. 7 CHATRINE PÅLSSON AHLGREN (kd):
          </note>
          <u who="margareta_palsson_3b46dd" xml:id="i-6545e15be254aba5-1">
            <seg xml:id="i-230a113ecce3b054-0">
              Herr talman! Jag förstår inte och skulle gärna vilja ha svar
              på det citat Göran Hägglund läste upp från propositionen 2005.
              I varje fall satt Hillevi Larsson i riksdagen då. Det gäller alltså
              den samordning som då gjordes.
            </seg>
            <seg xml:id="i-3b6e4b82b3d9de11-0">
              Jag undrar om de i den här kammaren som vill tillåta ensamstående
              att insemineras vill väcka motioner om att avskaffa FN:s barnkonvention.
              Det här stämmer inte med den.
            </seg>
            <seg xml:id="i-ffc9ed7d81bc1e84-0">
              I fråga om att få veta sitt ursprung har, så långt jag förstår,
              alla förslag utgått från att när man fyller 18 år kan man få veta
              sitt ursprung. Men jag har inte hört något förslag om att man
              vid insemination ska kunna få veta det innan 18 års ålder. Jag
              vet inte om det är så många som vill bli inseminerade som vill
              att barnen ska få veta det direkt.
            </seg>
            <seg xml:id="i-825a9c1f71334c1a-0">
              Det känns så viktigt att få säga detta eftersom det låter så
              enkelt och självklart här. Men när man ser på detta ur ett barnperspektiv
              är det inte så enkelt.
            </seg>
            <seg xml:id="i-f119e0645354d864-0">
              Jag vet hur det var när propositionen om assisterad befruktning
              för lesbiska lades fram. Då var det ett antal organisationer som
              av samma skäl var oerhört tveksamma till detta. Det var Socialstyrelsen,
              Barnombudsmannen, Svenska Läkaresällskapet, Familjerättssocionomernas
              Riksförening, Bris, Hovrätten över Skåne och Blekinge samt en
              del andra. De är experter på barn.
            </seg>
            <seg xml:id="i-0f4bb0b19924727f-0">
              Hur reflekterar man när man inte bryr sig om de organisationer
              som tycker att det är viktigt med föräldrar av olika kön, det
              vill säga att få växa upp med sina biologiska föräldrar?
            </seg>
          </u>
          <note type="speaker" xml:id="i-7717e567a5100752-0">
            Anf. 8 HILLEVI LARSSON (s):
          </note>
          <u who="hillevi_larsson_896639" xml:id="i-c816777f7ddb3599-1">
            <seg xml:id="i-516e28d06fe235bd-0">
              Herr talman! Om barn nödvändigtvis måste växa upp med sina biologiska
              föräldrar det är i så fall de som är föräldrar borde vi över huvud
              taget inte tillåta insemination eller adoption. Det blir ändå
              en konstlad familjekonstellation. Minst en av föräldrarna eller
              kanske båda är inte biologisk förälder. Det är lite märkligt att
              säga att gränsen dras här men inte längre. Det här handlar mer
              om att kärnfamiljstänkandet är grunden och att allt annat som
              avviker från det inte är bra.
            </seg>
            <seg xml:id="i-1bd14bd0ea4b2327-0">
              Vi ska samtidigt veta att familjer i Sverige inte ser ut så längre.
              Det är många barn som inte lever i den traditionella kärnfamiljen,
              och det finns många barn som växer upp och mår alldeles utmärkt.
              Det är inte det som är det avgörande. Barn i kärnfamiljer kan
              må dåligt. Det är olika från familj till familj.
            </seg>
            <seg xml:id="i-e8949282de8805e9-0">
              Det värsta man kunde vara förr i tiden var oäkting. Ensamstående
              mammor blev fruktansvärt illa behandlade av samhället. Vad var
              det värsta i de familjerna det syndiga levernet eller att mamman
              var en dålig förälder? Eller var huvudproblemet omvärldens fördomar?
              Med en titt i backspegeln kan vi säga att det snarare var omvärldens
              fördomar och trakasserier som var problemen för dessa familjer.
              Tänk på hur många barn som i dag växer upp med skilda föräldrar,
              i familjer där pappan inte har varit närvarande, med en ensamstående
              pappa eller homosexuella föräldrar. Det är barn som mår alldeles
              utmärkt. Forskningen har visat att det inte finns belägg för att
              de barnen mår sämre.
            </seg>
            <seg xml:id="i-75b5ad42751f782f-0">
              Vi kan ta steget vidare för barnens rättigheter, nämligen genom
              att erkänna alla ensamstående föräldrar och deras barn även barn
              som har tillkommit genom insemination.
            </seg>
          </u>
          <note type="speaker" xml:id="i-abf60fbc6b7e3b31-0">
            Anf. 9 BÖRJE VESTLUND (s):
          </note>
          <u who="borje_vestlund_48292a" xml:id="i-375b3388bc9412d3-0">
            <seg xml:id="i-32447fbfd6011981-0">
              Herr talman! Nu står vi här igen och debatterar denna kära fråga.
            </seg>
            <seg xml:id="i-16ee7d5e0d850c82-0">
              Jag blir lite beklämd. Vi diskuterar i denna kammare, och det
              verkar som om det finns två världar. Det verkar finnas en värld
              där vi vet att människor lever på lite olika sätt. Vi vet att
              det finns många föräldrar som ensamma uppfostrar sina barn. Vi
              vet att det finns ett antal barn som har tillkommit genom insemination,
              och vi vet att det finns barn som lever med homosexuella föräldrar.
              Vi vet att det finns barn som lever på många andra sätt ibland
              i storfamiljer, även om det inte är så vanligt just nu.
            </seg>
            <seg xml:id="i-61d68f128a55c4c1-0">
              Mot detta står Kristdemokraternas idealiserade bild av hur familjen
              ska se ut. Det är beklagligt. Det tyder på att man inte ser alla
              människor, barn eller alla familjer. Man vill bara se en typ av
              familj, och det är det man arbetar för i kammaren.
            </seg>
            <seg xml:id="i-4003f4e8204e8d49-0">
              Jag skulle kunna vända på begreppet. Jag vet att Chatrine Pålsson
              inte har rätt till något ytterligare anförande, men låt mig svara
              på hennes fråga. Chatrine Pålsson frågade om FN:s barnkonvention
              ska avskaffas. Jag kan vända på det hela och fråga om vi ska avskaffa
              FN:s barnkonvention bara när det gäller dessa barn. Omfattar inte
              FN:s barnkonvention de barn som har kommit till genom insemination?
              Det här stämmer till eftertanke. Det behövs lite bredare anslag
              i en sådan här debatt än att säga att vi ska prata om barnperspektivet.
              Barnperspektivet är att man ska se alla barn, att alla barn ska
              respekteras efter hur de har det i sin familj. Man ska inte bara
              se det som att om barnet inte har en mamma och pappa i den form
              kd har tänkt sig är det inte en familj. Det är ett svagt resonemang
              från kd:s sida.
            </seg>
            <seg xml:id="i-034ae701238cf1e4-0">
              Jag ska villigt erkänna att jag är lite ute på svag is, men såvitt
              jag minns tillsattes en utredning efter det att inseminationslagen
              för lesbiska antogs. Den utredningen var klar för några månader
              sedan.
            </seg>
            <seg xml:id="i-c7b18d54af439014-0">
              Såvitt jag minns lade man från den utredningen fram ett förslag
              om att även ensamstående skulle få insemineras. Det var snarare
              frågan om faderskap och annat som man avgjorde i utredningen.
              Såvitt jag vet är utredningen ute på remiss. Jag har inte sett
              resultatet av det.
            </seg>
            <seg xml:id="i-29706f158ea20800-0">
              Då är min fråga till ministern: Kommer regeringen att lägga fram
              någon proposition med en komplettering om insemination av lesbiska
              som även skulle omfatta de ensamstående kvinnorna?
            </seg>
            <seg xml:id="i-9e7f96760dc9a1ae-0">
              Jag vet att utredningen har lagts fram, och jag vet att den har
              kommit till och också att man har behandlat just den frågan. Hur
              långt den har kommit i hanteringen vet jag däremot inte.
            </seg>
          </u>
          <note type="speaker" xml:id="i-5cc7d2aeb066156c-0">
            Anf. 10 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-2">
            <seg xml:id="i-3853e6cdcf44ec03-0">
              Herr talman! Jag ska börja med det som Börje Vestlund tar upp.
              Jag tror att han blandar ihop det här med en utredning som finns
              på justitieområdet och som handlar om juridiken och fastställande
              om föräldraskap men som inte har bäring på den här frågan. På
              Socialdepartementets område finns det definitivt ingen utredning
              av den karaktär som han beskriver. Detta hindrar naturligtvis
              inte att vi kan fortsätta diskussionen i samband med den här debatten
              och andra debatter.
            </seg>
            <seg xml:id="i-e2de1233c5fc49db-0">
              I den här diskussionen har det tagits upp en del paralleller
              när det gäller andra barn, till exempel konsekvenser gentemot
              adoptivbarn. Då får man ändå säga att den jämförelsen haltar.
              I fråga om adoption handlar det om barn som redan finns som av
              en eller anledning inte kan vårdas av sina biologiska föräldrar.
              Dessa har avlidit eller kan av ett eller annat skäl inte ta hand
              om sina barn. Där handlar det om att tillskapa en situation som
              så nära som möjligt ansluter till hur den borde ha varit för de
              här barnen och att med barnens bästa för ögonen skapa så trygga
              och bra förhållanden som det över huvud taget kan göras. För det
              har vi i Sverige som bekant en ganska sträng adoptionslagstiftning.
            </seg>
            <seg xml:id="i-66b4cf223ed2b25e-0">
              Det som vi nu diskuterar är: Borde vi ha en lag i Sverige som
              gör det möjligt för ensamma kvinnor att med hjälp av svensk hälso-
              och sjukvård få assisterad befruktning och på det viset ordna
              tillkomsten av barn? Jag tycker att det finns skäl att vara tveksam
              inför en sådan utveckling eftersom jag tycker att det är viktigt
              att man eftersträvar en situation där barn växer upp med två föräldrar.
              Sedan vet vi att det kommer situationer där det här inte lyckas,
              där föräldrar av olika skäl väljer att gå olika vägar eller någonting
              annat inträffar som gör att inte båda föräldrarna kan ta sitt
              ansvar. Men jag tycker att det ska vara utgångspunkten för att
              kunna ha barnens bästa i centrum.
            </seg>
            <seg xml:id="i-0ba1e0ec731d95e3-0">
              Jag läste upp ett citat från en proposition från 2005 där man
              beskrev övervägandena från socialdemokratiskt, miljöpartistiskt
              och vänsterpartistiskt håll. Vad är det som har förändrats som
              gör att det som ni skrev när ni var i majoritetsställning inte
              alls är värt att ta på allvar utan ses som fördomar och felaktiga
              föreställningar när ni har hamnat i opposition? Det vore intressant
              att höra er brodera en del omkring.
            </seg>
            <seg xml:id="i-1f9b61e22bf4dc1f-0">
              Jag vill betona en gång till att familjer ser ut på väldigt många
              olika sätt. Jag tror att vi här, precis som i alla andra sammanhang,
              gör klokt i att försöka eftersträva en situation där barn får
              möjlighet att växa upp med båda sina föräldrar. I vissa sammanhang
              stöter man på en verklighet som gör att det inte är möjligt. Det
              är att beklaga, men i vissa fall är detta det bästa. Men ska vi
              med nödvändighet eftersträva en situation där barn inte kan växa
              upp med två föräldrar? Jag tycker inte det, herr talman.
            </seg>
          </u>
          <note type="speaker" xml:id="i-188354fd78522026-0">
            Anf. 11 LISELOTTE OLSSON (v):
          </note>
          <u who="liselotte_olsson_703108" xml:id="i-f41c8851f1ce8ff9-2">
            <seg xml:id="i-286fb4143566a467-0">
              Herr talman! Jag ska börja med den fråga som Chatrine och ministern
              har ställt flera gånger och velat ha svar på. Det var före min
              tid, och jag vet inte hur man resonerade då. Men det man kan säga
              är att det är väl bra om vi har blivit klokare. Det har gått några
              år, och vi har följt med verkligheten. Vi vet hur verkligheten
              ser ut och därför kanske kan tänka om. Då uppmanar jag ministern
              och hans partikolleger: Lev i verkligheten, följ med samhällsutvecklingen
              och försök att ta till er det som händer.
            </seg>
            <seg xml:id="i-312a2da67febe951-0">
              Det handlar om barn som redan finns, säger ministern när det
              handlar om adopterade barn. Det här handlar också om barn som
              redan finns. Jo, de barnen finns och har blivit till i Danmark,
              Lettland och Finland i och med att vi inte tillåter det här inom
              svensk lagstiftning, inom svensk sjukvård. Dessa barn finns, och
              fler kommer att födas. Dessa barn kommer inte att ha rätt att
              få veta sitt ursprung. Om man nu ska diskutera FN:s barnkonvention,
              som ni också har gjort, kan jag ställa frågan: Varför ska vi inte
              följa den i det här fallet?
            </seg>
            <seg xml:id="i-e17bef0867ab8d2e-0">
              Barn finns, barn bör få veta sitt ursprung och vi bör göra allt
              för att de här barnen ska få den möjligheten.
            </seg>
            <seg xml:id="i-376d63cbd8f881aa-0">
              Det finns fortfarande ingenting som säger att man inte ska låta
              ensamstående kvinnor få rätt till en assisterad befruktning. I
              dag finns den möjligheten. Varför ska man utesluta en grupp av
              kvinnor som längtar att bära och föda ett barn? Möjligheten finns.
              Det handlar bara om ett hårdnackat motstånd och någon sorts etisk
              konstig diskussion som jag inte hänger med på riktigt och där
              ni säger nej.
            </seg>
            <seg xml:id="i-58d61a88ce0122fc-0">
              Som jag sade i början: Följ med verkligheten, följ med tidens
              utveckling och låt även ensamstående kvinnor få rätt till assisterad
              befruktning. Dessa barn kommer att vara välkomnade barn i samhället,
              och samhället behöver fler barn som lever i kärleksfulla uppväxtmiljöer.
            </seg>
          </u>
          <note type="speaker" xml:id="i-559be848d86dc53e-0">
            Anf. 12 BÖRJE VESTLUND (s):
          </note>
          <u who="borje_vestlund_48292a" xml:id="i-375b3388bc9412d3-1">
            <seg xml:id="i-1698630e497ff95a-0">
              Herr talman! Några kommentarer. När det gäller familjer med adoptivbarn
              det är ett familjebegrepp det med liksom familjebegreppet i alla
              andra sammanhang är det okej för ensamstående att adoptera. Det
              har vi i vår lagstiftning. Kan vi förvänta oss en förändring på
              den punkten från regeringen i så fall? Det borde vara så, i konsekvens
              med vad regeringen säger, att man kom med ett sådant förslag om
              man skulle fullfölja sitt resonemang om den lyckliga familjen,
              som finns i kd:s fantasivärld men knappast ute i verkligheten.
              Det här tycker jag är en viss poäng i just detta sammanhang.
            </seg>
            <seg xml:id="i-0839b62c0c8c5824-0">
              Eftersträvan ska vara att barnen ska växa upp med båda föräldrarna.
              Ja, det är väl en bra eftersträvan att man växer upp med kärleksfulla
              vuxna. Men problemet i sammanhanget är att det finns en verklighet
              som kd inte kan se, nämligen att de här barnen finns. De har redan
              i dag blivit till genom insemination, dock inte i vårt land. Har
              det skett i vårt land har det skett på andra sätt än vad sjukvården
              kan erbjuda. De här barnen finns där, men det finns ingen lag
              som gäller för dem. De har inga andra rättigheter, de har ingen
              möjlighet att få veta sitt ursprung. De har ingen möjlighet att
              ta del av det som faktiskt är viktigt när det är fråga om insemination
              och det är ett par.
            </seg>
            <seg xml:id="i-7423472dda28de3c-0">
              Det här tycker jag är minst sagt märligt, och det kan inte överensstämma
              med det som Chatrine Pålsson säger. Hon hytter med näven och säger:
              Barnperspektivet. Det handlar inte om barnperspektivet. Det handlar
              om att åsidosätta barn för att man i stället ska gå till mötes
              en idealiserad bild av hur familjer ska se ut. Jag tycker att
              det beklagligt och allvarligt, herr talman.
            </seg>
          </u>
          <note type="speaker" xml:id="i-5116fdadc850ef41-0">
            Anf. 13 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-3">
            <seg xml:id="i-ae73bf7428613dce-0">
              Herr talman! Först ett tack för alla inlägg i den här viktiga
              diskussionen.
            </seg>
            <seg xml:id="i-aa92e3ced3392277-0">
              Det är lätt att göra sig lite lustig över det här och säga att
              Kristdemokraterna tror på lyckliga familjer, allting är perfekt,
              det är ett slags sörgårdsidyll som sänker sig över de familjer
              som Kristdemokraterna ser framför sig. Så är det förstås inte.
              Varje familj, tror jag, oavsett hur den ser ut, brottas med problem
              från tid till annan. För en del fungerar det lite bättre, för
              andra fungerar det lite sämre, men vi kan inte förutse hur det
              kommer att gå för enskilda föräldrar eller familjer. Det är inte
              så att vi på något sätt glorifierar tillvaron för några få.
            </seg>
            <seg xml:id="i-4521e3401a79e638-0">
              Men vi tror ändå att det finns några saker som är viktiga för
              att ge barnen bästa möjliga uppväxt. Vi tror att det är viktigt
              att ha nära kontakt med sina föräldrar. Vi tror att det är en
              fördel om båda föräldrarna tar sitt ansvar, inte minst när barnen
              är små. Det följer naturligtvis också med när barnen blir lite
              större. Vi tror att det är viktigt att man, där det är möjligt,
              har tillgång till båda sina föräldrar. I alla andra sammanhang,
              till exempel när det gäller tillgången på personal inom förskolan,
              säger vi att det är viktigt att det finns män och kvinnor runt
              barnen.
            </seg>
            <seg xml:id="i-d087542a64333621-0">
              LiseLotte Olsson tycker att Kristdemokraterna har ett hårdnackat
              motstånd och att vi borde följa med tidsandan. Jag tycker att
              det finns vissa saker där man ska göra det som man tycker är rätt
              och riktigt. Vi kan känna efter vartåt vinden blåser och följa
              det, men jag tror inte att det är rätt politik, och det tror jag
              inte LiseLotte Olsson heller tror att vi ska göra. Vi förbehåller
              oss rätten att ha en uppfattning, nämligen att vi ska ha en lagstiftning
              som skapar så stor trygghet som möjligt.
            </seg>
            <seg xml:id="i-ee1479cab279c145-0">
              LiseLotte Olsson säger också att det här rör barn som redan finns,
              men den fråga hon har ställt är hur jag avser att göra det möjligt
              för ensamstående kvinnor att få tillgång till assisterad befruktning.
              Det rör alltså lagstiftningen för framtida barn, och där har jag
              gett det besked jag kunnat ge i dag.
            </seg>
          </u>
          <note xml:id="i-22be4da73b2e9c7e-0">
            Överläggningen var härmed avslutad.
          </note>
          <note xml:id="i-d5178b34eee1b72f-0">
            8 § Svar på interpellation 2007/08:305 om rätten till sjukvård
            för asylsökande, gömda och papperslösa
          </note>
          <note type="speaker" xml:id="i-653d9ad976dc887d-0">
            Anf. 14 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-4">
            <seg xml:id="i-128bac31ebf6c5b2-0">
              Herr talman! Kalle Larsson har frågat mig vilka åtgärder jag
              avser att vidta för att asylsökandes rätt till hälsoundersökningar
              ska tillgodoses, vilka åtgärder jag avser att vidta för att människor
              inte ska nekas vård i Sverige, vilka åtgärder jag avser att vidta
              för att asylsökande lagstiftningsmässigt inte ska hamna i ett
              sidospår där rätten till sjukvård inte vilar på samma principer
              som för alla andra, vilka åtgärder jag avser att vidta för att
              se över hur en utökad rätt till full sjukvård för asylsökande
              och gömda ska genomföras, vilka åtgärder jag avser att vidta för
              att sjukvårdspersonal ska förfoga över nödvändig kunskap om sekretesslagens
              innehåll i fråga om gömda personer som söker vård samt vilka åtgärder
              jag avser att vidta för att rutinerna när det gäller gömda asylsökande
              och vårdkostnader ska ses över.
            </seg>
            <seg xml:id="i-16fec901d5c0f11b-0">
              Det var tur att det inte var fler, för då hade jag inte hunnit
              mer än att ställa frågorna och inte kunnat ge mitt svar.
            </seg>
            <seg xml:id="i-30616cd32fdbc5a6-0">
              Jag vill inledningsvis säga att det är självklart att de lagar
              och regler som finns om asylsökandes vård ska följas. Sjukvårdshuvudmännen
              har ett ansvar att se till att deras personal känner till vilka
              regler som gäller och att de följer dem.
            </seg>
            <seg xml:id="i-769ef336580da1f4-0">
              Enligt överenskommelse mellan staten och Landstingsförbundet,
              numera Sveriges Kommuner och Landsting, ska alla asylsökande erbjudas
              en kostnadsfri hälsoundersökning. Migrationsverket upplyser regelmässigt
              den asylsökande om möjligheten att genomföra en hälsoundersökning.
            </seg>
            <seg xml:id="i-a55e1fe57cb8cd3f-0">
              Socialstyrelsen har publicerat allmänna råd om hur denna undersökning
              ska genomföras. Socialstyrelsen bedriver också för närvarande
              ett projekt i syfte att vid behov föreslå förändringar och förbättringar
              i innehållet i undersökningen utifrån smittskydds- och preventionsperspektiv.
            </seg>
            <seg xml:id="i-c53b6ee4fe7d04fc-0">
              Enligt hälso- och sjukvårdslagen är landstingen skyldiga att
              erbjuda omedelbar hälso- och sjukvård till alla som vistas inom
              landstinget, även de som inte är bosatta där. Denna skyldighet
              omfattar även personer som vistas i Sverige olovligen. Bestämmelsen
              medför inte någon skyldighet för landstingen att tillhandahålla
              vården kostnadsfritt eller till ett särskilt lågt pris. Ingen
              får dock nekas omedelbar vård på grund av bristande betalningsförmåga.
            </seg>
            <seg xml:id="i-8e32346b7d436ae7-0">
              Asylsökande barn erbjuds i dag samma hälso- och sjukvård samt
              tandvård som barn bosatta i Sverige. Detsamma gäller även för
              så kallade gömda barn. För asylsökande vuxna erbjuder Sverige
              omedelbar vård och vård som inte kan anstå, det vill säga sådan
              vård som behövs för att förebygga akuta sjukdomstillstånd.
            </seg>
            <seg xml:id="i-9bd20570be171ca9-0">
              Inom Regeringskansliet pågår beredning av en lagreglering av
              asylsökandes och andra utlänningars hälso- och sjukvård. Förslaget
              som bereds innebär att nuvarande ordning med överenskommelse mellan
              staten och Landstingsförbundet ersätts av en lag. En lagrådsremiss
              om detta är planerad att läggas fram under våren 2008.
            </seg>
            <seg xml:id="i-2bdc85d7ed409369-0">
              När det gäller frågorna om en eventuell utvidgning av vårdens
              omfattning för asylsökande och om reglerna för vårdavgifter krävs
              att en utredning ser över dessa frågor. I nuläget saknas beredningsunderlag
              för att ändra innehållet i lagrådsremissens förslag. Huruvida
              en utredning ska tillsättas är föremål för fortsatta överväganden
              inom Regeringskansliet.
            </seg>
            <seg xml:id="i-b0f067e4e670895f-0">
              Sekretess gäller enligt bestämmelsen inom hälso- och sjukvården
              för uppgift om enskilds hälsotillstånd eller andra personliga
              förhållanden om det inte står klart att uppgiften kan röjas utan
              att den enskilde eller någon närstående till den enskilde lider
              men. Det är naturligtvis beklagligt om det finns brister på detta
              område.
            </seg>
            <seg xml:id="i-419d3375c08682a6-0">
              Sveriges Kommuner och Landsting och Socialstyrelsen besöker årligen
              landstingen runt om i Sverige i syfte att informera om vad som
              gäller vid vård av asylsökande och gömda. Sekretesslagen ingår
              ständigt som en del av den informationen.
            </seg>
          </u>
          <note type="speaker" xml:id="i-d628ccd77b93ee53-0">
            Anf. 15 KALLE LARSSON (v):
          </note>
          <u who="kalle_larsson_af99a5" xml:id="i-fa0539255f59fb0c-0">
            <seg xml:id="i-f359e4a515c14214-0">
              Herr talman! Låt mig börja med att säga till Göran Hägglund att
              det inte finns någon lag som säger att man måste upprepa samtliga
              frågor, varken i skriftliga eller muntliga svar som avges här.
              Det går att använda den tid som ministern nu inte ens utnyttjade
              fullt ut till att i stället försöka besvara frågorna som är ställda.
              Det här är oerhört angelägna frågor. Vi har en mycket allvarlig
              situation i landet i dag där människor som lever mittibland oss
              inte har rätt till sjukvård på de villkor som vi ser som självklara
              och som är införda i landet. Det här skapar stora mänskliga och
              politiska problem.
            </seg>
            <seg xml:id="i-6dd4da2b79825bde-0">
              Det handlar om den som är asylsökande. En vuxen asylsökande har
              bara rätt till den vård som är omedelbar, akut eller som inte
              kan anstå. En gömd vuxen har i stort sett inte rätt till någon
              vård alls, i alla fall är det så i praktiken eftersom mycket få
              människor vågar söka ens akut vård. Konsekvensen av det här är,
              förutom att Sverige bryter mot en rad internationella konventioner
              på området, att människor mår mycket sämre än vad de skulle behöva
              göra. I dagspressen finns det till och med exempel på människor
              som har dött i väntan på att få vård.
            </seg>
            <seg xml:id="i-5272f1d840d464d3-0">
              Det här skulle jag lätt kunna göra till ett politiskt slagträ
              och säga att det är regeringens fel att människor dör i väntan
              på vård. Varför gör ni ingenting?
            </seg>
            <seg xml:id="i-09631a3c0b5b44ac-0">
              Jag tänkte försöka undvika att använda de allra mest hårdföra
              argumenten, i alla fall inledningsvis i den här debatten, för
              att höra hur svaret egentligen ska uppfattas. Vilket svar är det
              egentligen vi får från Göran Hägglund? Jag förstår att man avger
              ett skriftligt svar som är lite mer återhållsamt, men jag skulle
              faktiskt vilja inbjuda ministern till en seriös och ordentlig
              debatt här i dag om hur vi kan arbeta, kanske till och med gemensamt,
              för att få till stånd en ordning som gör att människor får den
              vård de behöver när de behöver den.
            </seg>
            <seg xml:id="i-012fd27f28ab68de-0">
              I svaret får vi bara en redogörelse för dagsläget. Så här ser
              det ut, de här frågorna är ställda och vi utreder frågan vidare.
              Jag och många med mig är intresserade av att veta lite mer. Vi
              vill veta vad ministern själv har för uppfattning. Det är därför
              vi är engagerade politiskt. Vi driver politiska frågor och brinner
              för att vissa saker ska förändras.
            </seg>
            <seg xml:id="i-9337845c46473855-0">
              Har jag förstått det rätt har Göran Hägglund uppfattningen att
              asylsökande och gömda ska få sjukvård på lika villkor. Jag vill
              citera en artikel i Svenska Dagbladet och tänkte undersöka om
              citatet är rätt uppfattat. Där säger Göran Hägglund: Det finns
              ingen gemensam regeringssyn i dag. Min egen åsikt är att människor,
              både asylsökande och gömda, som befinner sig i vårt land har rätt
              till sjukvård fullt ut som andra boende.
            </seg>
            <seg xml:id="i-2c06d1d456be41bd-0">
              Möjligen är det felciterat såtillvida att ministern förmodligen
              har sagt att gömda och asylsökande som befinner sig i vårt land
              borde ha rätt till sjukvård. Det är ju det som är problemet, man
              har inte den rätten i dag. Anser ministern att man bör ha det?
              Det är den grundläggande frågan.
            </seg>
            <seg xml:id="i-f9bd558fec593bbb-0">
              Jag har full respekt och förståelse för att det tar tid att få
              fram lagstiftning. Det är alla här i kammaren väl medvetna om.
              Men i vilken riktning vill man gå? Ska vi ha en särlagstiftning
              som egentligen i praktiken bara är en omskrivning av avtalet mellan
              staten och Sveriges Kommuner och Landsting och som handlar om
              asylsökandes sjukvård? Eller ska vi se till att alla människor,
              också asylsökande och gömda, omfattas av den lagstiftning som
              gäller för mig och Göran Hägglund? Det senare är den lösning som
              Vänsterpartiet helst skulle vilja se.
            </seg>
            <seg xml:id="i-021f7fb90aeee49d-0">
              Herr talman! Jag tror dessutom att det vore bra med ett tydligt
              klargörande från ministerns sida när det gäller sekretessen. Ska
              man uppfatta det svar som här avges så att den som röjer personuppgifter
              för polisen om en gömd person som söker vård gör fel enligt sekretesslagstiftningen?
              Det här förekommer på ett antal platser i Sverige i dag. Det gör
              också att väldigt många är rädda för att över huvud taget söka
              den vård som man behöver.
            </seg>
          </u>
          <note type="speaker" xml:id="i-874fdae45762ce0e-0">
            Anf. 16 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-0">
            <seg xml:id="i-24965bc9b028ed60-0">
              Herr talman! För rätt så många år sedan hade vi en liknande debatt
              i Gävleborgs landstingsfullmäktige. Den kom till på initiativ
              av några av oss som var aktiva i asylkommittén i vårt län, eftersom
              vi visste att det var många av dem som då levde gömda som inte
              hade rätten att söka vård.
            </seg>
            <seg xml:id="i-09d7f296ddc31d1c-0">
              Det utmynnade i att vi på regional nivå bestämde att de gömda
              också har den rätten. Men det stöter ofta på patrull, eftersom
              den informationen inte alltid når ut till dem som är berörda i
              personalen.
            </seg>
            <seg xml:id="i-e0254c5406258474-0">
              I ministerns svar står det att det är självklart att de lagar
              och regler som finns om asylsökandes vård ska följas, och sjukvårdshuvudmännen
              har ett ansvar att se till att deras personal känner till vilka
              regler som gäller och att de följer dem. Men åtminstone på den
              tiden fanns det en bestämmelse i hälso- och sjukvårdslagen som
              innebär att personalen är skyldig att på begäran av polis berätta
              om de har någon gömd flykting inlagd för vård.
            </seg>
            <seg xml:id="i-ab18b690def64cf7-0">
              Om personalen känner till den bestämmelsen är man naturligtvis
              rädd för att ta emot den gömde. Det blir i det läget upp till
              den enskilde personens, enskilde läkarens eller sjuksköterskans
              godtycke, moral eller etik vad man gör i den situationen, detta
              trots att vi i fullmäktige bestämde hur vi skulle ha det. Och
              det finns en chefsperson som har ansvar för att personal och andra
              ska följa det.
            </seg>
            <seg xml:id="i-7b93efe3d8475abb-0">
              Vad händer då när en gömd kommer till sjukhuset för vård? Alla
              som kommer till sjukhuset för vård får frågan vem de är, får lämna
              personnummer etcetera. När det gäller en asylsökande eller en
              gömd vänder sig personalen ofta till Migrationsverket, för betalt
              ska man ju ha på ett eller annat vis.
            </seg>
            <seg xml:id="i-4a8db344e426db01-0">
              Men den som är gömd kan inte utsättas för att läkaren eller sjuksköterskan
              vänder sig till Migrationsverket, för det är detsamma som att
              säga: Nu är jag här. Kom och hämta mig! Oavsett att man har goda
              intentioner, oavsett att man på regional nivå faktiskt vill ta
              ett ansvar för alla som befinner sig i området går det inte i
              praktiken på grund av hälso- och sjukvårdslagens bestämmelser
              och diskussionen om finansiering.
            </seg>
            <seg xml:id="i-1cfe910508b76ef5-0">
              Jag skulle vilja uppmana ministern här att man i översynen eller
              utredningen ser till att man inte ska hamna i den situationen
              att man från läkarens håll eller från sjuksköterskans håll först
              kontaktar Migrationsverket eller polisen för att se vem det är
              som ska betala. Många kanske också har uppfattningen att man måste
              tala om för polisen att man har en gömd flykting på grund av hälso-
              och sjukvårdslagens bestämmelser.
            </seg>
            <seg xml:id="i-3cbba3601bfa8bc0-0">
              Jag tror inte att det är förenat med straffansvar att inte berätta
              för polisen. Men för den som inte kan läsa lagstiftningen och
              inte riktigt vet hur saker och ting fungerar blir det svårare
              att hålla tyst.
            </seg>
            <seg xml:id="i-4ee908fb6c25d863-0">
              Det finns många kristdemokrater i asylkommittéerna runt om i
              landet, och de är säkert angelägna om att ministern hittar en
              bra lösning på den här frågan så att de gömda i framtiden kommer
              att få vård utan problem.
            </seg>
          </u>
          <note type="speaker" xml:id="i-f7f8dcf650cc14fd-0">
            Anf. 17 HILLEVI LARSSON (s):
          </note>
          <u who="hillevi_larsson_896639" xml:id="i-c816777f7ddb3599-2">
            <seg xml:id="i-6c25d1b3a3106f1f-0">
              Herr talman! Om man börjar att titta på smittskyddet ligger det
              i allas intresse, både flyktingarnas och allas som redan bor i
              Sverige, att se till att smittor inte sprids. Därför tycker jag
              att man inte bara kan säga att det här handlar om de asylsökandes
              rättigheter, utan det är bra för alla om man gör ordentliga hälsoundersökningar.
              Då kan människor få veta om de bär på farliga smittor och i bästa
              fall få behandling så snabbt som möjligt. Vi förhindrar också
              smittspridningen.
            </seg>
            <seg xml:id="i-2d0c69e627ebc0ff-0">
              Smittspridningen i vårt land beror framför allt på att människor
              inte vet att de är smittade. Då talar jag inte bara om asylsökande
              utan även om svenska medborgare. Det är det som är det största
              hotet. Om man får kännedom om sin smitta kan man få behandling,
              och förhoppningsvis stoppas smittspridningen. Så detta ligger
              i allas vårt intresse.
            </seg>
            <seg xml:id="i-96ceb7e94aba19a2-0">
              Det finns svåra gränsfall. Det är klart att akutvård är det allra
              viktigaste. Det ska alla i vårt land få tillgång till, vare sig
              man är asylsökande eller bor här och har fått uppehållstillstånd.
            </seg>
            <seg xml:id="i-e12431f01068ebfe-0">
              Men det finns svåra gränsfall. Ett fall som jag hörde talas om
              var en kvinna som hade utsatts för mycket svår tortyr, som kom
              från ett annat land och var asylsökande. Tortyren genomfördes
              i form av en gruppvåldtäkt. Hon blev alltså våldtagen av ett helt
              gäng män.
            </seg>
            <seg xml:id="i-95511fc756146a67-0">
              Det ledde till att hennes underliv var totalt sönderslitet. Ingenting
              fungerade. Hon fick ha blöjor. Det var väldigt plågsamt, både
              fysiskt och psykiskt för den här kvinnan.
            </seg>
            <seg xml:id="i-62146d64537300cd-0">
              Hon hade inte fått uppehållstillstånd, och hon hade inte rätt
              till akutvård. Man sade att akutvård var sådan vård som inte kunde
              anstå, det vill säga att tillståndet kan förvärras och få en dödlig
              utgång om man inte får behandling.
            </seg>
            <seg xml:id="i-a456fef693d102f9-0">
              Man konstaterade att skadorna finns. De är visserligen mycket
              allvarliga, men de blir inte värre. Därför kunde det inte räknas
              som akutvård. Kvinnan mådde så fruktansvärt dåligt att hon stängde
              in sig i sin lägenhet. Hela familjen påverkades, hennes man och
              hennes barn. På alla plan förstörde det här fullständigt livet
              för de människorna.
            </seg>
            <seg xml:id="i-b063d6c83b0a0c23-0">
              Vi måste kunna hjälpa människor i en sådan situation. Det är
              väldigt hårda skrivningar när det gäller akutvård och definitionen
              av det. Jag tycker definitivt att man måste visa en större flexibilitet
              i denna typ av fall.
            </seg>
            <seg xml:id="i-43b778fbdd862790-0">
              Det är bra att man för in mödravård, abort och preventivmedelsrådgivning,
              att det ska tillgodoses även för asylsökande. Många får vänta
              många år innan de får besked om uppehållstillstånd eller inte.
              Trots att vi har sagt att man inte ska behöva vänta länge är det
              så.
            </seg>
            <seg xml:id="i-3c52163521c9731d-0">
              Under den tiden kan det hända att en kvinna blir gravid och vill
              avbryta sin graviditet. Det är väldigt dyrt när man ska betala
              med egna pengar, för det har inte räknats som akut. De människor
              som det handlar om är inte de som har mest pengar. Det kanske
              till och med leder till att en kvinna fullföljer en graviditet
              av ekonomiska skäl eller gör en illegal abort med alla hälsorisker
              som det medför.
            </seg>
            <seg xml:id="i-4ea55182dd6a3822-0">
              Detsamma gäller födsel. Jag hörde om ett fall med en svensk medborgare,
              en man, som gifte sig med en kvinna från ett annat land. Men det
              dröjde innan hon fick uppehållstillstånd. Hon födde då deras gemensamma
              barn och fick en räkning på tusentals kronor. De hade inte råd
              med det. De hade inte förutsett det.
            </seg>
            <seg xml:id="i-3aec59bf227f176e-0">
              Det här är väldigt viktiga frågor som inte bara berör asylsökande
              utan oss alla och som jag hoppas får en lösning. Jag förstod att
              för graviditet löser det sig nu.
            </seg>
          </u>
          <note type="speaker" xml:id="i-2aa8411b32f228cd-0">
            Anf. 18 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-5">
            <seg xml:id="i-3cf2d2fa59618b7d-0">
              Herr talman! Jag tror att vi alla skulle kunna ge en lång rad
              exempel på personer som har farit illa efter det att de kommit
              till vårt land. Det viktiga är naturligtvis att vi kan hitta en
              lagstiftning som fungerar väl i mötet med den verklighet som människor
              finns i som kommer till vårt land.
            </seg>
            <seg xml:id="i-b9c66cfcbee9dab4-0">
              Jag ska vara alldeles öppen. Det är väl helt ofarligt i kammaren.
              Vi har i regeringen i dag inte resonerat oss fram till en färdig
              och gemensam syn på den här frågan. Det finns de som jag företräder
              som tycker att Sverige borde kunna ha en mer generös syn på det
              här området och öppna upp för människor som kommer från andra
              länder och svåra förhållanden att få del av svensk hälso- och
              sjukvård.
            </seg>
            <seg xml:id="i-529615b4d0ac41aa-0">
              Jag kan ha respekt för dem som frågar sig om människor som har
              kommit till vårt land och inte har uppehållstillstånd eller kanske
              till och med har fått sin sak prövad, fått utvisningsbeslut och
              dröjer sig kvar ska ha rätt till hälso- och sjukvård på samma
              villkor som de som finns och bor i vårt land. Det är ett argument
              som jag har respekt för.
            </seg>
            <seg xml:id="i-b0be5cfe099698ce-0">
              Men vi måste ändå hantera den här frågan. Jag landar i mitt eget
              personliga ställningstagande i att Sverige hellre ska fria än
              fälla, hellre vara övergeneröst än undergeneröst, om man kan använda
              ett sådant uttryck i den här frågan.
            </seg>
            <seg xml:id="i-cf4d828bc5787cd2-0">
              Men det finns, som jag sade, i dag inte underlag för att kunna
              ge klara besked. Det här är ju en fråga som Kalle Larsson, Bodil
              Ceballos och Hillevi Larsson som representanter för tre partier
              som har funnits i regeringsställning tidigare är väl bekanta med.
              Det är en fråga som har hängt med under ganska många år, men den
              har inte kunnat lösas ut ännu. Jag vill dock medverka till att
              detta görs.
            </seg>
            <seg xml:id="i-22f36cbeb733ab24-0">
              När det gäller den fråga som Kalle Larsson ägnar en del uppmärksamhet
              och som rör sekretessbestämmelserna är det väldigt svårt att ge
              något absolut svar. Jag är inte expert på dessa regler själv.
              Men jag lovar att ta med mig frågorna och i detalj sätta mig in
              i hur det fungerar och vad det är som ska och bör gälla.
            </seg>
            <seg xml:id="i-d769302f3a586a8c-0">
              Man kan dra en parallell till den diskussion som förs på skolans
              område. Om en liten stund kommer utbildningsminister Jan Björklund
              hit. Han berättade häromdagen i lördagsintervjun att regeringen
              förbereder ett förslag som handlar om rätten för gömda barn att
              gå i skolan. Det är en parallell man kan dra. Ska polisen kunna
              finnas utanför skolans murar och ta hand om ett barn eller följa
              barnet hem och därmed hitta familjen? Dessa frågor bör behandlas
              på ett parallellt sätt så att vi får en likartad ordning på dessa
              områden.
            </seg>
            <seg xml:id="i-0426a9cf93752250-0">
              Jag erkänner utan vidare att detta är väldigt svåra frågor annars
              hade vi förstås inte diskuterat dem. Regeringen har i dag ingen
              enhetlig bedömning av hur vi ska döma av frågan, men arbetet fortsätter
              inom Regeringskansliet för att kunna hitta en klok avvägning i
              dessa frågor som ju utgår från det faktum att Sverige har och
              ska ha en generös flyktingpolitik för att kunna erbjuda en fristad
              för människor som flyr undan krig och förföljelse och kommer till
              vårt land.
            </seg>
          </u>
          <note type="speaker" xml:id="i-9f7a2e28cfe11312-0">
            Anf. 19 KALLE LARSSON (v):
          </note>
          <u who="kalle_larsson_af99a5" xml:id="i-fa0539255f59fb0c-1">
            <seg xml:id="i-e788d3b71fb10b1e-0">
              Herr talman! Jag uppskattar ministerns öppenhet i frågorna. Det
              är ingen överraskning att den här skillnaden i åsikter och argumentation
              finns inom regeringen eftersom det har varit uppe till exempel
              i medierna tidigare. Det är alltså inget direkt häpnadsväckande
              avslöjande man gör när man också här i kammaren redogör för dessa
              skillnader. Men det finns ändå en tydlig inställning och inriktning
              från ministerns sida.
            </seg>
            <seg xml:id="i-fc4a556b29d379c1-0">
              Den fråga jag nu vill ställa handlar om tidsperspektivet. När
              kan förslag till lagstiftning eller utredning, om man vill ta
              det den vägen, och det är nog kanske lämpligt, vara klart? Ska
              det handla om en särlagstiftning, alltså en egen lagstiftning
              som reglerar asylsökande och gömda personers rätt till sjukvård,
              eller ska det införlivas i den hälso- och sjukvårdslag vi har?
              Det är dels en praktisk, dels en principiell fråga som handlar
              om hur man ser på människor som vistas i vårt land som människor
              i första hand eller som kategoriserade i sådana som ska vara här
              och sådana som inte ska vara här.
            </seg>
            <seg xml:id="i-7d167cf121960079-0">
              Jag tror att man ska vara medveten om att detta i praktiken sköts
              av frivilliga krafter medan vi väntar och driver på regeringen
              för att någonting ska hända. Det är människor som jobbar som läkare,
              sjuksköterskor, undersköterskor och vårdbiträden eller som inte
              har någon utbildning alls som hjälper många av dem som har behov
              av vård och stöd. De kan inte nå alla. Rent geografiskt är det
              så att det finns mottagningar i några av de största städerna men
              långt ifrån över hela landet. Här får vi i stället en ojämlikhet
              när det gäller tillgången. Det är förstås inte en tillräckligt
              bra ordning, utan vi måste snarast se till att detta sköts inom
              ramen för den normala hälso- och sjukvården.
            </seg>
            <seg xml:id="i-50e192d6b4975f68-0">
              Man måste också titta på kostnaderna. Det kan nämligen inte heller
              vara rimligt att en person som får vård som asylsökande, innan
              man får tillstånd, i det första brevet från myndigheterna när
              man sedan fått tillstånd får en räkning från landstinget på 30
              00080 000 kronor för vård. Ibland avskrivs dessa summor, men det
              är ändå inte något särskilt trevligt mottagande i det nya land
              som man har fått rätten att stanna i. Detta måste alltså också
              ses över.
            </seg>
            <seg xml:id="i-834a93094a99954f-0">
              Vi är i dag bland de sämsta inom EU när det gäller att ge rätt
              till sjukvård, både för asylsökande och för gömda papperslösa
              personer. Nu måste man inte jämföra sig med EU, men det är den
              referensram regeringen tycks ha i så många andra sammanhang. Vi
              ska inte diskutera detta i övrigt i dag men varför inte också
              här jämföra sig med övriga EU-länder och försöka förbättra standarden
              på den svenska lagstiftningen och praktiken?
            </seg>
            <seg xml:id="i-6aeb1e31f764c4b7-0">
              Jag vill inte vara grälsjuk i allmänhet, men jag kan inte låta
              bli att säga detta eftersom Hillevi Larsson ju är med i diskussionen
              och kan svara för sig själv sedan. Det här är en av de saker som
              Miljöpartiet och Vänsterpartiet under den tidigare mandatperioden
              drev med stor tyngd och styrka, men inte tillräckligt för att
              Socialdemokraterna skulle gå med på det. Hillevi Larsson har själv
              här i kammaren vid ett flertal tillfällen röstat emot precis det
              som vi nu diskuterar att få genomfört.
            </seg>
            <seg xml:id="i-c3a31250c6b7b34b-0">
              Jag är glad om Socialdemokraterna börjar ändra uppfattning på
              den här punkten och andra i den här kategorin av frågor som rör
              asylsökande och gömda. Men det vore ännu hederligare av Hillevi
              Larsson att säga att vi har ändrat uppfattning, vi hade en annan
              uppfattning tidigare och jag beklagar att Socialdemokraterna har
              stoppat detta tidigare.
            </seg>
            <seg xml:id="i-0cd1df2b113d8089-0">
              När det rör sekretessen vill jag säga: Ta det tillbaka och fundera!
              Det är klart att det måste vara liknande regler för skola och
              sjukvård. Den enda rimliga lösningen på det är att hitta ett sätt
              som gör att ingen riskerar att gripas, vare sig på sjukhus eller
              i skolan eller på väg dit eller därifrån. Det är den enda mänskliga
              ordningen om man i praktiken ska mena något med rätten till sjukvård
              och till skola.
            </seg>
          </u>
          <note type="speaker" xml:id="i-9087a2323cf46f92-0">
            Anf. 20 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-1">
            <seg xml:id="i-842a9d02e0121ff5-0">
              Herr talman! Till och börja med vill jag säga att det är positivt
              att ministern lyssnar in och också kommer att titta vidare särskilt
              på sekretessbestämmelserna.
            </seg>
            <seg xml:id="i-87c66a1389af2317-0">
              Det finns två väldigt viktiga frågor som jag vill poängtera extra
              mycket förutom vikten av att faktiskt alla människor som blir
              sjuka här i landet ska få den vård de behöver, oavsett om man
              bor här eller inte.
            </seg>
            <seg xml:id="i-c3025bcc3cfc2c6a-0">
              Det är viktigt att vi inte utsätter personalen för det svåra
              etiska dilemma det faktiskt innebär att sitta i landstingen med
              sviktande budgetar och spara pengar och spara pengar och ännu
              mer pengar, och det är omorganisationer etcetera. Man vet att
              en patient inte har rätt till vård, men man tycker själv att man
              ska ge den. Det får inte fastna på att det inte finns pengar för
              en person som faktiskt har behov av vård. De flesta läkare och
              sjuksköterskor vill ge vård till alla som behöver. Jag tror att
              det är en inbyggd reflex hos sjukvårdspersonalen: Jag vill ge
              den vård du behöver! Det ska inte fastna på pengar.
            </seg>
            <seg xml:id="i-b6488756d2a4dccf-0">
              Jag menar att man borde kunna ha en nationell pott som sjukhus
              eller landsting kan söka pengar ur när de har hamnat i den situationen
              att de inte kan få betalt den ordinarie vägen. Personalen ska
              inte behöva ringa till Migrationsverket för att höra om de kan
              få betalt eller inte, utan det ska gå att göra detta på något
              helt annat sätt. Det gäller inte bara dem som är gömda. Det kan
              vara invandrare eller turister eller vem som helst som inte är
              EU-medborgare och som därför inte har rätt till vård här i landet
              men som behöver det just då och inte kan betala. Det är alltså
              inte bara de gömda utan även andra som behöver rätt till vård
              här i landet.
            </seg>
          </u>
          <note type="speaker" xml:id="i-1e07500472f56bf5-0">
            Anf. 21 HILLEVI LARSSON (s):
          </note>
          <u who="hillevi_larsson_896639" xml:id="i-c816777f7ddb3599-3">
            <seg xml:id="i-7f5ed4eb4964a5eb-0">
              Herr talman! Orsaken till att jag är med i den här debatten i
              dag är att jag var med på en väldigt intressant konferens i Malmö
              för ett par månader sedan. Där tittade man lite närmare på lagstiftningen
              och konsekvenserna.
            </seg>
            <seg xml:id="i-5f1b69884c4b0561-0">
              Jag tycker att en diskussion om att helt och hållet jämställa
              asylsökandes rätt till vård med svenska medborgares är mycket
              större. Den diskussionen kan vi också ha. Men det jag ville påpeka
              här i dag är: Hur fungerar lagstiftningen i dag? Det är uppenbarligen
              svårt att tolka vad akutvård egentligen innebär, och jag tog själv
              upp ett exempel med en kvinna som jag tyckte var i ett akut läge
              och i behov av akutvård, men där man har gjort tolkningen att
              det inte rörde sig om akutvård.
            </seg>
            <seg xml:id="i-f5a7b18183281be6-0">
              När man nu ändå ser över dessa regler, vilket man uppenbarligen
              gör och ska räkna in mödrahälsovård, möjlighet till abort och
              att föda barn utan att patienten får en räkning på tusentals kronor,
              tycker jag att man i det sammanhanget även kan passa på att titta
              på definitionen av akutvård och få in en del fall som jag tycker
              varit väldigt omänskliga.
            </seg>
            <seg xml:id="i-cedaeb5ff5afe9c9-0">
              Jag tycker att det handlar om att så klart diskutera grundfrågan,
              asylsökandes rätt till vård över huvud taget, turisters och besökares
              rätt till vård och så vidare, men jag tycker även att det finns
              all anledning att diskutera den lagstiftning vi har och hur den
              tillämpas i praktiken.
            </seg>
            <seg xml:id="i-8c2493a58f1f530d-0">
              När det gäller hälsoundersökningar är det uppenbart att det finns
              ett intresse både från de asylsökande och från oss alla att de
              här hälsoundersökningarna verkligen genomförs, för smittspridningen
              har ju tagit fart. Det beror självklart inte bara på asylsökande.
              Det är inte ens de som är huvudorsaken till det. Men om man ska
              ha en vettig smittskyddslagstiftning som verkligen får en effekt
              måste den gälla alla på lika villkor. Det hoppas jag att man kan
              ta med i regeringens fortsatta arbete.
            </seg>
          </u>
          <note type="speaker" xml:id="i-bf19eb7c73463f05-0">
            Anf. 22 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-6">
            <seg xml:id="i-e2ccca78eaec37f0-0">
              Herr talman! Kalle Larsson ställde två frågor som jag uppfattade.
              Den ena handlade om tidsperspektivet, om jag vågade ange någon
              tid för när vi kan tänkas landa i en slutsats eller komma med
              något förslag till riksdagen. Det tror jag att jag är klok nog
              att avstå från att göra i dag. Men Kalle Larsson kan känna sig
              trygg med, i den mån han gör det, att jag har den uppfattning
              som jag har redogjort för. Jag kommer att arbeta för att den ska
              bli verklighet.
            </seg>
            <seg xml:id="i-fb33c60d6e562c1e-0">
              När det gäller frågan om särlagstiftning, alltså om det ska vara
              en särskild lagstiftning eller om sådana här eventuella förändringar
              ska arbetas in i hälso- och sjukvårdslagen, kan jag naturligtvis
              förstå poängen symboliskt. Samtidigt finns det förstås för de
              personer som vi talar om en praktik som spelar en väldigt mycket
              större roll än symboliken när det just gäller hälso- och sjukvård.
              Jag är i dag inte beredd att svara på den frågan.
            </seg>
            <seg xml:id="i-b3b8ba4497a494ab-0">
              Det har beskrivits här hur många som är verksamma inom hälso-
              och sjukvården, alltså personal vid sidan av verksamheten eller
              inom ramen för den verksamhet som bedrivs i dag runt om i vårt
              land, skapar en möjlighet för människor som behöver vård. Vi vet
              ju att det är svårt för många att faktiskt avgöra om det här ligger
              inom ramen för gällande lagstiftning eller om jag gör någonting
              som går utöver den. Det är en avvägning.
            </seg>
            <seg xml:id="i-88af8c9e6cba3d01-0">
              Den andra avvägningen är: Vad borde jag göra när jag vet svaret
              på detta? Där vet vi att många, inte alla, i dag hellre är mer
              generösa än vad lagen kanske säger att de ska vara. Det har naturligtvis
              många människor skäl att vara tacksamma för.
            </seg>
            <seg xml:id="i-c03dc07a681fe4bf-0">
              Om vi ser ut över Europa i övrigt, precis som Kalle Larsson förtjänstfullt
              understryker att vi bör göra, där vi har länder som är hyggligt
              lika Sverige, ser vi att vi i Sverige har en mer njugg lagstiftning
              än den som vi möter i många andra länder, länder som inte sällan
              har problem med många fler illegala flyktingar än vi har i vårt
              land men som ändå har valt att landa i en lagstiftning eller praxis
              som gör att de är mer generösa än vi i vårt eget land är. Det
              tycker jag att det finns skäl att titta på.
            </seg>
            <seg xml:id="i-8443ea7fd77a9477-0">
              Jag kan naturligtvis inte annat än instämma i att det är ett
              ganska tråkigt välkomnande som många får när det första beskedet,
              det första livstecknet från det svenska samhället, förutom att
              man har fått stanna kvar, är en räkning på en kostnad som man
              inte har några förutsättningar alls att betala. Det känns inte
              riktigt fint.
            </seg>
            <seg xml:id="i-93cbcc6bfa312823-0">
              Jag vill tacka för diskussionen så här långt, och jag tar med
              mig de här synpunkterna i det fortsatta beredningsarbete som pågår
              inom Regeringskansliet.
            </seg>
          </u>
          <note type="speaker" xml:id="i-4bc1fa572dcb9aac-0">
            Anf. 23 KALLE LARSSON (v):
          </note>
          <u who="kalle_larsson_af99a5" xml:id="i-fa0539255f59fb0c-2">
            <seg xml:id="i-94694a0719b3217a-0">
              Herr talman! Jag får börja med att be Hillevi Larsson om ursäkt.
              Jag trodde att det gällde en omprövning av hela inställningen
              till gömdas och asylsökandes sjukvård, inte bara en definition
              av vad akutsjukvård möjligen skulle kunna vara. Då kan man alltså
              än så länge uppfatta det som att Socialdemokraterna inte har omprövat
              sin inställning utan har kvar den ganska hårda inställning man
              har haft under sin tidigare regeringstid.
            </seg>
            <seg xml:id="i-90f4f5040e4c8b8c-0">
              Det är synd i så fall. Jag tror att man i det största av arbetarrörelsens
              partier ska fundera på vad det är för verklighet man skapar för
              människor med en sådan politik. Vi kommer att få möjlighet att
              ändra detta i framtiden, vid ett regeringsskifte. Då kommer kraven
              att vara hårda på en socialdemokratisk regering att faktiskt också
              inse de papperslösas och gömdas behov av en bättre vardag.
            </seg>
            <seg xml:id="i-3cb8b67a8766d8f2-0">
              Till svaret från ministern. Det är ett lite märkligt läge. Å
              ena sidan instämmer Göran Hägglund i mycket av det som vi framför
              från Miljöpartiets och Vänsterpartiets sida. Han tycker att mycket
              av det som vi har sagt och skrivit är rätt och riktigt. Å andra
              sidan är han inte riktigt beredd att säga något särskilt om när
              någonting kommer eller om det ens blir ett införlivande av asylsökandes
              och gömdas rättigheter i den vanliga hälso- och sjukvårdslagen
              eller om det blir en särlagstiftning. Det ska funka i praktiken,
              påstås det.
            </seg>
            <seg xml:id="i-2f9a5d4c84be15a7-0">
              Det är riktigt, men jag får ju värja mig här för att inte drabbas
              av uppfattningen att det rör sig om en regering som talar med
              två tungor, en mjukare tunga från Göran Hägglunds sida som säger
              att det här är viktiga frågor, visst ska vi göra vad vi kan och
              jag kämpar i regeringen för detta. Den hårda tungan, som Tobias
              Billström och Nyamko Sabuni använder sig av, talar till andra
              väljargrupper när de säger att papperslösa inte ska finnas i vårt
              land. De ska resa hem. De får skylla sig själva om de olagligen
              vistas i Sverige. På det viset försöker man nå bredare väljargrupper
              än vad man egentligen har möjlighet att göra om man bara framför
              en enda åsikt.
            </seg>
            <seg xml:id="i-85b7a6c012844762-0">
              Jag kan förstås inte göra annat än att hoppas och lita på att
              Göran Hägglund gör det han säger att han ska göra, driver den
              åsikt han säger sig ha. Men jag kan garantera att det inte är
              sista gången vi debatterar det här i kammaren. Skulle det en gång
              till märkas att Kristdemokraterna sviker i en så här viktig fråga
              för flyktingarna kommer det att få diskuteras igen.
            </seg>
          </u>
          <note type="speaker" xml:id="i-2abe995ec1902643-0">
            Anf. 24 Socialminister GÖRAN HÄGGLUND (kd):
          </note>
          <u who="carina_hagg_fe9c1b" xml:id="i-e40d856209dc1d32-7">
            <seg xml:id="i-ef4a62b0830d6db9-0">
              Herr talman! Kalle Larsson säger att statsrådet här inte ens
              kan ge besked om hur lagen tekniskt ska utformas. Det är klart
              att skulle jag kunna göra det skulle nästan varje diskussion vara
              överflödig, Kalle Larsson.
            </seg>
            <seg xml:id="i-329668f8636385cd-0">
              Men jag fortsätter gärna att diskutera den här frågan. Nu tror
              jag inte att någon skulle ana att det var så precis, men jag kan
              förstås försäkra att det handlar om att vi har olika ingångar
              i den här frågan och att vi behöver lösa den inom regeringskretsen.
              Den övertygelse som jag har och som jag har haft under tiden i
              opposition för jag naturligtvis med mig också i regeringsställning.
              Vi behöver hitta praktiskt och tekniskt väl fungerande lösningar
              på väldigt svåra frågor, och jag ber att få återkomma till den
              här diskussionen i ett senare skede.
            </seg>
          </u>
          <note xml:id="i-22be4da73b2e9c7e-1">
            Överläggningen var härmed avslutad.
          </note>
          <note xml:id="i-379a34278c4986f7-0">
            9 § Svar på interpellation 2007/08:256 om gömda barns rätt till
            skola
          </note>
          <note type="speaker" xml:id="i-4450401ad928f2ea-0">
            Anf. 25 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-0">
            <seg xml:id="i-bbb273cfeeb16f16-0">
              Herr talman! Eva Olofsson har ställt fyra frågor som framför
              allt gäller gömda barns skolgång. Jag vill inledningsvis säga
              att jag är positiv till att gömda barn ska ha rätt till skolgång.
              Det är viktigt att Sverige lever upp till barnkonventionens krav
              om barnets rätt till utbildning.
            </seg>
            <seg xml:id="i-b3dc5d5bf9a91589-0">
              I maj presenterades en utredning som föreslog att så kallade
              gömda barn ska ha rätt till utbildning i det svenska skolväsendet
              på huvudsakligen samma villkor som barn bosatta i Sverige. Med
              gömda barn menas då barn i familjer som håller sig undan beslut
              om utvisning eller avvisning. Utredningens betänkande ska skickas
              på remiss, och jag tycker det är viktigt att invänta remissinstansernas
              synpunkter innan jag uttalar mig i detalj om olika lösningar.
            </seg>
            <seg xml:id="i-f472a6b81eb44cfb-0">
              Eva Olofsson har frågat mig vilka åtgärder jag är beredd att
              vidta för att gömda barn ska garanteras rätten till skola i enlighet
              med barnkonventionen. Jag kan här konstatera att uppdraget till
              utredningen av den förra regeringen formulerades på ett sätt som
              gör att flera grupper av barn inte omfattas av förslagen. Till
              exempel omfattas inte barn vars tidsbegränsade uppehållstillstånd
              löpt ut eller barn som vistas illegalt i landet helt utan myndigheternas
              vetskap. Jag vill därför låta se över möjligheten att även dessa
              barn omfattas av rätten till skolgång. Det krävs dock att utredningens
              betänkande först remitteras för att se om det finns flera frågor
              som en sådan kompletterande utredning bör titta på.
            </seg>
            <seg xml:id="i-e7aee03660188dc1-0">
              Eva Olofsson har dessutom frågat vad jag avser att göra när det
              gäller olika praktiska lösningar. Hon har frågat vad jag avser
              att göra dels för att de gömda barnens skolgång inte ska innebära
              ett hot mot deras trygghet och säkerhet i skolan, dels för att
              kommunernas kostnader för de gömda barnens skolgång ska ingå i
              statens allmänna anslag till kommunerna. Detta är dock frågor
              där jag inte avser att ge några mer preciserade besked innan remissinstanserna
              har yttrat sig.
            </seg>
            <seg xml:id="i-830cd963b7581ccf-0">
              Eva Olofssons sista fråga handlar om vilka åtgärder jag är beredd
              att vidta för att skolan ska kunna ta ett mer uppsökande ansvar
              för barn till asylsökande. Vi talar här alltså inte om gömda barn,
              utan barn som redan i dag har rätt till utbildning i det offentliga
              skolväsendet. Enligt en särskild förordning har kommunerna en
              skyldighet att erbjuda dessa barn utbildning så fort som möjligt,
              dock senast en månad efter ankomsten till Sverige. I förordningen
              uttrycks också att kommunen ska svara för att utbildningen för
              dessa barn kan komma till stånd. Mot den bakgrunden avser jag
              i dagsläget inte att ta initiativ till förändringar i den frågan.
            </seg>
          </u>
          <note type="speaker" xml:id="i-507a2826809f44e0-0">
            Anf. 26 EVA OLOFSSON (v):
          </note>
          <u who="eva_olofsson_b34e2b" xml:id="i-7bf7bddf146d98f5-0">
            <seg xml:id="i-4ec38b1a708fb3e2-0">
              Herr talman! Först vill jag tacka ministern för svaret. Jag är
              glad att ministern är positiv till att gömda barn får en skolgång
              och att vi följer barnkonventionen. Det är en väldigt viktig fråga
              för oss i Vänsterpartiet som vi har jobbat länge med.
            </seg>
            <seg xml:id="i-6e2e0a7d474a4692-0">
              Vi har gjort det därför att vi vet att de barnen lever i en mycket
              svår situation. Att leva som barn i en gömd familj eller ibland
              kanske ensam som ungdom men inte vuxen innebär ett liv i osäkerhet
              och ofta rädsla.
            </seg>
            <seg xml:id="i-4b7d9e0a0ad6abb2-0">
              De ställs utanför samhället i flera år. De får inte tala om vem
              de är och varifrån de kommer. De kan inte ta hem kompisar. De
              kanske bor dåligt och byter bostad. De har dålig ekonomi. De vuxna
              som ska ge stöd mår också väldigt dåligt och har inte alltid förmågan
              att ge det stöd som man bör ge sina barn.
            </seg>
            <seg xml:id="i-726f8d75b6fb52ac-0">
              I det läget kan skolan bli en verklig frizon för barnen. Det
              är ett ställe där de kan träffa andra och har en strukturerad
              dag. De får kompisar och lär sig något. Det är ett ställe som
              gör att de barn och ungdomar som lever gömda faktiskt överlever.
            </seg>
            <seg xml:id="i-0a24d96e2f0070a3-0">
              Dessutom är det väldigt bra vare sig de kommer att stanna i Sverige
              eller hamnar i ett annat land att de har en skolgång och något
              att bygga vidare på som kan ge dem en framtid.
            </seg>
            <seg xml:id="i-cf651f6c96645fdc-0">
              Jag fick inspiration till interpellationen när jag var hos Rädda
              Barnen på deras heldag om att barn utan papper först och främst
              är barn. Rädda Barnen säger att det är väldigt vanligt att när
              man ser barn utan papper ser man utan papper först och barnet
              sedan.
            </seg>
            <seg xml:id="i-cf5b3f03268aafa8-0">
              Det är som ministern sade viktigt att vi lever upp till barnkonventionen,
              och där kommer barnet först och främst. Det gäller barn som vistas
              i Sverige. Därför är det också väldigt viktigt för oss i Vänsterpartiet
              med de barn som utredningen inte har tagit upp.
            </seg>
            <seg xml:id="i-f2aafd4057d1b9c8-0">
              Det är de barn som inte har sökt asyl eller inte fått asyl men
              där föräldrarna ändå har stannat kvar. Det är barn som har blivit
              kvar efter att ha besökt anhöriga och som har kommit hit utan
              att söka asyl.
            </seg>
            <seg xml:id="i-96458e89fb3d0c32-0">
              Rädda Barnen har en hjälplinje och sajten utanpapper.nu. Den
              fick första året 230 telefonsamtal från barn och ungdomar själva
              men också från många personer runt omkring som ser barnets svåra
              situation. Det är väldigt många olika och svåra livsöden. Det
              kan ibland handla om barn som är papperslösa vart de än kommer.
              De har alltså inget hemland som tar emot dem.
            </seg>
            <seg xml:id="i-d9425348a9bd8167-0">
              Jag tycker det är väldigt bra och viktigt att man ser över att
              också de barnen får rätt till skolgång. Det jag inte riktigt förstår
              är det ministern kallar för praktiska frågor. En av utredningens
              stora missar, förutom att dessa barn inte finns med, är att man
              inte säger att det ska vara förbud för polisen att gå in i skola
              eller förskola och hämta barn eller att följa efter barn och se
              var de hör hemma.
            </seg>
            <seg xml:id="i-c5474801a8e28aa1-0">
              Det gör att skolan inte blir den trygga plats som kan ge barnen
              utrymmet de behöver. Det kan också leda till att föräldrar inte
              vågar låta barn gå i skola som behöver gå i skolan. Det är rätten
              till att gå i skola vi talar om här och inte skolplikt.
            </seg>
            <seg xml:id="i-90441a46d33a4360-0">
              Det är inga praktiska frågor för oss. Ministern vill inte svara
              i sitt svar. Men i lördagsintervjun i Ekot säger ministern tydligt
              att kommunerna ska få pengar från och med nästa år. Han säger
              också: Jag tycker att det är rimligt att säga att det är en skyddad
              zon där polisen inte får gå in och hämta barnen i skolan eller
              i anslutning till skolan. Hur stor den frizonen ska vara måste
              utredas. Är det svaret eller intervjun i Ekot som gäller?
            </seg>
          </u>
          <note type="speaker" xml:id="i-6132bce7e42a8757-0">
            Anf. 27 KALLE LARSSON (v):
          </note>
          <u who="kalle_larsson_af99a5" xml:id="i-fa0539255f59fb0c-3">
            <seg xml:id="i-6e303efb827f9243-0">
              Herr talman! Låt mig fortsätta där Eva Olofsson var tvungen att
              sluta. Vi hoppas förstås från Vänsterpartiets sida att svaret
              är att man ska ge pengar till kommunerna så att de har möjlighet
              att också bekosta skolgången.
            </seg>
            <seg xml:id="i-f9e3c42a7cdcc48e-0">
              Vi hoppas att ministern är intresserad av att hitta en lösning
              där man inte genom att barn går i skolan försöker att komma åt
              deras föräldrar, om vi uttrycker det så. Det förekommer i en del
              kommuner redan i dag.
            </seg>
            <seg xml:id="i-c32bc129fc38123a-0">
              När gömda barn genom undantag får rätt att gå i skolan finns
              det exempel på att polisen antingen går in i klassrummen eller
              väntar utanför skolan och följer barnen hem i hemlighet för att
              leta reda på deras föräldrar. Det är helt otillständigt. Det är
              inte barnen som är orsak till detta. Låt oss komma ihåg det.
            </seg>
            <seg xml:id="i-2bfc3f85d3aa93e2-0">
              Oavsett vad man tycker om de vuxna personernas skäl att stanna
              i Sverige är det inte barnen som har fattat det beslutet. Deras
              möjligheter till en vettig vardag i Sverige och en bra framtid
              måste förstås kunna säkras. Utbildning är en viktig del av det.
            </seg>
            <seg xml:id="i-29a2f6f0f2001562-0">
              När det gäller pengarna är bakgrunden den att Vänsterpartiet
              i budgetförhandlingar med Socialdemokraterna och Miljöpartiet
              så tidigt som år 2006 fick igenom 50 miljoner för att det skulle
              finnas pengar för att ge gömdas och asylsökandes barn rätt till
              skolgång. De pengarna tar regeringen bort från nästa år.
            </seg>
            <seg xml:id="i-7c9b94da88b2932f-0">
              Oron inte bara för oss i Vänsterpartiet utan också för många
              politiker i andra partier ute i kommuner och landsting är att
              de som nu har börjat använda sig av möjligheten inte längre ska
              få det bekostat från staten. De behöver ett besked om vad inriktningen
              är.
            </seg>
            <seg xml:id="i-fdf604ae5b9b1664-0">
              Vi ska inte ge oss in i teknikaliteter kring utformandet av statsbidragssystemet
              eller lagstiftningen av sekretesskäl eller annat. Men det vore
              vettigt att ändå kunna ge en inriktning från ministerns sida här
              likaväl som i lördagsintervjun i radion.
            </seg>
            <seg xml:id="i-d0dd833d07f5a911-0">
              Jag tror att man ska vara väldigt välkomnande, precis som Eva
              Olofsson uttryckte här, och säga att det är bra. Det är utmärkt
              av regeringen att komma med det förslaget. Jan Björklund vet att
              det inte ofta jag säger det till honom.
            </seg>
            <seg xml:id="i-b0dffec7230318b3-0">
              Det är inget nytt förslag. Det var som jag nämnde ett förslag
              som redan den förra majoriteten i praktiken tog fram. Men kommer
              man nu fram med en verklig lagstiftning som löser de praktiska
              problemen och ser till att kostnaderna täcks är det ett steg framåt,
              och det ska regeringen i så fall ha beröm för.
            </seg>
            <seg xml:id="i-1d3b0734826da910-0">
              Men då vill det till att man också hamnar där och att det går
              ganska fort. Lagstiftningen ska inte hetsas fram. Men man ska
              ändå försöka att använda tiden effektivt. Det problem vi i dag
              ser är att människor känner sig rädda för att använda de frivilliga
              möjligheterna som finns för barnen att gå i skolan. Dessutom finns
              barn som går utan att ha rätt till skolgång och mår sämre av detta.
            </seg>
            <seg xml:id="i-91ca6884ca09338f-0">
              Det brådskar, Jan Björklund, och det brådskar ganska mycket.
              Vi hoppas att det blir en bra lagstiftning och att den kommer
              fram så fort som möjligt.
            </seg>
          </u>
          <note type="speaker" xml:id="i-7ac2137c42096eee-0">
            Anf. 28 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-2">
            <seg xml:id="i-2c31eddd2f892cea-0">
              Herr talman! Det finns en fras som jag har hört uttalas väldigt
              många gånger av folkpartistiska ledamöter i olika församlingar.
              Det är att alla barn har rätt att lära sig läsa. Jag antar att
              ni menar att det gäller alla barn och inte bara svenska barn.
            </seg>
            <seg xml:id="i-865bb60b8c28c94f-0">
              Än så länge har det varit upp till kommunerna själva att ordna
              med skolgång för gömda barn. Man har fattat ett sådant beslut
              i fullmäktige eller i en nämnd eller en rektor själv har fattat
              beslutet. Då har det varit möjligt att låta barnen gå i skolan.
            </seg>
            <seg xml:id="i-a7d13078ec6af7d1-0">
              Jag har tidigare talat om asylkommittén i mitt hemlän. Jag är
              väldigt glad att jag bor där jag bor. Människor är väldigt solidariska,
              och det särskilt när det gäller barn. Det finns ingenting som
              kan få Gävleborna att gå man ur huse som de gånger barn i kommunen
              har varit utvisningshotade. Jag är glad och stolt över att jag
              kommer därifrån när det gäller det.
            </seg>
            <seg xml:id="i-b165dcd1fe680f7b-0">
              Precis om Kalle talade om anslogs det medel under förra mandatperioden
              just för de gömda barnen. Det är många kommuner som redan har
              tillåtit att barnen ska få gå i skolan, men man har gjort det
              inom befintlig ram. De här pengarna var naturligtvis ett välkommet
              tillskott, eftersom alla har problem med ekonomin.
            </seg>
            <seg xml:id="i-40296c2512d912f8-0">
              I våras, under hösten eller kanske under sommaren, jag minns
              inte när, kom det ett pressmeddelande där vi fick uppfattningen
              att barnen ska få rätt till skolgång men att det fortfarande är
              så att polisen kan komma och hämta dem och söka dem i skolan.
            </seg>
            <seg xml:id="i-37b7f19ad0816e44-0">
              Vi blev glada över att barnen skulle få gå i skolan och att det
              skulle komma ett sådant förslag. Sedan har vi förstått att det
              inte var riktigt så positivt som vi trodde.
            </seg>
            <seg xml:id="i-14bdde36c1ab6ff6-0">
              Jag hoppas att man kommer till ett beslut så småningom. Det beslutet
              bör i rimlighetens namn också innebära att polisen inte ska ha
              möjlighet att eftersöka barn i skolan.
            </seg>
            <seg xml:id="i-716949b880cb09b3-0">
              Det är precis som med den förra interpellationsdebatten, där
              jag tog upp sjukvårdspersonalens situation och deras etiska dilemma.
              Om polisen kommer till skolan har vi både lärarkåren och barnen
              att ta hänsyn till. Det är ett oerhört trauma, inte bara för det
              barn som blir hämtat utan också för alla de andra barnen som går
              i skolan och som är kompisar med den som hämtas. Det är ett trauma
              för läraren, som ser en av sina elever hämtas av polis för att
              föras bort till ett annat land.
            </seg>
            <seg xml:id="i-7a7c62efc9209cb3-0">
              Som Kalle Larsson tidigare sade är det inte barnens fel att föräldrarna
              har valt att fly eller att gömma sig. Alla barn måste behandlas
              likvärdigt i det här landet, och alla barn har rätt att lära sig
              läsa. Det håller jag med Folkpartiet om.
            </seg>
            <seg xml:id="i-8a1a8e155077f723-0">
              Eva Olofsson undrade om det är svaret här som gäller eller om
              det är den information vi fick häromdagen det vill säga att det
              nu skulle bli en rätt för de gömda barnen att få gå i skolan som
              gäller. Jag är lika nyfiken som övriga här i församlingen på svaret
              på den frågan.
            </seg>
          </u>
          <note type="speaker" xml:id="i-3158c258fcbd5860-0">
            Anf. 29 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-1">
            <seg xml:id="i-8e2146610df69ff1-0">
              Herr talman! Tack för de här inläggen, som ju alla pekar i samma
              riktning som regeringen. Jag förstod dock inte Bodil Ceballos
              sista fråga. Det står ju klart och tydligt i mitt interpellationssvar
              att vi är för att gömda flyktingbarn ska få gå i skolan. Det finns
              det ingen tvekan om. Det pressmeddelande du såg i våras måste
              ha varit när utredningen lade fram sitt slutbetänkande. Utredaren
              var också för detta, men sade att man inte tyckte att det behövdes
              någon juridisk frizon där särskilda restriktioner gäller för polisen.
            </seg>
            <seg xml:id="i-7dc4def861a2897f-0">
              Det är helt korrekt att jag i en intervju i lördags öppnade för
              att det inte är självklart att man på den punkten ska följa utredningens
              förslag. Vi har heller inte satt ned foten i någon annan riktning,
              men jag förstår naturligtvis alla de problem som finns med detta.
              Det handlar om att skapa trygghet så att föräldrarna vågar skicka
              sina barn till skolan. Om det innebär att man blir upptäckt och
              utvisad vågar man väl inte skicka barnen till skolan, antar jag.
              Jag inser helt den problematiken.
            </seg>
            <seg xml:id="i-ff49316c29abf829-0">
              Även om jag inte riktigt sätter ned foten och säger hur vi slutligen
              landar i detta förstår nog frågeställarna vartåt det lutar.
            </seg>
            <seg xml:id="i-2c39f41cde3cfb16-0">
              Precis som ni har sagt i era inlägg handlar detta både om barnens
              rätt till utbildning, som väl är det grundläggande, och om den
              situation som vi sätter skolväsendets personal och chefer i. De
              får i dag ta hela ansvaret för dessa moraliska och juridiska dilemman
              som statsmakterna abdikerar från och överlåter åt dem. Det är
              fegt av oss. Vi ska ta ansvaret att tala om vad som ska gälla.
              Det är ytterligare ett skäl för att ha en lagstiftning på plats,
              egentligen oavsett vad den innehåller. Det är ju vi som ska besluta.
              Men dessutom ska lagen innehålla en rätt till skolgång enligt
              barnkonventionen.
            </seg>
            <seg xml:id="i-1de598e6eef8afd9-0">
              När man talar om ekonomiska åtaganden finns det precis som Kalle
              Larsson sade många olika tekniska sätt att lösa det. Hur man löser
              frågan om ersättning till den enskilda skolan har delvis att göra
              med hur man löser registreringen av eleverna, om det ska vara
              någon sådan eller inte. Som var och en förstår väcks det rader
              av frågor som har med dessa barn att göra. Det gör det svårare
              att säga hur det ska vara än när det gäller vanliga skolbarn.
            </seg>
            <seg xml:id="i-54accf58d2b635f4-0">
              Om regeringen inför en rätt för barnen är det självklart att
              detta paras med en skyldighet för kommunerna att ta emot barnen
              i sina skolor. Lägger staten en skyldighet på kommunerna som innebär
              kostnader ska kommunerna också enligt finansieringsprincipen kompenseras
              av staten för detta. Det är helt självklart att någon typ av ekonomisk
              överföring av resurser från stat till kommun måste följa om staten
              lägger på kommunerna en skyldighet att ta emot dessa barn. Hur
              mycket pengar det är, hur det ska beräknas och hur det ska fördelas
              överblickar vi inte än, men det är självklart att det måste bli
              en sådan ekonomisk kompensation.
            </seg>
            <seg xml:id="i-0a02936e0a006fcc-0">
              Jag är tacksam för det engagemang som frågeställarna och debattörerna
              uppvisar. Med tanke på vilka partier de representerar förutser
              jag att när detta så småningom landar på riksdagens bord och det
              kommer att ske utan dröjsmål; det ska ske så snabbt som grundlagen
              medger med avseende på remisstider och annat som måste respekteras
              kommer riksdagen att kunna fatta ett rätt så enigt beslut om ny
              lagstiftning i dessa frågor.
            </seg>
          </u>
          <note type="speaker" xml:id="i-a163de4ea9331ea6-0">
            Anf. 30 EVA OLOFSSON (v):
          </note>
          <u who="eva_olofsson_b34e2b" xml:id="i-7bf7bddf146d98f5-1">
            <seg xml:id="i-da89b0e2c98b868f-0">
              Herr talman! Jag tycker att det är alldeles utmärkt om vi kan
              bli eniga om gömda barns rätt att gå i skolan. Det kommer snabbt,
              sade ministern. Kommer det också snabbt en kompletterande utredning
              om de barn som inte omfattas? Det är ju en grupp som har det minst
              lika svårt.
            </seg>
            <seg xml:id="i-7dd4ec41474dfa50-0">
              Det är också alldeles utmärkt om vi kan lösa frågan om frizon.
              Jag blev lite konfunderad när jag läste detta som en praktisk
              fråga i svaret. För många är det ju detta som är förutsättningen
              för att man verkligen ska våga skicka barnen till skolan.
            </seg>
            <seg xml:id="i-5faab4a86f06854d-0">
              Vi tror ibland att vi i Sverige har den generösaste synen. Men
              precis som framkom i debatten om hälso- och sjukvården nyss finns
              det många andra länder som är generösare. I Nederländerna har
              man till exempel rätt att slutföra sin utbildning även om man
              har fått ett utvisningsbeslut om man påbörjade utbildningen innan
              man var 18 år.
            </seg>
            <seg xml:id="i-3bc10ca90575ca38-0">
              Det finns en fråga som jag funderar lite över och som jag skulle
              vilja höra din argumentation kring. I utredningen säger man att
              detta gäller enbart de offentliga skolorna. Friskolorna ska helt
              och hållet hållas utanför när det gäller att ta emot barn i den
              här situationen. Jag vill höra hur ministern ser på detta.
            </seg>
          </u>
          <note type="speaker" xml:id="i-3d90b9eecb34bac2-0">
            Anf. 31 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-3">
            <seg xml:id="i-f993adb169b8ddcd-0">
              Herr talman! Nu tog Eva Olofsson upp just den fråga som jag funderade
              på. Då har den redan blivit ställd.
            </seg>
            <seg xml:id="i-dda25ea56589d169-0">
              Jag vill egentligen bara tala om att jag tycker att det är ett
              positivt besked som vi får här i dag. Ministern förstod tydligen
              min fråga mycket väl, för jag fick ett mycket tydligt och klargörande
              svar.
            </seg>
            <seg xml:id="i-77be8a231f541bb8-0">
              Jag tycker att situationen just för barnen, lärarna och skolorna
              är väldigt viktig och att man tar hänsyn till det trauma som kan
              uppstå när människor hämtas på det här sättet. En frizon är väldigt
              viktig. Det är en förutsättning. Man kanske inte alltid kan gå
              i den skola som ligger allra närmast, utan man måste ha en större
              möjlighet att av olika skäl hjälpa barnen att ta sig fram och
              tillbaka till skolan.
            </seg>
            <seg xml:id="i-b8a7bfa124e1453f-0">
              Jag tycker att det är ett positivt besked som vi har fått här
              i dag. Jag kan inte se att vi skulle ha några meningsskiljaktigheter
              den dagen det kommer till beslut här i kammaren, om inget oförutsett
              inträffar, naturligtvis.
            </seg>
          </u>
          <note type="speaker" xml:id="i-154dccadb5e2a6df-0">
            Anf. 32 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-2">
            <seg xml:id="i-82704042ecedde04-0">
              Herr talman! Jag konstaterar återigen att det råder bred enighet
              i de här frågorna.
            </seg>
            <seg xml:id="i-9050517a82b9d2df-0">
              Ytterligare en frågeställning togs upp av Eva Olofsson, nämligen
              skyldighet för friskolor att ta emot de här barnen. Jag ska gärna
              säga att jag på rak arm inte överblickar skälen varför friskolor
              inte skulle omfattas av samma system som kommunala skolor. Vår
              utgångspunkt är att det i alla sammanhang där det är möjligt ska
              råda likvärdiga villkor mellan kommunala skolor och friskolor.
            </seg>
            <seg xml:id="i-7bca189cd0206882-0">
              Det är väl i och för sig fullt tänkbart att om eleverna inte
              registreras sker ersättningen från staten till kommunerna i form
              av en schablon. Då finns det en rad tekniska frågor som behöver
              redas ut när det gäller i vilken mån den ersättningen ska kunna
              gå till friskolor.
            </seg>
            <seg xml:id="i-f3d986eb216f33c7-0">
              Utredningen har väl följt direktiv från den förra regeringen.
              Men vår grundinställning är i alla sammanhang att friskolor ska
              ha likvärdiga villkor med kommunala skolor när det gäller både
              rättigheter och skyldigheter. Detta är min grundinställning, men
              jag ska gärna lägga till att de tekniska aspekterna i just detta
              fall väl inte har blivit riktigt belysta än.
            </seg>
            <seg xml:id="i-78d7fd3211cb51b5-0">
              Herr talman! Jag tror att det är en viktig reform, som det verkar
              kunna finnas en bred enighet om i riksdagen, för de här barnen.
            </seg>
            <seg xml:id="i-eb59543c663c4842-0">
              Det är ingen som vet riktigt hur många barnen är, men det kan
              handla om ett antal hundra, upp till något tusental. Det är kanske
              till och med drygt tusen. För dem är naturligtvis detta en viktig
              reform. De har också rätt till skolundervisning, precis som alla
              andra barn i vår värld.
            </seg>
          </u>
          <note type="speaker" xml:id="i-8e760bb6dfff3d1d-0">
            Anf. 33 EVA OLOFSSON (v):
          </note>
          <u who="eva_olofsson_b34e2b" xml:id="i-7bf7bddf146d98f5-2">
            <seg xml:id="i-e6fea19c58a9b8b4-0">
              Herr talman! Jag tänkte bara avsluta med att tacka för den här
              debatten. Jag tycker att det känns väldigt skönt och viktigt att
              vi är så överens, för jag tror att det här är oändligt viktigt
              för de barn som lever i den här situationen.
            </seg>
            <seg xml:id="i-4b31561f62c4202c-0">
              Om skolan kan vara en trygg plats, en plats där man inte behöver
              vara rädd att det ska hända något otrevligt, att någon ska komma
              och hämta en, utan ett ställe där man är trygg, där man kan få
              träffa andra, där man kan träffa de kompisar man inte vågar träffa
              hemma och där man dessutom kan skaffa sig en utbildning som gör
              att man klarar sig mycket bättre senare i livet har vi förbättrat
              situationen ordentligt för de barn som lever utanför vårt samhälle.
            </seg>
            <seg xml:id="i-a83d4b01a7c0f886-0">
              Jag vill bara tacka ministern för en bra diskussion. Jag hoppas
              att vi blir överens i frågan.
            </seg>
          </u>
          <note type="speaker" xml:id="i-ba7c20472f1729af-0">
            Anf. 34 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-3">
            <seg xml:id="i-d79d0ac9fd182fe1-0">
              Herr talman! Jag tackar för debatten och för enigheten. Jag ser
              fram emot att kunna lägga fram ett förslag som kommer att samla
              en bred majoritet i riksdagen på denna punkt.
            </seg>
          </u>
          <note xml:id="i-22be4da73b2e9c7e-2">
            Överläggningen var härmed avslutad.
          </note>
          <note xml:id="i-45d48b63c73e19b0-0">
            10 § Svar på interpellation 2007/08:295 om skolor som vinstmaskiner
          </note>
          <note type="speaker" xml:id="i-80242b3da2df061c-0">
            Anf. 35 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-4">
            <seg xml:id="i-a55748681a1057d0-0">
              Herr talman! Marie Granlund har frågat mig dels om jag vidhåller
              att den som vill tjäna pengar inte göre sig besvär att starta
              en fristående skola, dels om mitt ställningstagande innebär att
              det är rätt att pengar som borde gå till eleverna i stället utdelas
              till aktieägare.
            </seg>
            <seg xml:id="i-cccf813b856fdfb6-0">
              Marie Granlund framhåller att den socialdemokratiska regeringen
              år 2006 tillsatte en utredning med syfte att tvinga ägarna till
              fristående skolor att plöja ned all eventuell vinst i verksamheten.
              Samtidigt är hon kritisk mot att den borgerliga regeringen som
              en av sina första åtgärder lade ned den utredningen.
            </seg>
            <seg xml:id="i-b75fd153c7b4cfcd-0">
              Regeringen motiverade den åtgärden med att frågan om användningen
              av eventuella vinster som kan uppkomma i verksamheten inte är
              något som närmare behöver regleras.
            </seg>
            <seg xml:id="i-77dc2eefb8f47824-0">
              Frågan om vinst i fristående skolor är inte så enkel att man
              utan vidare kan förbjuda vinstutdelning. Den som satsar riskkapital
              för att etablera en skola måste kunna få ränta på insatt kapital,
              som bland annat kan användas för återinvesteringar i verksamheten.
              Med en sund och fungerande konkurrens blir frågan om vinstutdelning
              självreglerande.
            </seg>
            <seg xml:id="i-80ed1ec62a02af96-0">
              Kvalitet på utbildningen är en förutsättning för att kunna göra
              vinst. En skola som sätter vinsten före kvaliteten gräver sin
              egen grav. Den som tummar på undervisningsresurserna och undervisningens
              kvalitet kan snabbt komma att tappa elevunderlag och få svårt
              att rekrytera kompetenta lärare. Om en fristående skola ska kunna
              svara mot kraven på långsiktighet och stabilitet måste den faktiskt
              tillåtas att gå med vinst.
            </seg>
            <seg xml:id="i-63394cb21515b185-0">
              Marie Granlund refererar till en artikel i Svenska Dagbladet
              den 6 december 2007 och pekar på att de sex största friskoleaktörerna
              tillsammans hade en vinst på över 150 miljoner kronor förra året.
              Vad Marie Granlund däremot inte nämner är att flera av de intervjuade
              representanterna för de större företagen inom området poängterat
              att de inte tar ut någon aktieutdelning utan återinvesterar vinsten
              i sina bolag.
            </seg>
          </u>
          <note type="speaker" xml:id="i-8e23bf6d6ae8269d-0">
            Anf. 36 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-0">
            <seg xml:id="i-a3afab7c67899c67-0">
              Herr talman! Förra veckan hade vi också en interpellationsdebatt
              om avarterna i friskolesystemet. Då gällde det avknoppningar.
              Vi kommer sedan att komma fram till en annan debatt om likvärdiga
              villkor för fristående och kommunala skolor. Och den här debatten
              handlar om skolor som vinstmaskiner.
            </seg>
            <seg xml:id="i-d929e61c7485bcc6-0">
              För oss socialdemokrater är det faktiskt väldigt viktigt att
              man stävjar de avarter som finns inom friskolevärlden. De allra
              flesta friskolor sköter sig alldeles utmärkt och utgör ett bra
              komplement, men det finns också avarter, och detta måste man faktiskt
              ta tag i. Det är någonting som också Friskolornas Riksförbund
              kräver.
            </seg>
            <seg xml:id="i-a091822eff606fb9-0">
              För oss socialdemokrater, när det gäller det här med skolor som
              vinstmaskiner, kan skolan aldrig vara en del av marknadsekonomin.
              En utbildning är ingenting som man säljer på en marknad. En skola
              är inget företag som producerar för vinst. Skolan är däremot en
              del av samhället, en del av det som vi har valt att finansiera
              gemensamt. Det är faktiskt därför som vi betalar det via skattsedeln
              och för att ge alla våra unga en likvärdig chans till utveckling
              och utbildning. Det handlar om att acceptera att de resurser som
              vi avsätter till det här faktiskt också går till eleverna och
              inte till privata aktieägare.
            </seg>
            <seg xml:id="i-506bf8a21bb3eb41-0">
              När de bestämmelser som finns i dag fastslogs kunde man inte
              förutse den utveckling som har varit under senare år då allt fler
              koncerner och aktiebolag driver fristående skolor. Därför tillsatte
              den tidigare s-regeringen 2006 en utredning för att se över det
              här och för att stoppa aktieägare från att plocka ut pengar ur
              skolorna. Man skulle fortfarande kunna täcka en del av sina kostnader,
              men det är en viss skillnad att täcka en del av sina kostnader
              jämfört med att tjäna 120 miljoner kronor.
            </seg>
            <seg xml:id="i-a66d44efeded72c4-0">
              Så här är det också i många andra länder. Våra nordiska grannländer
              har en mycket mer restriktiv inställning till det här. Belgien,
              Luxemburg och Nederländerna är andra länder där man faktiskt,
              om man ska driva skolor, ska göra det utan vinstintresse. Detta
              ville vi också införa i Sverige.
            </seg>
            <seg xml:id="i-69aa493bfd0406d9-0">
              När den borgerliga regeringen tillträdde och Jan Björklund utsågs
              till skolminister var en av de första sakerna som han gjorde att
              stoppa den här utredningen. Det tycker vi är oerhört beklagligt.
              Den motivering som skolministern då använde var: Den som vill
              tjäna pengar göre sig icke besvär att starta en friskola. Frågan
              är om Jan Björklund fortfarande står för det uttalandet. För verkligheten
              har faktiskt kommit i kapp, eller borde ha kommit i kapp, också
              skolministern.
            </seg>
            <seg xml:id="i-7125c5c0771d70f6-0">
              Svensk skola har utvecklats till att bli en miljardindustri.
              Under 2007 tjänade sex aktörer 150 miljoner kronor på skolor.
              Det är en sak om man plöjer ned det i den enskilda skolan. Det
              är en annan sak om man använder de här pengarna till att skapa
              ett imperium inom friskolesektorn.
            </seg>
            <seg xml:id="i-63226ef9f059197c-0">
              Min fråga är precis som den var i interpellationen, som jag inte
              tycker att skolministern svarar på: Vidhåller skolministern fortfarande
              sitt ställningstagande att den som vill tjäna pengar inte göre
              sig besvär att starta en friskola? Och tycker skolministern att
              det är rimligt att man faktiskt kan tjäna så mycket pengar? Till
              exempel John Bauer tjänar 40 miljoner som man ger till aktieutdelning.
            </seg>
          </u>
          <note type="speaker" xml:id="i-f8e76876981982b8-0">
            Anf. 37 MATS GERDAU (m):
          </note>
          <u who="mats_gerdau_320eeb" xml:id="i-65dcbe1ee985783a-0">
            <seg xml:id="i-4fe9195c2b9a468e-0">
              Herr talman! Det är ganska långt mellan Mona Sahlins hyllning
              av småföretagarna som vår tids hjältar och Marie Granlunds anförande
              nyss.
            </seg>
            <seg xml:id="i-16621cc11560ae26-0">
              Inom friskolesektorn har vi ganska många småföretagare. Det är
              män och kvinnor som startar friskolor. De gör det därför att de
              har en idé om en bra skola som de tror på och som de vill förverkliga.
              De har säkert slitit dag och natt för att få det att gå ihop.
              De pantsätter sitt hus. De försakar resor och annat för att förverkliga
              den här idén.
            </seg>
            <seg xml:id="i-f100fd90cb881a8c-0">
              Några lyckas riktigt väl. Elever väljer deras skolor därför att
              de tycker att skolorna verkar bra, att man lär sig mycket och
              på ett bra sätt, att lokalerna är trivsamma och att lärarna bryr
              sig om eleverna.
            </seg>
            <seg xml:id="i-9961e3a3717b9538-0">
              Några av de här småföretagarna är till och med så framgångsrika
              att de har blivit ganska stora företagare och tjänar pengar på
              sitt företag.
            </seg>
            <seg xml:id="i-3b5aefe33e9f37cb-0">
              Om det här hade handlat om något annat än utbildningsentreprenörer
              skulle de här personerna lyftas fram som nationalhjältar i stil
              med Ingvar Kamprad eller någon annan. Nu utmålas de i stället
              som skurkar, eftersom det är skattebetalare som skapat framgången
              och den här vinsten.
            </seg>
            <seg xml:id="i-1e97f55c24102508-0">
              Det bärande argumentet för Socialdemokraterna verkar vara att
              det är just skattepengar som lett till vinsten. Det är något fult
              i deras värld. Men hur mycket är inte finansierat med skattepengar
              egentligen?
            </seg>
            <seg xml:id="i-45bc081b74361e1f-0">
              Libers förlag, som väl uteslutande säljer skolböcker till skolorna,
              gick med 158 miljoner kronor i vinst 2006.
            </seg>
            <seg xml:id="i-af47be0acb8674bb-0">
              Byggbolaget NCC som bygger skolor gick med 2,3 miljarder i vinst
              förra året. Sedan kan vi lägga in alla möbler som köps från Ikea
              och maten från Konsum och Ica. Dessa företag gick också med ganska
              stor vinst. Ska vinsterna enligt Socialdemokraterna bort härifrån
              också eftersom det är skattegenererade vinster? Eller är det i
              Sverige bara rektorer och lärare som inte ska kunna tjäna pengar
              på sina idéer?
            </seg>
            <seg xml:id="i-ef8623289f620da6-0">
              Varför är det så farligt med vinst i skolan, så länge det inte
              går ut över kvaliteten? Det som är viktigt att poängtera, i alla
              fall för oss moderater, är att det aldrig får gå ut över kvaliteten.
              Det är kvaliteten som ska avgöra vilka skolor som ska finnas,
              och vi vill skärpa den granskningen av kvaliteten i alla skolor,
              såväl kommunala som privata. Om man inte sköter sig ska skolan
              bort.
            </seg>
            <seg xml:id="i-53b821954c9a04ff-0">
              Men när vi vill stänga dåliga skolor vill Socialdemokraterna
              stänga vinstrika skolor, alldeles oavsett den kvalitet som dessa
              vinstrika skolor har. Det är något väldigt bakvänt med detta.
            </seg>
            <seg xml:id="i-d6ff2e454e4585d9-0">
              Men mest hycklande av allt tycker jag att det blir när statens
              eget utbildningsföretag Lernia visade större vinst än någon annan
              gjorde 2006. Då gick Lernia ensamt med 150 miljoner kronor i vinst.
              Det är alltså lika mycket som Marie Granlund påstår att dessa
              sex större skolföretagen gick med vinst samma år.
            </seg>
            <seg xml:id="i-391c12a3bc6adfb6-0">
              Det var faktiskt Socialdemokraterna som ställde detta vinstkrav.
              Det är kommunala skattepengar som går till vinst i Lernia och
              aktieutdelning i stället för att komma eleverna till del. Det
              är kommunala skattepengar som skulle kunna användas till fler
              böcker, fler undervisningstimmar eller fler lärare. Men det kan
              de inte därför att staten plockar in detta i vinst.
            </seg>
            <seg xml:id="i-b3d1ed55a4527ef9-0">
              Jag hoppas att Marie Granlund kan förklara varför det är finare
              att tjäna pengar på skolböcker, skollokaler, skolmat och skolbänkar
              än på att driva skolor. Jag förstår faktiskt inte riktigt det.
            </seg>
            <seg xml:id="i-2b4811c1e749767f-0">
              Jag tackar också för interpellationssvaret.
            </seg>
          </u>
          <note type="speaker" xml:id="i-e450f5ce4db737e8-0">
            Anf. 38 PETER HULTQVIST (s):
          </note>
          <u who="peter_hultqvist_c9866b" xml:id="i-292bd89bdfabc7bf-0">
            <seg xml:id="i-3e49be86bb13a693-0">
              Herr talman! Det är rörande att höra dessa exposéer över småföretagarna
              inom skolsektorn som pantsätter sina hus. Samtidigt kan vi läsa
              i tidningen om detta. Man har gjort något slags kopplingsschema
              över hur det kan se ut på koncernnivå. Skolorna har blivit storföretag.
              Man nämner Pysslingen Holdings som driver 78 förskolor, Kunskapsskolan
              Holdings som driver 21 grundskolor och 9 gymnasieskolor, John
              Bauer Organization som driver 27 gymnasieskolor och Jensen Development
              som driver 5 gymnasieskolor och 2 förskolor. Detta har blivit
              storföretagsverksamhet, det har blivit marknadsstrategier, det
              har blivit marknadsandelar, och det har blivit vanlig kapitalism
              av detta.
            </seg>
            <seg xml:id="i-591358be7c28ab2d-0">
              Den idealistiska synen på denna typ av storföretagande är nog
              lite naiv. Detta handlar om vinstdrivande privatföretag. Det handlar
              om ägardirektiv, vinstkrav och tankar på nya marknader. Det är
              detta som styr verksamheten.
            </seg>
            <seg xml:id="i-e563f3eb888a0e77-0">
              Att bygga fungerande utbildningsverksamhet är ett långsiktigt
              projekt. Det är kvalitetsarbete. Det handlar om kunniga och utvecklingsinriktade
              lärare. Det handlar om kompetent och utvecklingsinriktat ledarskap.
              Det handlar om investeringar i framtidsinriktade undervisningslokaler
              och om bra utbildningsinnehåll som klarar krav på systematik,
              kvalitet och uppföljning på ett bra sätt.
            </seg>
            <seg xml:id="i-a55b823fb138d217-0">
              Detta står ofta i motsats till kortsiktiga vinstintressen. Därför
              tror jag inte på Jan Björklunds ideologiska pamfletter om en sund
              och fungerande konkurrens där vinstpengar med automatik återinvesteras
              i verksamheten.
            </seg>
            <seg xml:id="i-aa6412830c6d5ce2-0">
              I Svenska Dagbladet i dag kan vi läsa om en friskola på förskoleområdet
              i Rinkeby där chefen har häktats misstänkt för grovt skattebrott
              och grovt bokföringsbrott under 2006. Det handlar tydligen om
              att man skulle ha tagit pengar och fört dem till utlandet. Pengarna
              har skickats till Dubai, Djibouti och Etiopien. Vi får väl se
              vad det rättsliga utfallet blir.
            </seg>
            <seg xml:id="i-e4f6f3ec1db1fe26-0">
              I förra veckan debatterade vi här i kammaren ett utbildningsföretag
              inom förskolesektorn i Solna som fullständigt hade havererat,
              och politikerna stod handfallna.
            </seg>
            <seg xml:id="i-35269cf706a1ce59-0">
              Vi har vidare exemplet med koncernen Kunskapsskolan som nu expanderar
              och köper skolor i Storbritannien. Man kramar vinster ur svenska
              skattemedel som man nu använder för att expandera inom skolsektorn
              i ett annat land. Detta är en verklighet långt från den småföretagaranda
              där man pantsätter sin kåk, vilket målas upp här.
            </seg>
            <seg xml:id="i-ecddd4600769cd12-0">
              Jag tycker att det kan ställas några rimliga krav när man ska
              driva skolor. Skolor ska rekrytera och anställa lärare med rätt
              kompetens för den undervisning som ska bedrivas. Man ska satsa
              på att förnya, bredda och fördjupa lärarnas kompetens. Man ska
              redovisa skolans ekonomi öppet. Ägarnas vinstintresse ska inte
              gå före elevernas behov. Varje skolas utvecklingsarbete ska självklart
              komma andra intresserade skolor till del. Pedagogiskt arbete får
              aldrig bli affärshemligheter. Skolan ska ha kollektivavtal som
              garanterar goda villkor. Man ska ha ändamålsenliga lokaler.
            </seg>
            <seg xml:id="i-f0bce2d7f8061bb2-0">
              Jag tror också att en stark och väl fungerande kommunal skola
              kan vara kittet i ett skolsystem för att också bära upp och vara
              ett exempel som gör att vi inte får ett förfall på friskolesidan.
            </seg>
            <seg xml:id="i-2b32ed295c698a52-0">
              En fråga som jag tycker är särskilt intressant att få ett svar
              på från ministern är: Är du beredd att vidta några åtgärder för
              att alla skolor öppet ska redovisa sin ekonomi? Om du inte är
              det vill jag veta varför.
            </seg>
          </u>
          <note type="speaker" xml:id="i-12317edfd7348564-0">
            Anf. 39 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-5">
            <seg xml:id="i-a145a07ea043346c-0">
              Herr talman! Dessa anföranden är som hållna vid en förstamajdemonstration
              i Pajala möjligen SSU:s demonstrationståg. De saknar all sans
              och balans. Det är bara en friskolefientlighet utan like. Ni är
              tillbaka på 50-talets ställningstaganden från Socialdemokraterna.
              Det är inte alls de ställningstaganden som jag uppfattar när jag
              hör Mona Sahlin tala om entreprenörer och småföretagsamhet alternativt
              offentlig sektor. Men jag ska naturligtvis ändå ta era inlägg
              på allvar, och jag ska svara på de frågor som ni har ställt.
            </seg>
            <seg xml:id="i-880a8b2ca612e5d1-0">
              Men jag skulle vilja att ni funderar på en fråga. Varför är det
              så i just Sverige, som har dominerats av socialdemokratisk skolpolitik
              i årtionden, att så många föräldrar vill välja bort den kommunala
              skolan och välja friskolor? Varför är det så? Varför finns det
              ingen friskoleexplosion i Finland? Varför väljer inte föräldrarna
              där friskolor? Varför gör man det i Sverige? Varför vill man välja
              bort den socialdemokratiska skolpolitiken? Det är den frågan som
              ni bör fundera på.
            </seg>
            <seg xml:id="i-4f7926ba920796a8-0">
              Jag tror att sanningen är att föräldrar tror rätt eller fel att
              det är högre kunskapskrav och högre kunskapsambitioner i friskolor.
              Ibland är det så, och ibland är det inte så. Men det är en föreställning
              som finns. Föräldrar tror rätt eller fel att det är högre studiedisciplin
              i fristående skolor. Det är för att signalera kunskapsambition
              och studiedisciplin som friskolorna antar namn som Kunskapsskolan
              och så vidare. Och föräldrar eftersöker detta och söker sig dit.
            </seg>
            <seg xml:id="i-2bf6dead11fb6186-0">
              Mitt och regeringens svar på denna friskoleexpansion är att vi
              ska se till att den kommunala skolan i framtiden har högre kunskapsambitioner,
              högre kunskapskrav och bättre studiedisciplin. Då kommer färre
              att vilja söka sig till friskolor.
            </seg>
            <seg xml:id="i-719467fbf5133a83-0">
              Jag är helt övertygad om att om man är intresserad av att hävda
              den kommunala skolan gentemot friskolor då är det den här regeringens
              politik som kommer att göra det. Det var nämligen er skolpolitik
              som skapade friskoleexplosionen. Det är inte vår skolpolitik som
              har gjort det. Det är er skolpolitik. Det var när Socialdemokraterna
              satt i regeringen som antalet elever i friskolor i Sverige bara
              exploderade därför att man flydde från den socialdemokratiska
              kommunala flumskolepolitiken. Det var det som föräldrarna gjorde.
            </seg>
            <seg xml:id="i-ff1ba2b12af03caf-0">
              När detta är sagt ska jag säga att det inte finns några friskolor
              i Sverige som överlever i längden om de är dåliga och om de som
              driver dem är kriminella, som Peter Hultqvist antydde i sitt anförande.
              Det är klart att de inte överlever då. Om de som driver dem begår
              brott ska de straffas för det.
            </seg>
            <seg xml:id="i-493380ea720db58d-0">
              Jag är en vän av valfrihet och friskolor, precis som Mona Sahlin
              är när hon uttalar sig om dessa frågor. Men jag vill samtidigt
              säga att det är centralt att friskolor och kommunala skolor har
              likvärdiga regler. Och om det finns sådana som missköter sig eller
              rentav gör saker som man inte alls borde göra ska de inte finnas
              i denna verksamhet. Några avarter ska vi inte ha.
            </seg>
            <seg xml:id="i-ad7fddedd7d0df97-0">
              Det är intressant med artikeln i Svenska Dagbladet som gång på
              gång återkommer. Där har man räknat ut att sex stora friskolekoncerner
              förra året hade ett överskott på 150 miljoner. Det får man att
              låta som att det är fråga om en aktieutdelning till ägarna, vilket
              det inte är. Skolorna har gått med överskott. Den helt dominerande
              delen av pengarna har gått till att återinvestera i skollokaler,
              i böcker och i ny utrustning i skolorna.
            </seg>
            <seg xml:id="i-44bf4f4c3aeed457-0">
              Det kan väl inte vara förbjudet att gå med överskott. Även kommunala
              skolor går med överskott och köper ibland extra utrustning för
              att höja kvaliteten. Det kan väl, som sagt, inte vara förbjudet.
            </seg>
            <seg xml:id="i-b0c88f8af58207c0-0">
              Ni misstänkliggör friskolor. Ni präglas av en gammaldags syn.
              Avarterna ska bort. Det håller jag med om, så låt oss enas om
              det. Men spola den friskolefientlighet som ni nu försöker väcka
              till liv!
            </seg>
          </u>
          <note type="speaker" xml:id="i-1613d65194d6a64d-0">
            Anf. 40 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-1">
            <seg xml:id="i-e5f26a46f9f38acf-0">
              Herr talman! Det handlar inte om friskolefientlighet. Snarare
              handlar det om raka motsatsen. Om det ska finnas en acceptans
              för friskolor i dag måste man få bort avarterna. Det diskuterade
              vi, som sagt, förra veckan, och det diskuterar vi nu. Vi ska också
              diskutera det i samband med nästa interpellation. Jag tror att
              vi delvis är överens där.
            </seg>
            <seg xml:id="i-e5d39ce2ca0a3481-0">
              Mats Gerdau ser inga problem över huvud taget. Mig veterligt
              har han tidigare sysslat med näringspolitik, men det finns inga
              småföretag som tjänar ungefär 120 miljoner och så vidare. Peter
              Hultqvist har redogjort för det.
            </seg>
            <seg xml:id="i-2d121433ae446f53-0">
              Skolministern har en dröm om marknadsekonomin, och det kan man
              ju ha. Men vi tycker faktiskt inte att skolan är en del av marknadsekonomin.
              Och om det nu skulle vara så vet vi att det för att all marknadsekonomi
              verkligen ska fungera också måste finnas korrigeringar. Där har
              politiken ett ansvar.
            </seg>
            <seg xml:id="i-6de3d43dfec6bf54-0">
              Min fråga är: Vad händer med eleverna? Skolministern säger att
              det här reglerar sig självt det gäller då drömmen om marknadsekonomin
              och att den skola som missköter sig inte får några elever. Men
              vad händer med eleverna under tiden? De drabbas ju. TV 4 har haft
              ett inslag om John Bauer-skolan i Umeå.
            </seg>
            <seg xml:id="i-6aee2151480717b0-0">
              Hälften av eleverna har hoppat av på två år. Länsarbetsnämnden
              rycker in. Kritiserad skola har flest avhopp. Ägare blev miljonär
              på friskolor. Guldgruva för ägaren och så vidare. De rubrikerna
              fanns i en lång rad olika inslag.
            </seg>
            <seg xml:id="i-aac5841ac2bb4dcb-0">
              Ser inte skolministern att detta är ett problem? Varför skulle
              det vara så farligt att jag riktar frågan också till Mats Gerdau
              göra som era borgerliga kolleger i Danmark har gjort och som man
              har gjort i Belgien, det vill säga att ha non-profit ? Skolan
              är inte en del av marknadsekonomin. Man kan visst ha ett överskott,
              men man ska inte kunna ta ut 40 miljoner och ge till aktieägarna.
              Jag tror inte att ni bland de svenska skattebetalarna har en acceptans
              för att ha det på det sättet.
            </seg>
            <seg xml:id="i-90765f88e0c29c31-0">
              Kan inte ni båda som ju företräder den borgerliga majoriteten
              se att vinstintresset kan komma i konflikt med det pedagogiska
              intresset? Så skedde på John Bauer-skolan i Umeå. Man drog ned
              på undervisningstiden, minskade på praktiken och så vidare. Detta
              är självklart ett problem. Men Mats Gerdau säger att det säkert
              är ännu värre i alla kommunala skolor. Ja, men då tar vi tag i
              det problemet.
            </seg>
            <seg xml:id="i-d61105e64f29c20c-0">
              Kan inte Mats Gerdau säga att vi här har ett problem? Är det
              toppen att göra som man gör? Är det toppen att eleverna inte får
              undervisningstid? Är det toppen att de inte får någon praktik?
            </seg>
            <seg xml:id="i-a7b157b3cd67b925-0">
              Jag återkommer till vad skolministern sade om explosionen av
              antalet friskolor. Jag tror att det beror på två olika saker.
              Dels är Sverige ett av de länder som antagligen har världens mest
              generösa bidragsregler. Dels är det också så där är skolministern
              i allra högsta grad delaktig och han har också varit väldigt skicklig;
              det måste jag erkänna att skolministern under väldigt många år
              bedrivit en svartmålning av svensk skola.
            </seg>
            <seg xml:id="i-9185b9f2c5c276dc-0">
              Motorcyklar körs i klassrummen. Ingen lär sig någonting, och
              ingen kan läsa och skriva. Ungefär så har det låtit. Valrörelsen
              var på det sättet.
            </seg>
            <seg xml:id="i-e45ef1022f0d65e9-0">
              Jag måste återigen säga att skolministern har varit väldigt skicklig
              i sammanhanget. Någonstans sätter sig det som sägs; man tror att
              det är bättre med en fristående skola. Ibland är det säkert så.
              Alla som granskar sådant här vet att de friskolorna ibland är
              mycket bättre. Ibland är det de kommunala skolorna som är bättre.
            </seg>
            <seg xml:id="i-b0df5eb4060f185d-0">
              Min fråga kvarstår: Anser skolministern att den som vill tjäna
              pengar inte ska göra sig besväret att starta en friskola, och
              finns det något hopp om att det här kommer att regleras?
            </seg>
          </u>
          <note type="speaker" xml:id="i-b780636b8230918f-0">
            Anf. 41 MATS GERDAU (m):
          </note>
          <u who="mats_gerdau_320eeb" xml:id="i-65dcbe1ee985783a-1">
            <seg xml:id="i-2b7880990f539d66-0">
              Herr talman! Marie Granlund påstår att jag inte ser något som
              helst problem med friskolor. Det påståendet dementerar jag. Självklart
              ser jag problem. Det finns friskolor som inte håller avsedd kvalitet.
              Dessa ska vi kolla ännu hårdare. De ska bli av med sina tillstånd.
              Dessvärre finns det ännu fler kommunala skolor som inte håller
              måttet. Där kan vi inte göra någonting alls i dag.
            </seg>
            <seg xml:id="i-7ea8a2eb5acc9d95-0">
              Jag såg en rapport om hela Gällivare kommuns skolväsende. Det
              är ingen nådig läsning; det vill jag säga: Gällivare kommuns styrning
              och ledning har allvarliga brister som fått avsevärda konsekvenser
              för eleverna. Oacceptabelt låga resultat. Viktig kompetens saknas.
              Brist på samordning. Mycket av elevernas undervisningstid går
              förlorad.
            </seg>
            <seg xml:id="i-016fbc5610c3c215-0">
              Det här är bara några återgivelser från den första sidan i rapporten.
            </seg>
            <seg xml:id="i-e3c8f89231193b00-0">
              Det intressanta är att ni socialdemokrater inte vill diskutera
              när vi tar upp frågor om kvalitet i skolan, hur vi skapar god
              kvalitet och hur vi blir av med dåliga skolor. Den här interpellationen
              handlar inte om kvalitet i skolan. Den handlar om förbud mot vinster,
              vilket inte är samma sak.
            </seg>
            <seg xml:id="i-04cbe930c0d0ce81-0">
              Vinst behöver alls inte stå i motsats till bra skolor. Det är
              faktiskt tvärtom. Ni skapar en konflikt, men egentligen finns
              det ingen konflikt. Ni angriper ju inte roten till problemet,
              utan ni angriper symtomen när ni vill förbjuda vinster.
            </seg>
            <seg xml:id="i-94d40819e85ef1b7-0">
              Att ge våra barn och ungdomar kunskaper borde vara något av det
              finaste och det mest samhällsnyttiga man kan göra. Varför tycker
              inte ni socialdemokrater att kompetenta och duktiga människor
              som har goda idéer och som är villiga att slita hårt och ta risker
              är värda den belöning som det kan innebära när verksamheten går
              med lite vinst under förutsättning att man håller höga kvalitetskrav?
            </seg>
            <seg xml:id="i-5e6df9520e0c2b03-0">
              Varför vill ni förbjuda denna vinst? Kan inte du, Marie Granlund,
              försöka svara på den frågan?
            </seg>
          </u>
          <note type="speaker" xml:id="i-061339bd47c6136d-0">
            Anf. 42 PETER HULTQVIST (s):
          </note>
          <u who="peter_hultqvist_c9866b" xml:id="i-292bd89bdfabc7bf-1">
            <seg xml:id="i-289b86f6d36ff9bc-0">
              Herr talman! För min del är det viktigaste att de som går i skolan
              lär sig saker. Min tanke är inte att det viktiga är att verksamheten
              ska gå med vinst.
            </seg>
            <seg xml:id="i-f6ec6b5817389624-0">
              Varken jag eller Marie Granlund har här i dag med ett enda ord
              sagt nej till friskolor. När man lyssnar på Jan Björklund och
              Mats Gerdau är det tidvis som att man befinner sig på någon sorts
              peppningskonferens med Svenskt Näringsliv på någon lämplig Ålands-
              eller Helsingforsbåt. Det är någon sorts marknadens lov som ni
              här sjunger. Men ni svarar inte på min enkla fråga som ni inte
              ens kommenterar: Är ni beredda att kräva att alla skolor öppet
              redovisar sin ekonomi? Den frågan ställde jag i mitt förra inlägg.
              Jag tycker att ministern kan svara på den.
            </seg>
            <seg xml:id="i-33d79148bca859d4-0">
              Ägarnas vinstintresse får aldrig gå före elevernas behov. Jag
              tycker att det är en rätt så enkel princip. Varje skolas utvecklingsarbete
              ska självklart komma andra intresserade skolor till del. Pedagogiskt
              arbete får aldrig bli affärshemligheter. Skolan ska ha kollektivavtal
              och garanterat goda villkor. Här har vi fyra av de punkter som
              jag i mitt förra inlägg nämnde några utgångspunkter.
            </seg>
            <seg xml:id="i-31e0a6a73cdb725e-0">
              Jag anser att det i vårt land finns oerhört bra kommunala skolor
              som har bra lärare, ett effektivt och framtidsinriktat utvecklingsarbete
              samt en kompetent utförd undervisning. Sådana skolor finns det
              i varje kommun i Sverige.
            </seg>
            <seg xml:id="i-0f65b490b3174762-0">
              Eftersom friskolornas fördelar alltid framhålls skulle jag vilja
              fråga utbildningsministern: Delar du uppfattningen att vi i samtliga
              kommuner i vårt land har bra kommunala skolor med goda framtidsutsikter
              och att vi har bra lärare i de kommunala skolorna?
            </seg>
            <seg xml:id="i-ab76871995fd95b7-0">
              Delar du uppfattningen att vi har det? Det är rätt enkelt att
              svara på den frågan ja eller nej. Jag tror att ett svar är viktigt
              för att få en balans i ministerns eget framförande här.
            </seg>
          </u>
          <note type="speaker" xml:id="i-14c4764d05dd2e64-0">
            Anf. 43 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-6">
            <seg xml:id="i-a1317a8dc230beb8-0">
              Herr talman! Efter ett par inledande inlägg om huruvida man ska
              ha friskolor eller inte ska jag omedelbart säga att jag ser en
              del av de aspekter som ni tar upp som problem; det råder ingen
              tvekan där.
            </seg>
            <seg xml:id="i-3991afa186fcfbc0-0">
              Peter Hultqvist sade att ägarnas vinstintresse inte får gå före
              elevernas behov. Det är väldigt spetsigt och fientligt formulerat.
            </seg>
            <seg xml:id="i-27d9c654e036045a-0">
              Men i själva kärnan har jag ingen invändning mot det resonemanget.
              Det är klart att elevernas behov är det centrala med att driva
              skolor. Det är därför skolor finns. Den ägare till en friskola
              som sätter ett vinstintresse före elevernas behov kommer inte
              att få några vinster, för ingen kommer att vilja gå där.
            </seg>
            <seg xml:id="i-68617f6f74f6e8ce-0">
              Ett par saker inom ramen för skollagsarbetet är på gång. Jag
              är inte tillfredsställd med vad som gäller när Skolverket, eller
              i framtiden Statens skolinspektion, finner att det råder allvarliga
              missförhållanden på en skola det må vara en friskola eller en
              kommunal skola. Då kan man i dag dra in tillståndet för en friskola.
              För kommunens skolor kan man inte göra någonting i dag, men man
              kan alltså dra in tillståndet för en fristående skola. Om det
              då är ett allvarligt missförhållande kan trots allt verkställigheten
              av det indragna tillståndet dra ut långt på tiden genom olika
              rättsprocesser. Det är inte tillfyllest. Vid allvarliga missförhållanden
              ska ett tillstånd kunna dras in, och det ska kunna genomföras
              med omedelbar verkan. Så är det inte i dag, men så kommer det
              att bli med den nya skollagen.
            </seg>
            <seg xml:id="i-8ca561a6107e8233-0">
              Jag tycker inte heller att det är rimligt att det finns en möjlighet
              för en fristående skola att dra ned på undervisningstiden, det
              vill säga det som kallas för minsta gemensamma undervisningstid
              i våra regler, för att på så sätt öka det ekonomiska överskottet.
            </seg>
            <seg xml:id="i-6a93a02d7dece2a4-0">
              Men när detta är sagt skulle jag vilja säga att när man går in
              och tittar i resultattabellerna är det övergripande intrycket
              att friskolor inte har sämre undervisningsresultat än kommunala
              skolor. Det är precis tvärtom; friskolor har bättre undervisningsresultat
              än kommunala skolor.
            </seg>
            <seg xml:id="i-4ac6dc40c745404f-0">
              Ni säger i en bisats någon gång varje halvår att ni är för friskolor,
              men resten av er argumentation går ut på att beskriva friskolorna
              som det stora problemet i svenskt skolväsende. Det beror inte
              på friskolorna att Sverige sjunker i de internationella PISA-mätningarna.
              Det beror på kvaliteten i det kommunala skolväsendet och på en
              skolpolitik som har varit problematisk under årtionden.
            </seg>
            <seg xml:id="i-1a0b2bbd6f1a645d-0">
              Om man nu vill peka ut var det är möjligt att verkligen tjäna
              pengar i skolväsendet, Marie Granlund, så är det inom entreprenadverksamheten
              i vuxenutbildningen. Där är det möjligt. Några av de vinster som
              har pekats ut har gjorts där. Den kommun som har gjort den enskilt
              största entreprenadupphandlingen inom vuxenutbildningen är det
              socialdemokratiskt styrda Göteborg. Jag är rätt kritisk. Jag har
              tillsatt en utredare, nämligen ledamoten Mats Gerdau, som ska
              fundera över vilket annat system än entreprenadupphandlingar vi
              kan ha för vuxenutbildning som mer liknar friskolesystemet. Men
              de enskilt största vinsterna går alltså att ta hem i dag i entreprenadupphandlingarna
              i vuxenutbildningen.
            </seg>
            <seg xml:id="i-75da37eb47fe95ec-0">
              Friskolor är någonting bra. Men det är klart att när de växer
              så kraftigt bara på grund av att folk är missnöjda med det kommunala
              skolväsendet är det rätt allvarligt. Det måste vi ta ad notam.
              Vår uppfattning är att vi ska höja kvaliteten i det kommunala
              skolväsendet, och inte förbjuda friskolor.
            </seg>
          </u>
          <note type="speaker" xml:id="i-89a13c81c4b05a3d-0">
            Anf. 44 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-2">
            <seg xml:id="i-52288b9bcd1b8d9f-0">
              Herr talman! Nej, vi ska inte förbjuda friskolor. Det är inte
              heller det som debatten har handlat om. Men det finns avarter.
              Sverige har säkert det största antalet fristående skolor i västvärlden,
              men man kan räkna på olika sätt. Det är inte detta det handlar
              om, även om såväl skolministern som Mats Gerdau försöker göra
              det till det.
            </seg>
            <seg xml:id="i-c3c090255dd101d4-0">
              Det handlar om avarterna. Det handlar om Plymouthbröder som startar
              skolor som förespråkar mannens överordning över kvinnan och inte
              tycker att sektens barn ska få äta med andra. Det handlar om Tibble
              gymnasium, som knoppas av mot lärarnas och elevernas önskan och
              dessutom antagligen till underpris. I Sigtuna är det samma sak.
              Moderaterna kör detta. Mats Gerdau har inga invändningar.
            </seg>
            <seg xml:id="i-de8b0eeb2e186122-0">
              John Bauer är nästa exempel på att vinst går före omsorgen om
              elever. Vi tycker att skolan inte är som vilken del av samhället
              som helst. Skola, sjukvård och sådant ska man inte tjäna pengar
              på. Därför tycker vi, precis som era borgerliga kamrater i andra
              länder, att skolan ska drivas non-profit . Den får gärna drivas
              i aktiebolagsform, men man ska inte kunna tjäna pengar på den.
              De pengarna ska faktiskt gå tillbaka till eleverna. Annars är
              bidraget helt enkelt för högt.
            </seg>
            <seg xml:id="i-e0d29b75ebaff49e-0">
              Jag vill ta upp Peter Hultqvists fråga. Varför inte kräva att
              man ska ha en öppen redovisning så att väljarna kan se vad pengarna
              går till för någonting? Ser inte skolministern att vinstintresse
              kan stå i konflikt med det pedagogiska intresset?
            </seg>
            <seg xml:id="i-e05ec066bf54758b-0">
              Jag vill också återigen fråga om skolministern vidhåller att
              den som vill tjäna pengar icke ska göra sig besväret att starta
              en friskola.
            </seg>
          </u>
          <note type="speaker" xml:id="i-239579fc4ee05d9f-0">
            Anf. 45 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-7">
            <seg xml:id="i-61a8cfae31a37d4e-0">
              Herr talman! Det var lite snett citerat. Jag har sagt att den
              som snabbt vill tjäna stora pengar göre sig inte besvär att starta
              en friskola. Och så är det. Om man snabbt vill tjäna stora pengar
              finns det väsentligt lättare branscher än skolväsendet att ge
              sig in i; det kan jag säga.
            </seg>
            <seg xml:id="i-7b5ba4a16c50b6ab-0">
              När det gäller friskolor med religiös och konfessionell inriktning
              som Marie Granlund nämnde vet hon att nya bestämmelser är på väg
              i den nya skollagen på den punkten.
            </seg>
            <seg xml:id="i-6c24f884bdfcfd9a-0">
              Ett ekonomiskt överskott kan naturligtvis komma i konflikt med
              skolans pedagogiska uppdrag. Om det blir så är det självklart
              att regelverket ska se till att skolorna koncentrerar sig på det
              pedagogiska uppdraget. Jag menar att det inte får förekomma att
              en friskola tar ut en ekonomisk vinst till aktieägarna på bekostnad
              av kvaliteten i skolan. Jag ska precisera det så här: Det får
              inte förekomma att en skola sänker kvaliteten så att man inte
              når målen och samtidigt tar ut ett ekonomiskt överskott som ägare.
              Det kan till exempel handla om att man inte ger elever rätt hjälp
              och att man gör stora avkall på kvaliteten. Det är inte rimligt;
              det håller jag med om. Den skola som gör så kommer omedelbart
              att bli uthängd. Det kommer inte att bli några elever och föräldrar
              som väljer den skolan framöver.
            </seg>
            <seg xml:id="i-528b8ec3dfdbb0b4-0">
              Marie Granlund är ivrig med att peka ut och namnge några skolor
              som hon säger har gjort så. Det skulle jag inte våga göra. Det
              är en rättsprocess eller en granskning från Skolverket som måste
              avgöra det. Det är rätt oansvarigt att stå och peka ut en viss
              skola och säga att den har gjort si och så när man inte vet det.
              Jag vet att det har förekommit tv-inslag där detta påstås av en
              del. Men innan man står i riksdagens talarstol och påstår att
              skolor är kriminella bör man ha rätt mycket belägg för det och
              torrt på fötterna. Det är rätt oansvarigt och omdömeslöst.
            </seg>
            <seg xml:id="i-630072ef3006ff20-0">
              Vi menar att friskolor fyller en viktig funktion också i framtiden.
              Men det ska självfallet finnas ett regelverk och ett ramverk för
              detta. Vår uppfattning är att vår huvuduppgift är att förbättra
              kvaliteten i den kommunala skolan. Det är den signalen vi ska
              ta på allvar när föräldrarna väljer friskolor.
            </seg>
          </u>
          <note xml:id="i-22be4da73b2e9c7e-3">
            Överläggningen var härmed avslutad.
          </note>
          <note xml:id="i-875b4b8d8271a66a-0">
            11 § Svar på interpellation 2007/08:297 om vikten av lika villkor
            för kommunala och fristående skolor
          </note>
          <note type="speaker" xml:id="i-1eb031bd51f4a723-0">
            Anf. 46 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-8">
            <seg xml:id="i-17b28ba80d4f7290-0">
              Herr talman! Marie Granlund har frågat mig vad likvärdiga villkor
              innebär och om jag kommer att verka för att elever oavsett huvudman
              får likvärdiga villkor.
            </seg>
            <seg xml:id="i-df6593c1954b92c4-0">
              Inledningsvis vill jag klargöra att min principiella inställning
              är att alla elever i alla skolor bör ha likvärdiga villkor oavsett
              vilken huvudman skolan har. Det är glädjande att Marie Granlund
              ansluter sig till uppfattningen att offentliga och fristående
              skolor ska kunna bedriva verksamhet på lika villkor.
            </seg>
            <seg xml:id="i-a36eeeb8a0b2efca-0">
              Fristående skolor är en självklar och viktig del av det svenska
              skolväsendet och bidrar till en ökad mångfald och en större valfrihet
              för alla elever. Regeringen vill skapa ett skolväsende där villkoren
              för kommunala och fristående skolor är likvärdiga och där alla
              barn och föräldrar har möjlighet att välja mellan olika skolformer.
              För att stärka principen om likvärdiga och rättvisa villkor har
              regeringen tillsatt en utredning med uppgift att bland annat föreslå
              hur storleken på kommunernas bidrag till fristående skolor ska
              beräknas på ett öppet och förutsägbart sätt, så att det blir möjligt
              för en förvaltningsdomstol att efter överklagande från huvudmannen
              pröva nivån på kommunens bidrag till verksamheten.
            </seg>
            <seg xml:id="i-cbefc8c36ce4d2db-0">
              I Regeringskansliet pågår ett arbete med att ta fram ett förslag
              till en ny skollag, där samtliga bestämmelser i den gamla skollagen
              ses över. En utgångspunkt för arbetet är att i största möjliga
              utsträckning åstadkomma likvärdiga villkor mellan huvudmän. En
              viktig del i detta är att minska de statliga detaljregleringarna
              av skolans verksamhet och organisation.
            </seg>
            <seg xml:id="i-adbb65d0931e9681-0">
              En elev som behöver särskilt stöd ska i första hand få detta
              vid den skola som han eller hon vill gå i. Skolans uppgift är
              att anpassa sin organisation och sin undervisning så att hänsyn
              tas till alla elevers behov och förutsättningar. De elever som
              behöver särskilt stöd ska få det. Fristående skolor är, på samma
              sätt som kommunala skolor, öppna för elever i behov av särskilt
              stöd.
            </seg>
            <seg xml:id="i-59631d1cbaaab4f4-0">
              När det gäller den kommunala grundskolan slår skollagen 4 kap.
              6 § fast att kommunen får neka att ta emot ett barn vid en viss
              skola om det skulle medföra betydande organisatoriska eller ekonomiska
              svårigheter för kommunen.
            </seg>
            <seg xml:id="i-2260bd2d25c73017-0">
              Självfallet är det önskvärt att elever med särskilda behov också
              ska ha möjlighet att välja en fristående skola. I dag är bidragsreglerna
              för fristående skolor så utformade att det är elevens hemkommun
              som avgör i vilken utsträckning detta ska vara möjligt.
            </seg>
            <seg xml:id="i-88ccc29d90206d34-0">
              En fristående skola kan när det gäller barn i behov av särskilt
              stöd ha svårt att ta emot en elev. För att skolan ska få neka
              en elev tillträde måste emellertid svårigheten vara betydande.
              Det kan till exempel vara fråga om att skollokalerna måste förändras
              eller att det behövs extra personal för just denna elev. Om kommunen
              är beredd att betala för det särskilda stödet kan inte den fristående
              skolan vägra att ta emot en elev på grund av ekonomiska svårigheter.
            </seg>
            <seg xml:id="i-774648b1c6e404eb-0">
              Varje skola ska granskas lika kritiskt och uppfylla samma höga
              kvalitetskrav, oavsett vem som driver den eller vilken inriktning
              skolan har. Regeringen har därför föreslagit skarpare, tätare
              och kvalitetssäkrade kvalitetsgranskningar av varje skola och
              anslagit 150 miljoner kronor per år i utökade resurser till den
              nationella utbildningsinspektionen för detta.
            </seg>
            <seg xml:id="i-6aea289892047081-0">
              Regeringen avser att skärpa sanktionsmöjligheterna för skolor
              som inte följer regelverket eller som brister kvalitetsmässigt
              och som inte snabbt åtgärdar detta. Regeringen avser att lämna
              ett förslag till riksdagen som innebär att Skolverket ges möjlighet
              att utdela vite till såväl kommunala som fristående huvudmän.
              Därmed blir det möjligt att snabbt tillgripa sanktioner mot skolor
              kommunala eller fristående som visar sig inte uppfylla lagstiftningens
              krav.
            </seg>
          </u>
          <note type="speaker" xml:id="i-cdb379b83c11ff5c-0">
            Anf. 47 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-3">
            <seg xml:id="i-05f0b2d72794b207-0">
              Herr talman! Jag får tacka för svaret. Jag tror att det hos skolministern
              finns en uppriktig känsla för att det ska vara likartade regler.
              Men jag ska komma tillbaka till andra saker som kan inge oro.
            </seg>
            <seg xml:id="i-ebc2511cb875ef03-0">
              Vi socialdemokrater tycker att alla skolor, oavsett huvudman,
              som ska tillhöra det gemensamma nationella svenska skolsystemet
              ska ha samma rättigheter men också samma skyldigheter. Alla skolor
              ska verka under samma skollag, samma nationella läroplan, kursplan
              och betygssystem. Och vi vill att utvecklingsarbetet ska ske gemensamt
              och att samma regler ska gälla för sekretess, öppenhet och meddelarskydd
              i alla skolor. Den tidigare, socialdemokratiska regeringen tillsatte
              därför en utredning för att se över det här.
            </seg>
            <seg xml:id="i-da4be3e7269ba177-0">
              Vi tycker, och jag tycker, att det är glädjande att skolministern
              har tagit tag i den här frågan igen. Vad som däremot kan vara
              lite oroande är att Moderaterna inte verkar vara med på vagnen.
              När skolministern uttalar sig i Göteborgs-Posten om att det behövs
              likvärdiga villkor går den moderata gruppledaren i utbildningsutskottet
              ut och säger att det strider mot den överenskommelse som ni borgerliga
              partier träffade före valet och att om det skulle ske några förändringar
              avseende friskolorna skulle alla fyra partierna vara med på det.
            </seg>
            <seg xml:id="i-69b91c90cac02123-0">
              Hon säger så här: Då sade vi att vi skulle ta bort onödiga regler
              för både kommunala och fristående skolor, men det här sänder ju
              motsatt signal. I stället för ökad flexibilitet i de kommunala
              skolorna ska friskolorna bli mindre flexibla.
            </seg>
            <seg xml:id="i-e16dc8ab48f78dcf-0">
              Då är min fråga, självklart: Vad är det som gäller? Är det skolministerns
              uttalande i Göteborgs-Posten och även här i kammaren, eller är
              det Moderaterna som har haft inflytande här? Jag kommer tillbaka
              till det lite mer i nästa inlägg.
            </seg>
            <seg xml:id="i-0ac6da1399d148d1-0">
              Det känns som att svaret på interpellationen som jag har ställt
              är en variant processad på Statsrådsberedningen och inte ett svar
              på de frågor som jag ställer: Vad händer med läroplan? Vad händer
              med kursplan? Vad händer med betygssystem? Här är såväl Friskolornas
              riksorganisation som SKL med på vagnen för mer likvärdiga villkor
              för att det ska fungera rättvist.
            </seg>
          </u>
          <note type="speaker" xml:id="i-e98a2d4c1ab54b75-0">
            Anf. 48 MATS GERDAU (m):
          </note>
          <u who="mats_gerdau_320eeb" xml:id="i-65dcbe1ee985783a-2">
            <seg xml:id="i-b373af3639c7dc47-0">
              Herr talman! I den här interpellationen säger sig Marie Granlund
              vilja ha lika villkor mellan kommunala skolor och friskolor. Äntligen,
              tänkte jag när jag såg den, någonting som vi kanske kan vara överens
              om.
            </seg>
            <seg xml:id="i-2c5608222d50b4d0-0">
              Vi ska ha lika villkor mellan kommunala skolor och friskolor
              i så stor utsträckning som det bara är möjligt. Det kan åstadkommas
              på två olika sätt, antingen genom att reglerna för friskolorna
              skärps eller genom att reglerna för de kommunala skolorna blir
              lite friare. Jag förordar i huvudsak den senare lösningen, men
              det gör nog inte Socialdemokraterna, för frihet ligger ju inte
              riktigt för det partiet.
            </seg>
            <seg xml:id="i-8c1599634108cff5-0">
              När Marie Granlund sedan räknar upp exempel på vad som ska åtgärdas
              inser man att hon inte vill ha lika villkor i första hand, utan
              att det är skolor med frihet som hon inte vill ha.
            </seg>
            <seg xml:id="i-3aaf25480410eb67-0">
              Några av de påståenden som finns i interpellationen och också
              i anförandet här är inte riktigt sanna. Skolverket säger faktiskt
              nej till skolor som vill starta om de avviker för mycket från
              timplanen och om eleverna inte ges förutsättningar att nå målen,
              exempelvis. Ett sådant exempel är Äventyrsskolan i Nacka som fick
              nej nu i höstas, ett annat är Dianaskolan i Landskrona. Jag har
              båda besluten med mig här om Marie Granlund är intresserad av
              dem. Man kan alltså inte erbjuda bara några få timmar i slöjd,
              bild eller idrott och tro att det räcker, för då får man inget
              tillstånd.
            </seg>
            <seg xml:id="i-642101ac9bed25d6-0">
              Marie Granlund upprörs också över att friskolorna inte tar emot
              elever i behov av särskilt stöd, och det kan jag också göra. Men
              det var faktiskt den förra, socialdemokratiska regeringen som
              på 90-talet tog bort dessa elevers valfrihet. Jag hoppas att vi
              borgerliga nu kan återinföra den när vi beslutar om en ny skollag.
              I så fall är ni socialdemokrater välkomna att ansluta er om ni
              vill.
            </seg>
            <seg xml:id="i-08654a01ac95d48f-0">
              En annan intressant sak som Marie Granlund tog upp i sitt anförande
              är att alla skolor ska verka under samma regelverk och ha samma
              betygssystem. Det kan tyckas låta bra. Men hittills har man bland
              annat undantagit Waldorfskolor från att ge betyg. Nu säger du
              att det ska gälla alla skolor, och då är det ju alla skolor, även
              Waldorfskolor. Vill ni ändra på den ordning som har varit hittills,
              nämligen att undanta Waldorfskolorna? Ska ni tvinga dem att ge
              betyg när de i dag ger studieomdömen? I så fall skulle det vara
              en ganska stor nyhet, och jag tror inte att den skulle vara särskilt
              välkommen i friskolevärlden.
            </seg>
            <seg xml:id="i-fadc6dc91236cafe-0">
              Det är också intressant att Marie Granlund inte tar upp det som
              är faktiska, reella och stora problem på många skolor i dag, nämligen
              osjysta kommuner. Mängder av kommuner, framför allt där socialdemokrater
              styr, har fällts i domstolar, och de beter sig fel helt enkelt.
              Det finns partikompisar till dig som vill bli av med friskolorna
              helt och hållet. Vad gör man då? Jo, man svälter ut dem så mycket
              man kan. Bjuv i Skåne, nära dig där du bor, är en sådan kommun.
              Där sänktes ersättningen med över 10 procent från den 29 december
              till den 1 januari utan någon som helst förvarning och utan att
              den kommunala skolan drabbas av samma besparing. Exemplen kan
              göras ganska många, men det här är ändå rätt belysande.
            </seg>
            <seg xml:id="i-cdacd131ee4fc7a9-0">
              Därför är det bra, tycker jag, att vi snart får ett förslag om
              hur friskolorna kan få sin rätt prövad i domstol. Det är ett skydd
              för den svagare parten som verkligen behövs för att skapa lika
              villkor. Men hur ställer sig då Socialdemokraterna till det här?
              Tycker ni att det är bra som det är i dag eller behöver skyddet
              för friskolorna bli lite större?
            </seg>
            <seg xml:id="i-d790133632ef0a34-0">
              Jag hoppas att du kan svara på det här och på frågan om reglerna
              för Waldorfskolorna. Du svarade inte på någon av mina frågor i
              den förra interpellationsdebatten, medan jag däremot försökte
              bemöda mig om att svara på de frågor som du ställde.
            </seg>
            <seg xml:id="i-c2152323d0e28c5e-0">
              Nu hoppas jag, herr talman, att Marie Granlund använder sitt
              nästa anförande till att också svara på de frågor som ställs till
              henne, för vi måste granska också vad Socialdemokraterna vill.
              Det räcker inte med att bara vara emot friskolor hela tiden.
            </seg>
          </u>
          <note type="speaker" xml:id="i-0b5000fa8f72d4d4-0">
            Anf. 49 PETER HULTQVIST (s):
          </note>
          <u who="peter_hultqvist_c9866b" next="cont" xml:id="i-c11dd9f7241286f6-0">
            <seg xml:id="i-8b39d4d703fbd900-0">
              Herr talman! Likvärdig standard och kvalitet i våra skolor, oavsett
              huvudman, är mycket viktigt. Så långt är det heller inga problem
              att i en allmän formulering vara överens politiskt sett. Men sedan
              handlar det om vägen dit, hur det ska gå till. Då påverkar faktiskt
              vilken grundinställning man har till skolan, till olika huvudmannaskap,
              till vikten av ett sammanhållet skolsystem som är öppet för alla.
              Det är i de praktiska åtgärderna som förmågan att åstadkomma likvärdigheten
              avgörs. Det är de spelregler som sätts upp som avgör om likvärdigheten
              blir reell eller om det bara blir ord i sammanhanget.
            </seg>
            <seg xml:id="i-640095e7e05484c4-0">
              Några utgångspunkter kan då vara: Skollagen ska gälla lika för
              alla huvudmän. Grund- och gymnasieskolan ska vara öppen och avgiftsfri.
              Utbildningen ska styras av nationella styrdokument.
            </seg>
            <seg xml:id="i-42dd600df9809db2-0">
              En annan punkt är synen på de kommunala skolorna och kommunernas
              roll. Det är orimligt att staten ensam förfogar, menar jag, över
              beslutet att låta en fristående skola starta och sedan tvinga
              kommunen att betala notan.
            </seg>
            <seg xml:id="i-95d0088d11189a2a-0">
              Lika orimligt är det med fri etableringsrätt när det gäller förskolor.
              Eftersom kommunerna har det övergripande ansvaret för alla barns
              utbildning måste de ha förutsättningar att planera och organisera
              verksamheten. Därför är det också helt orimligt att, som i de
              utredningsdirektiv som ministern hänvisar till, säga att kommunernas
              inflytande över framtida etableringar ska minska. Det är alltså
              den formulering som man använder i utredningsdirektiven.
            </seg>
            <seg xml:id="i-aecb2dc8c49ac843-0">
              Man säger också att det särskilt ska prövas om kravet på att
              Skolverket alltid ska ge kommunen eller kommunerna tillfälle att
              yttra sig i sammanhanget ska avskaffas. Kommunernas roll blir,
              som antyds i utredningsdirektiven, enbart att betala.
            </seg>
            <seg xml:id="i-c694e87e5e19b149-0">
              Statens kontroll över skolverksamheten bör byggas ut. Lärares
              yrkesansvar måste stärkas. De ska ha skyldighet att anmäla uppenbara
              brister i verksamheten. Det måste till ett regelverk för hur kommunal
              utbildningsverksamhet kan överlåtas på enskilda aktörer. Och eftersom
              alla skolor finansieras med offentliga medel bör reglerna för
              offentlighet, sekretess och yttrandefrihet gälla lika för alla.
              Alla skolor måste öppet redovisa sin ekonomi. Det är en mycket
              viktig fråga när det gäller likvärdighet.
            </seg>
            <seg xml:id="i-d3a60eee10feee3d-0">
              Kommunala självstyrande skolor ska också kunna etableras i de
              här systemen i framtiden. Och rätten att välja en offentlig skola
              eller förskola får aldrig kringgås eller tonas ned på ett sådant
              sätt att det i praktiken inte finns något alternativ. Elevernas
              rätt att själva bilda sig en uppfattning om världen måste gå före
              föräldrarnas rätt att välja utbildning för sina barn i enlighet
              med sin livsåskådning. Alla lärare, oavsett arbetsgivare, måste
              ha tillgång till och på lika villkor kunna ta del av de utvecklingssatsningar
              som staten fattar beslut om.
            </seg>
            <seg xml:id="i-39fefea411cb8260-0">
              Det här är några utgångspunkter.
            </seg>
            <seg xml:id="i-958b33b30b798c96-0">
              När jag läser direktiven ser jag att många saker som jag nämner
              här inte finns med i utredningen. Jag tror egentligen att man
              måste ha en bredare ansats för att kunna göra en ordentlig genomlysning
              av vad som krävs för att åstadkomma likvärdighet och få den att
              genomsyra hela skolpolitiken.
            </seg>
            <seg xml:id="i-625f46ee31c9299d-0">
              Jag frågar mig verkligen om den utredning som ministern hänvisar
              till har den bredd som krävs för att kunna genomföra det här uppdraget
              på ett så relevant och bra sätt som möjligt och om man får de
              instrument som krävs i praktiken för att upprätthålla den eftersträvade
              likvärdigheten.
            </seg>
            <seg xml:id="i-be086693e3116d96-0">
              Jag vill fråga ministern om han verkligen anser att den utredning
              som han hänvisar till är tillräckligt omfattande för att kunna
              garantera likvärdighet mellan olika huvudmannaskap i skolan. Jag
              vill ge dig chansen igen att svara på frågan: Är du beredd att
              kräva att alla skolor öppet ska redovisa sin ekonomi? Det är fjärde
              gången i dag som jag ställer den frågan. Du har inte svarat.
            </seg>
          </u>
          <note xml:id="i-bea17cc09c105fb5-0">
            Ajournering
          </note>
          <note xml:id="i-be7f2eb3070b09d8-0">
            Kammaren beslutade kl. 16.03 på förslag av talmannen att ajournera
            förhandlingarna till kl. 18.00.
          </note>
          <u who="peter_hultqvist_c9866b" prev="cont" xml:id="i-92b79ab9f5290426-0">
            <seg xml:id="i-e12460861c330163-0">
              Återupptagna förhandlingar
            </seg>
          </u>
          <note xml:id="i-926fb3496769fd7c-0">
            Förhandlingarna återupptogs kl. 18.00.
          </note>
          <note xml:id="i-b50fef0c1e973448-0">
            11 § (forts.) Svar på interpellation 2007/08:297 om vikten av
            lika villkor för kommunala och fristående skolor
          </note>
          <note type="speaker" xml:id="i-7830881214c86c98-0">
            Anf. 50 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-9">
            <seg xml:id="i-20ceb983fdd13b6e-0">
              Herr talman! Regeringens uppfattning är att det ska vara likvärdiga
              villkor mellan fristående skolor och kommunala skolor. Det ställdes
              ett par frågor till mig före pausen. Det var bland annat Peter
              Hultqvist som frågade om jag anser att Utredningen om lika villkor
              har ett tillräckligt vitt uppdrag för att belysa dessa frågor.
              Svaret på den frågan är nej, det anser jag inte. Dessa frågor,
              om olika villkor, är i själva verket föremål för utredning i en
              rad olika processer. En av de viktigare processerna är ju Skollagsberedningen,
              som ska ta fram förslag till en ny skollag. En annan är Gymnasieutredningen,
              som ju har hand om fristående och kommunala gymnasier. Det är
              Lärarutredningen, som tittar på frågan om vilka behörighetskrav
              som ska ställas, och där är det ju vår uppfattning att det ska
              vara samma behörighetskrav i olika skolor oavsett huvudman.
            </seg>
            <seg xml:id="i-0beac9f812dcaece-0">
              Utredningen om lika villkor har ju mer specifikt i uppdrag att
              reda ut på vilka grunder en fristående skola ska få ekonomisk
              ersättning och hur ett sådant beslut ska kunna överklagas om det
              föreligger olika uppfattningar om hur stor den ersättningen ska
              vara. Det är just den utredningens uppdrag. Det är en viktig princip
              för oss att det ska vara likvärdiga villkor mellan kommunala skolor
              och friskolor. I själva verket är den principen föremål för belysning
              i en rad olika utredningsprocesser just nu, och huvuddelen av
              dem kommer så småningom att hamna på riksdagens bord.
            </seg>
            <seg xml:id="i-b693ccb15a4f5db5-0">
              Peter Hultqvist tog också upp ett antal villkor som han anser
              borde ställas på en fristående skola. Jag kan säga att jag delar
              Peter Hultqvists uppfattning på i princip alla de punkter som
              han räknade upp. Det ska vara behöriga lärare i en fristående
              skola precis som i en kommunal skola. Sedan 2002 är ju lagstiftningen
              likvärdig för båda skolformerna på den punkten.
            </seg>
            <seg xml:id="i-5e942fabdda46210-0">
              Tidigare var den inte det, och det är ju förklaringen till att
              en del fristående skolor som har varit med en längre tid har en
              större andel obehöriga. Det är ett historiskt arv, men det försvinner
              så att säga med tiden. Kraven ska vara desamma. Också för läroplaner
              ska lika villkor gälla och så vidare.
            </seg>
            <seg xml:id="i-a3e31746c988c618-0">
              En annan fråga som ställdes gällde om den ekonomiska redovisningen
              för friskolor vara öppen så att man kan ta del av den. Ja, och
              det är den. Ett aktiebolag har mycket stränga villkor på sig i
              aktiebolagslagen om att redovisa sina ekonomiska förehavanden.
              Revisorer som är godkända av det offentliga ska vara tillsatta
              och så vidare. Att Svenska Dagbladet kunde få fram uppgifter om
              överskott i de här friskolekoncernerna beror ju på att de tog
              av del av de handlingar som är offentliga. Det Peter Hultqvist
              efterlyser är alltså såvitt jag vet de regler som redan gäller
              i dag.
            </seg>
            <seg xml:id="i-6ba46a6d4c48fb7a-0">
              Jag vet att ni socialdemokrater gärna vill göra friskolorna till
              en stor stridsfråga eftersom ni vill exponera en friskolefientlighet
              och så. Jag tror dock att vi i grunden, åtminstone när man skalar
              bort den värsta vänsterretoriken hos er, har ungefär samma attityd,
              nämligen att det ska likvärdiga villkor mellan fristående skolor
              och kommunala skolor. Lagar och regler, skyldigheter och rättigheter,
              ska så långt möjligt vara likvärdiga mellan skolor oavsett huvudman.
              Det är i alla fall regeringens åsikt.
            </seg>
          </u>
          <note type="speaker" xml:id="i-c5e7dc1ce0596ed4-0">
            Anf. 51 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-4">
            <seg xml:id="i-31030a64747748a8-0">
              Herr talman! I Göteborgs-Posten i december gör skolminister Jan
              Björklund ett utspel. Enligt Göteborgs-Posten säger han att dagens
              friskolelagstiftning skapades i en situation då det fanns få friskolor.
              Vi hade bara några enstaka. I dag är det regelverket inte riktigt
              up-to-date. Numera går 8 procent av grundskoleeleverna och 15
              procent av gymnasisterna i fristående skola. Vi vill ha så lika
              villkor som möjligt. Jan Björklund säger också att friskolan inte
              längre är ett komplement utan faktiskt en konkurrent, något som
              lagen borde ta hänsyn till. Och så säger han så här: Det måste
              vara så lika villkor som möjligt mellan friskolor och kommunala
              skolor. I dag finns det en massa villkor i skollagen som bara
              gäller kommunala skolor men som fristående skolor inte behöver
              följa, och det menar jag behöver förändras.
            </seg>
            <seg xml:id="i-8bcd10fe52c0fd20-0">
              Detta blev vi socialdemokrater, som tycker precis likadant, väldigt
              glada för. Vi blev mer oroade, och blir det även av interpellationsdebatten
              i dag, över Moderaterna. Margareta Pålsson, gruppledare för Moderaterna
              i utbildningsutskottet, går ut och tar kraftigt avstånd från detta.
              Mats Gerdau har också gjort det hela tiden från talarstolen här
              i dag. Då är min fråga vad det egentligen är som gäller. Det som
              skolministern gav uttryck för i Göteborgs-Posten följs ju inte
              heller upp i interpellationssvaret. I interpellationssvaret pratar
              man om bidragsregler och annat men inte någonting om det som Jan
              Björklund faktiskt verkar tycka är ett problem. Då är frågan vem
              det är som verkligen bestämmer och vad det här kommer att mynna
              ut i. Som jag sade tidigare verkar det här svaret vara väldigt
              processat på Statsrådsberedningen, och det är kanske inte så märkligt.
              Tycker fortfarande skolministern så som han faktiskt uttryckte
              det i Göteborgs-Posten eller är det Moderaterna, som sitter här
              lite som vakthundar, som har fått gehör för sina åsikter? Hur
              är det egentligen? Det skulle vi jättegärna vilja ha svar på.
            </seg>
            <seg xml:id="i-dc0d829711405bd3-0">
              Jag skulle också vilja säga till Mats Gerdau att många av de
              frågor om Waldorfskolor som du har tagit upp här tycker jag egentligen
              att du ska ställa till skolministern. När vi har pratat med Waldorfskolor
              är nog det stora orosmoment som de känner den borgerliga regeringen.
              Vi ska noga begrunda hur vi ska hantera detta. Tidigare har vi
              haft undantag, och det är inte omöjligt att detta kommer att gälla
              även framöver. Men när vi har pratat med Waldorfskolor har de
              varit otroligt oroade över vad som händer på Regeringskansliet.
            </seg>
          </u>
          <note type="speaker" xml:id="i-282208ed6d392532-0">
            Anf. 52 MATS GERDAU (m):
          </note>
          <u who="mats_gerdau_320eeb" xml:id="i-65dcbe1ee985783a-3">
            <seg xml:id="i-5aa809b8c6609e1d-0">
              Herr talman! Det är lite tråkigt att Marie Granlund har över
              en minut kvar av sin talartid men ändå väljer inte att svara på
              de frågor som ställs till henne. Det är rörande att du är så bekymrad
              över eventuell oro mellan mig och Jan Björklund. Jag kan försäkra
              dig att det inte finns någon konflikt mellan oss. Vi är helt överens
              i synen på friskolor. Det kommer till uttryck både i vad Jan Björklund
              säger i debatten här och i interpellationssvaret.
            </seg>
            <seg xml:id="i-630023e0f8ff3445-0">
              Vi ska leverera där ni socialdemokrater misslyckades under tolv
              år. I vår kommer ett förslag om ny skollag, och då ska vi vara
              överens. Frågan är om ni kommer att vara överens med era samarbetspartier.
              Ni lyckades ju inte under det sjuåriga samarbetet. Ni lyckades
              inte med skollagen. Det var nattmanglingar, förhandlingar och
              propositionsskrivande. Ni blev inte överens, och det blev inget
              av det. Inte ens en liten tummetott blev det.
            </seg>
            <seg xml:id="i-3ca9e3355515e1af-0">
              Peter Hultqvists krav tycker jag, precis som skolministern, är
              rätt rimliga. Det är i stort sett också de som gäller redan i
              dag: om behöriga lärare, om ändamålsenliga lokaler, om att vinst
              inte är överordnat och sådana saker. Men det är ju inte det som
              ni vill diskutera, utan det ni vill diskutera är förbud mot vinster.
              Det tog du till exempel inte upp som något krav.
            </seg>
            <seg xml:id="i-e911a1d407243779-0">
              Jag vill upprepa frågorna till Marie Granlund om bland annat
              Waldorfskolorna. Ska de omfattas av reglerna att man måste ge
              betyg? Ni säger i interpellationen att alla skolor ska följa samma
              regelverk. Ingår Waldorfskolorna i detta eller inte? Det är inget
              som jag säger utan det är något som du säger, och då måste jag
              få ett förtydligande. Menar du det som ni har skrivit själva eller
              menar du något annat?
            </seg>
            <seg xml:id="i-881f2d750283c905-0">
              Och hur är det med Bjuv och dina partikompisar som försöker svälta
              ut friskolor? Är det okej att bete sig på det sättet eller tycker
              ni att det behöver finnas en lag som skyddar friskolor mot kommuner
              som är väldigt osjysta, som verkligen använder storebrorsattityder
              mot de små, och ibland svagare, friskolorna? Jag hoppas att du
              använder nästa anförande till att svara på frågorna.
            </seg>
          </u>
          <note type="speaker" xml:id="i-970d749a9197a51f-0">
            Anf. 53 PETER HULTQVIST (s):
          </note>
          <u who="peter_hultqvist_c9866b" xml:id="i-292bd89bdfabc7bf-2">
            <seg xml:id="i-b3ce0c0a6a682a45-0">
              Herr talman! Den interna ekonomiska redovisningen och hanteringen
              i ett privat aktiebolag är inte offentlig handling. Revisorer
              finns naturligtvis tillsatta för att granska verksamheten, och
              årsredovisningen blir offentlig i samband med bolagsstämman. Men
              här handlar det om ett krav från min sida, och även från andras
              tror jag, om att offentlighetsprincipen ska gälla fullt ut i alla
              skolor även om de drivs i privata bolags regi, som det här är
              fråga om.
            </seg>
            <seg xml:id="i-9703a1208658e88e-0">
              Om jag tar ministern på orden har han inte något emot en sådan
              utveckling. Man kan se över det här från departementets sida och
              titta på hur man skulle kunna återkomma med förslag och idéer
              på den här punkten för att fördjupa insynen.
            </seg>
            <seg xml:id="i-d6c5f34db123799f-0">
              I artikeln i Svenska Dagbladet i dag som handlar om förskoleföretaget
              i Rinkeby där chefen nu har häktats på grund av misstankar om
              skattebrott och bokföringsbrott under 2006 är ett av de problem
              som redovisas att vi i dag inte har rätt att se bokslut och redovisning
              från de privata skolorna. Det beror på hur man viktar de orden.
              Man har naturligtvis rätt att se det som är på bolagsstämman,
              men man har inte samma insyn i verksamheten som när man kan gå
              till Skolkontoret och begära ut vilka handlingar som helst för
              en vanlig skola. Det är alltså skillnad.
            </seg>
            <seg xml:id="i-82cd50d71e52d794-0">
              Ta chansen nu och se över även den biten. Det här kan ju vara
              något som ni har missat i alla översyner. Då kan vi så småningom
              få ta ställning till ett förslag. Då har den här debatten lett
              till någonting mer konkret än att vi bara har utbytt uppfattningar
              om hur vi ser på olika företeelser i friskoleverksamheten.
            </seg>
          </u>
          <note type="speaker" xml:id="i-dd53b6eb7bfd0b2f-0">
            Anf. 54 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-10">
            <seg xml:id="i-518e99f8882ea902-0">
              Herr talman! Jag uppfattar den här diskussionen som att vi i
              grunden har ganska lika uppfattningar. Alla vill ha likvärdiga
              regler för friskolor och kommunala skolor, men ni socialdemokrater
              är väldigt ivriga med att markera att ni inte gillar friskolor
              i största allmänhet och absolut inte dem som går med vinst. De
              ska helst gå med förlust. Om de går med vinst är det något suspekt
              med det hela.
            </seg>
            <seg xml:id="i-95b12c3e1f92e05b-0">
              Vi har inte den uppfattningen. Jag är helt neutral inför om en
              skola drivs kommunalt eller fristående. För mig är det inte viktigt
              att det ska vara hundra procent kommunalt eller hundra procent
              fristående.
            </seg>
            <seg xml:id="i-fc7c56e6e7a3fa93-0">
              Utvecklingen kommer att leda till fler eller färre fristående
              skolor på grund av föräldrarnas val. Det är det som styr. Det
              är föräldrarnas val som ska avgöra hur många fristående skolor
              vi har i Sverige och Sveriges kommuner.
            </seg>
            <seg xml:id="i-436b126942485f13-0">
              Det är intressant att diskutera frågan varför vi i Sverige under
              Socialdemokraternas tolv år vid styret har en fullständig massflykt
              från den kommunala skolan. Vi har en explosion utan någon som
              helst internationell motsvarighet när det gäller att föräldrar
              lämnar den kommunala skolan och sätter sina barn i friskolor.
              Varför är det så?
            </seg>
            <seg xml:id="i-985707fc32aab111-0">
              Marie Granlund säger att det beror på att vi har generösa regler.
              Det finns en del andra länder som också har det. Det är inte den
              enda förklaringen. Om föräldrarna inte hade velat ha sina barn
              i friskolor hade ju inte friskolorna vuxit oavsett reglernas utformning.
              Det beror ju på att föräldrar väljer att placera sina barn i friskolor.
            </seg>
            <seg xml:id="i-8239274578fddcd2-0">
              Det vore väl klädsamt, Marie Granlund, om ni kunde erkänna att
              detta kanske kan bero på den skolpolitik som har varit dominerande
              för den kommunala offentliga skolan i årtionden och att det i
              själva verket är den som föräldrar söker sig ifrån. De söker sig
              till något mer kunskapsinriktat än vad man uppfattar att den offentliga
              skolan har varit. De söker skolor med mer studiedisciplin än vad
              den offentliga skolan har haft eller har ansetts ha.
            </seg>
            <seg xml:id="i-c9e12d743ff8cd90-0">
              Någonstans, Marie Granlund, har ni ett rätt stort ansvar för
              att människor väljer bort den kommunala skolan.
            </seg>
            <seg xml:id="i-89be7d689b6f93ba-0">
              Jag skulle önska att vi hade en situation där föräldrar inte
              behövde välja bort den kommunala skolan. Det får gärna finnas
              många friskolor för mig, men det ska vara så att man väljer till
              något och inte från något, men det är den situationen vi har.
              Den diskussionen orkar ni inte föra eftersom den blir en sådan
              svidande vidräkning med er skolpolitik. Ni väljer att skjuta in
              er på friskolorna och att de ska stoppas och begränsas och regleras
              och förbjudas. De ska smutskastas och misstänkliggöras. Det väljer
              ni att fokusera på.
            </seg>
            <seg xml:id="i-3ae1a50ac18a71ee-0">
              Jag har hela tiden varit tydlig. Avarter vare sig det är i kommunala
              skolor eller i friskolor ska stävjas. Det är ett antal förslag
              på gång från regeringen på det området. Man ska till exempel kunna
              dra in ett tillstånd med omedelbart varsel och det blir nya regler
              när det gäller skolor med konfessionell inriktning, för att ta
              ett par exempel.
            </seg>
            <seg xml:id="i-4c62487331233ac1-0">
              I grunden handlar det här om vilken grundläggande syn man har
              på friskolor och på valfrihet.
            </seg>
            <seg xml:id="i-404d3c58d1ca4818-0">
              En aspekt, herr talman, som Marie Granlund tar upp i sin interpellation
              är likvärdighet när det gäller barn med särskilda behov. Precis
              som jag försöker reda ut i mitt interpellationssvar och som vi
              har belyst i replikskiftet beskylls ibland friskolor för att inte
              ta emot elever med stora svårigheter, och så säger man att det
              är fel på friskolorna. Sanningen är att friskolor i dag inte har
              rätt att få ersättning från kommunerna för elever med särskilda
              behov. Hade de det skulle det bli likvärdigt. Om en friskola vill
              ta emot en elev med särskilda behov och har rätt till samma ersättning
              som om eleven hade gått i en kommunal skola blir det likvärdigt.
              Då har man valfrihet för funktionshindrade elever. Är ni beredda
              att tillsammans med oss ta steget att ge friskolorna den rättigheten?
            </seg>
          </u>
          <note type="speaker" xml:id="i-495822b4d7f0bb43-0">
            Anf. 55 MARIE GRANLUND (s):
          </note>
          <u who="marie_granlund_2a02ae" xml:id="i-ea6660bafb0c62f4-5">
            <seg xml:id="i-6e9f66fbd9ab48ea-0">
              Herr talman! Vi tycker att det ska vara lika villkor. Det ska
              gälla allt. Det måste vi självklart se över. Jag kan mycket väl
              tänka mig att det kan vara en lösning, men då ska det gälla alla
              områden.
            </seg>
            <seg xml:id="i-d6340ed337a9c849-0">
              Jag kan bara konstatera att Jan Björklund har retirerat. Han
              har fortfarande inte svarat på varför han inte längre har den
              åsikten han har i Göteborgs-Posten. Nu går det till den åsikt
              som Margareta Pålsson anförde det var en uppslitande strid mot
              ditt uttalande i Göteborgs-Posten, nämligen att det inte alls
              var så här det var tänkt. Det skulle vara lättare för friskolor.
              Det skulle inte alls vara så som Jan Björklund sade, att det skulle
              vara likvärdiga villkor och att det faktiskt fanns skyldigheter
              som de kommunala skolorna har och som de fristående inte har.
              Det anförde du själv i Göteborgs-Posten.
            </seg>
            <seg xml:id="i-cd82af6dedfc3d69-0">
              Det är bara att konstatera att det är trist att Moderaterna i
              så fall har vunnit detta. Det känns hårt att säga det, men där
              står vi mer på din sida.
            </seg>
            <seg xml:id="i-0dc8e774dc9b56c5-0">
              När det gäller frågan om Waldorf hade du hört att jag har svarat
              om du hade lyssnat, Mats Gerdau. Den frågan skulle du nog ställa
              till skolministern. Ni har inte riktigt samma uppfattning där.
            </seg>
            <seg xml:id="i-461073bf37a758a8-0">
              Friskolor har kommit för att stanna. Det är avarterna vi diskuterar.
              Jag säger det igen: Vi tycker inte att det är rimligt att Plymouthbröderna
              får starta en skola. Vi tycker inte att det är rimligt att man
              delar ut 40 miljoner till aktieägarna man tjänar betydligt mer,
              men det är vad man delar ut.
            </seg>
            <seg xml:id="i-548428f3465f0bef-0">
              När det gäller kommunala skolor kontra friskolor är jag övertygad
              om att det är generösa regler och svartmålningen som vi var inne
              på tidigare som ligger bakom.
            </seg>
            <seg xml:id="i-f600105b92496910-0">
              Skolministern anförde dessutom Finland som exempel. Något oerhört
              viktigt som skiljer Finland från Sverige är att man i Finland
              inte har använt skolan som ett politiskt slagträ.
            </seg>
          </u>
          <note type="speaker" xml:id="i-3223817d0442cb0f-0">
            Anf. 56 Utbildningsminister JAN BJÖRKLUND (fp):
          </note>
          <u who="unknown" xml:id="i-caf5738e16d29489-11">
            <seg xml:id="i-e1907b8eff3bcbd4-0">
              Herr talman! Det beror på att Socialdemokraterna i Finland hoppade
              över -68. Det är den stora skillnaden. Socialdemokraterna i Sverige
              kom att vrida sin utbildningspolitik kraftigt åt vänster. Där
              sprattlar man fortfarande med en kravlös skola, en skola utan
              studiedisciplin där lärarnas status är låg och där eleverna bestämmer
              och styr. I verkligen är det ofta på många skolor de bråkigaste
              eleverna som sätter tonen.
            </seg>
            <seg xml:id="i-fbec94bdcbae94f8-0">
              Den vägen valde aldrig Socialdemokraterna i Finland. Därför har
              man i Finland varit, och är fortfarande, enig om en skolpolitik
              av ungefär det snitt som vi nu försöker introducera i Sverige.
              Det är orsaken till att man har stor enighet i Finland, en konsensus
              om man så vill, som jag tycker har varit hälsosam.
            </seg>
            <seg xml:id="i-f4c48b3c76afafa6-0">
              De finska Socialdemokraterna hoppade över 1968 års vänstervåg.
              Det har varit till mycket stor glädje för Finland.
            </seg>
            <seg xml:id="i-e1a869e56895629c-0">
              Marie Granlund säger att det är en spricka mellan regeringens
              partier om inställningen till detta. Det är bara trams. Vi är
              fullständigt överens. Det ska vara likvärdiga regler för friskolor
              och kommunala skolor. I en del fall kommer det att betyda att
              friskolor får lyda under de regler som gäller för kommunala skolor,
              i andra fall kommer det att betyda att vi i den nya skollagen
              tar bort regler som har gällt för kommunala skolor.
            </seg>
            <seg xml:id="i-a879f175eebfb6fc-0">
              I en del fall blir det färre regler än i dag för kommunala skolor,
              i andra fall måste friskolor till exempel lyda under regeln om
              behörighetskrav som man inte tidigare har behövt göra.
            </seg>
            <seg xml:id="i-dc48eedc7e2f083e-0">
              Det ska vara likvärdiga regler. Regeringen är fullständigt enig.
            </seg>
            <seg xml:id="i-b7123593e0947892-0">
              Det var ju ett intressant replikskifte om Waldorfskolorna som
              inte fick något svar från Marie Granlund. När vi nu inför obligatoriska
              nationella prov i årskurs 3 är regeringen överens om att det också
              ska gälla Waldorfskolor. Regeringens partier är helt överens om
              den uppfattningen.
            </seg>
            <seg xml:id="i-1ac34a341b1ffa43-0">
              Jag uppfattar däremot att det på den punkten ska vara en massa
              undantag från er sida. Då är det inte likvärdigt längre. Det är
              inte så konsekvent när det kommer till kritan. Men från vår sida
              ska det vara likvärdiga villkor.
            </seg>
          </u>
          <note xml:id="i-22be4da73b2e9c7e-4">
            Överläggningen var härmed avslutad.
          </note>
          <note xml:id="i-b61e1c6303daaaf6-0">
            12 § Svar på interpellation 2007/08:286 om helhetssyn i utvecklingspolitiken
          </note>
          <note type="speaker" xml:id="i-68ae962dc92fed7c-0">
            Anf. 57 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-fbc6d2b4d70dc6c8-0">
            <seg xml:id="i-1c4cf8f7c83b8b8c-0">
              Herr talman! Bodil Ceballos har frågat mig om jag avser att ta
              några initiativ till att få en större helhetssyn i regeringens
              förhållningssätt till situationen i Afghanistan och Irak.
            </seg>
            <seg xml:id="i-edaecb99c4a5f70f-0">
              Jag vill börja med att tacka Bodil Ceballos för att hon tar upp
              betydelsen av en helhetssyn med hänvisning till regeringens politik
              för global utveckling, PGU. Jag vill också understryka att jag
              välkomnar alla tillfällen till diskussion och kritisk granskning
              av vår utvecklingspolitik.
            </seg>
            <seg xml:id="i-6d9477afb0a11a85-0">
              Grunden för en framgångsrik samstämmighet i PGU är att vi tillsammans
              identifierar skärningspunkter mellan olika politikområden. Skärningspunkterna
              är viktiga för möjligheten att främja och ta till vara synergier
              som kan förbättra situationen för fattiga människor, utsatta kvinnor,
              män och barn i utvecklingsländerna. De hjälper oss också att identifiera
              och lösa eventuella intresse- och målkonflikter mellan olika delar
              av regeringens politik.
            </seg>
            <seg xml:id="i-aedf13de6eb43912-0">
              Bodil Ceballos vill med de konkreta fallen Afghanistan och Irak
              peka på vad hon anser vara en motsättning mellan helhetssynen
              i PGU å ena sidan och vår migrationspolitik å den andra. Hon framhåller
              att vi erkänner betydelsen av remitteringar och handel för utvecklingen
              i flyktingarnas hemländer. Hur kan vi samtidigt skicka tillbaka
              personer som skulle kunna fortsätta att bistå människor i sina
              hemländer genom remitteringar och dessutom bli länkar för ett
              utvidgat handelsutbyte?
            </seg>
            <seg xml:id="i-88ef9846d4a66dfb-0">
              För mig innebär en helhetssyn på situationen i ett utvecklingsland,
              med utgångspunkt i det övergripande målet för PGU, att vi genom
              beslut och insatser inom olika politikområden, inte bara biståndet,
              medverkar till att främja en rättvis och hållbar global utveckling.
              Därmed förbättras fattiga och utsatta människors förutsättningar
              att trygga sin försörjning och höja sin livskvalitet. Det handlar
              om att bidra till minskad fattigdom med hänsyn tagen till fattigdomens
              olika dimensioner, bland annat genom främjande av sysselsättning
              och handel, ökad respekt för mänskliga rättigheter, stärkta demokratiska
              processer och system, främjande av jämställdhet och kvinnors roll
              i utveckling, förbättrad miljö samt säkerhet.
            </seg>
            <seg xml:id="i-6196f2d8a6851dbf-0">
              Människor söker sig till bland annat Sverige från utvecklingsländer,
              inklusive länder i en konflikt- eller postkonfliktsituation, av
              en mängd olika skäl, på olika vägar och med olika syften. Det
              är orimligt att ha som grundregel att alla ska få stanna i Sverige,
              även om vi därmed skulle bidra till att avlasta försörjningsbördan
              på regeringar i bland annat Afghanistan och Irak. Det är inte
              heller ett hållbart argument att människor som bosätter sig i
              Sverige ska få stanna för att de genom remitteringar och på andra
              sätt kan bidra till utvecklingen i sina hemländer.
            </seg>
            <seg xml:id="i-8bce15f4ebda4371-0">
              Den svenska regeringen för en generös flyktingpolitik. Samtidigt
              har vi en reglerad invandring. För att svensk flyktingpolitik
              ska kunna vara human och generös, men även trovärdig och hållbar,
              måste personer som efter en rättssäker prövning inte anses vara
              skyddsbehövande återvända till sina hemländer.
            </seg>
            <seg xml:id="i-a9de0f246b887198-0">
              Jag vill dessutom uppmärksamma Bodil Ceballos på den förordning
              som trädde i kraft i augusti 2007. Den underlättar genom individuellt
              ekonomiskt stöd återetableringen av asylsökande från länder som
              genomgått eller genomgår konflikter, just med hänvisning till
              att dessa länder kan ha svårt att stödja sina återvändande medborgare.
            </seg>
            <seg xml:id="i-38d13eea8b51e0b7-0">
              Herr talman! Regeringens arbete med inriktning på sambanden mellan
              migration och utveckling, som för övrigt är ett av våra fokusområden
              för samstämmighetspolitiken, handlar i grunden om två saker som
              har betydelse för den fråga Bodil Ceballos ställer. För det första
              vill vi med vår utvecklingspolitik medverka till att individens
              och familjens beslut att migrera blir ett frivilligt val, inte
              en sista utväg för att klara försörjningen eller komma undan förtryck.
              För det andra behövs åtgärder för att främja utvecklingseffekterna
              av den migration som faktiskt sker från länder som Afghanistan
              och Irak till bland annat Sverige. Det gäller då inte bara flyktingar
              utan människor som lämnar sina länder, tillfälligt eller permanent,
              av andra skäl.
            </seg>
            <seg xml:id="i-35f646daf9feb01b-0">
              Utvecklingssamarbetet är och kommer under lång tid att vara ett
              viktigt redskap för att främja utveckling och medverka till stabilitet
              i länder som Afghanistan och Irak. Afghanistan är det största
              mottagarlandet av svenskt bistånd i Asien: ca 300 miljoner kronor
              årligen. Målet är långsiktig fattigdomsbekämpning med fokus på
              demokrati, mänskliga rättigheter, kvinnors situation samt utbildning.
              Svenskt engagemang omfattar också militär närvaro i norra Afghanistan
              i syfte att främja säkerhet och stabilitet, som i sin tur är en
              förutsättning för återuppbyggnad och utveckling.
            </seg>
            <seg xml:id="i-51da674ea1342e81-0">
              Vad gäller Irak har Sverige givit humanitärt stöd sedan Gulfkriget
              1991. Från 2004, då återuppbyggnadsstödet inleddes, har Sverige
              bidragit med över 500 miljoner kronor i bistånd inklusive humanitärt
              stöd, främst till områdena demokrati, mänskliga rättigheter och
              infrastruktur. Dessutom har Sverige skrivit av 1,5 miljarder kronor
              av svenska fordringar på Irak.
            </seg>
            <seg xml:id="i-f860459be8142ddb-0">
              Jag vill slutligen understryka att jag delar Bodil Ceballos oro
              vad gäller den svåra situation som råder i Afghanistan och Irak.
              Jag försäkrar Bodil Ceballos att regeringen kommer att fortsätta
              att arbeta med utgångspunkt i en helhetssyn på situationen i de
              båda länderna.
            </seg>
          </u>
          <note type="speaker" xml:id="i-2399198aff137e88-0">
            Anf. 58 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-4">
            <seg xml:id="i-b0e7ce460eea9b38-0">
              Herr talman! Jag vill börja med att tacka biståndsministern för
              svaret, i synnerhet för den försäkran som ges att regeringen ska
              arbeta med utgångspunkt i en helhetssyn på situationen i de båda
              länderna. Jag och biståndsministern har vid flera tillfällen talat
              om behovet av att ha en helhetssyn på utvecklingspolitiken, inte
              bara biståndspolitiken utan snarare hela den svenska politiken
              för en global utveckling. Jag tror att vi är väldigt överens om
              att helhet är viktigt, även om vi inte alltid är överens om varifrån
              pengarna ska tas.
            </seg>
            <seg xml:id="i-f8a8be6c3d0909c0-0">
              Jag menar att varje politikområde ska beakta politiken för global
              utveckling och inom sin egen budgetram prioritera så att utrymme
              finns. Jag befarar att vi får en allt större förskjutning av medel
              från biståndsramen till andra politikområden. Men nu är det inte
              budgetdebatt, så jag låter den frågan bero i nuläget.
            </seg>
            <seg xml:id="i-37cdd3006562a7d6-0">
              Herr talman! Anledningen till att jag skrev just den här interpellationen
              är naturligtvis det allt sämre läget i Afghanistan. Nu i veckan
              ordnade den moderate ledamoten i det tvärpolitiska flyktingnätverket
              ett morgonmöte om landinformation och bjöd in Uppsala universitet.
            </seg>
            <seg xml:id="i-da76cfe193dbbc24-0">
              Universitets avdelning för freds- och konfliktforskning betecknade
              Afghanistan och Irak som länder i krig. Under 2006 var det bara
              fem länder som var i krig, enligt deras definition, men i oerhört
              många fler råder det väpnad konflikt. Skillnaden är om man når
              upp till över 1 000 döda i direkta stridigheter eller ej, om jag
              förstått saken rätt.
            </seg>
            <seg xml:id="i-216533fdd17878e2-0">
              År 2006 var Irak värst. Under 2007 gick Afghanistan om Irak när
              det gäller döda i direkta stridigheter. Under 2006 var det över
              4 000 som dog på det sättet i Afghanistan.
            </seg>
            <seg xml:id="i-ce7ccc5e11326acf-0">
              Som biståndsministern sade skickar vi trupp till Afghanistan.
              Vi skickar också bistånd, och här boende afghaner skickar pengar
              till sina anhöriga och bidrar på så sätt till fattigdomsbekämpningen
              i hemlandet. Svenska Afghanistankommittén har ett dokumenterat
              gott rykte, inte bara i Sverige utan även utomlands. Den svenska
              truppen är där för att skydda civilbefolkning, upprätthålla säkerhet
              men också skydda hjälparbetarna. Om det inte var krig eller väpnad
              konflikt i Afghanistan skulle vi knappast skicka dit trupper,
              än mindre diskutera en utökning.
            </seg>
            <seg xml:id="i-6d8656da46228603-0">
              Till Irak skickar vi också pengar. Många av dem som tidigare
              bodde i Sverige har återvänt till Irak efter att Saddam störtades
              och är nu med och bygger upp sitt land igen.
            </seg>
            <seg xml:id="i-340bb99395e23f99-0">
              Vår utvecklingspolitik bygger på fattigdomsbekämpning. Minskad
              fattigdom är en av förutsättningarna för att nå fred i många länder.
              Rekryteringsunderlaget till väpnade grupper blir mindre när människor
              kan försörja sig, har utbildning, förstår sig på demokratiska
              spelregler, jämställdhet, etcetera.
            </seg>
            <seg xml:id="i-664575e87c50f305-0">
              I dag bor många afghaner sedan många år tillbaka i Sverige. De
              arbetar, betalar skatt, men nu har de fått avslagsbeslut och ska
              skickas tillbaka.
            </seg>
            <seg xml:id="i-1fa6b4634bfdc08b-0">
              Det innebär att förutsättningarna för fattigdomsbekämpning minskar
              och att de vid återvändandet snarare blir en ekonomisk belastning
              för sitt land och familjen. Landet är redan hårt drabbat av arbetslöshet.
              Familjer som kanske har fått hjälp till sin försörjning under
              flera år genom remitteringar ska i stället försörja den som kommer
              tillbaka.
            </seg>
            <seg xml:id="i-3d26e432962dc4da-0">
              Jag talar, som biståndsministern säkert förstår, om de flyktingar
              som kom under den tidigare utlänningslagens tid och som fick sina
              ärenden prövade enligt den lag som vi alla ansåg inte var rättssäker.
              I dag är lagstiftningen bättre. Därför faller argumentet att vi
              inte kan ha som grundregel att alla som kommer hit ska få stanna
              i Sverige utan att de som har fått en rättssäker prövning ska
              återvända när det gäller den här gruppen.
            </seg>
            <seg xml:id="i-1bceeb9096fc8660-0">
              Jag menar att prövningen inte var säker då när de kom och att
              det därför klart och tydligt råder en motsättning i den svenska
              politiken för global utveckling när det gäller migrationspolitiken.
              Det är inte biståndsministerns fel naturligtvis. Jag ser att min
              talartid tar slut. Jag kanske kan få höra om biståndsministern
              kan utveckla resonemanget lite ytterligare på den punkten.
            </seg>
          </u>
          <note type="speaker" xml:id="i-b406904cd4bbe888-0">
            Anf. 59 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-fbc6d2b4d70dc6c8-1">
            <seg xml:id="i-868e6d666f304372-0">
              Herr talman! Som jag sade välkomnar jag att vi har den här diskussionen.
              Jag kan dock känna att en del av de frågor som Bodil Ceballos
              vill diskutera som handlar om afghaner boende i Sverige som nu
              har fått ett avvisningsbesked snarare ska hanteras av statsrådet
              Billström. Han ansvarar för detta i regeringen och har också ett
              ansvar för en samstämmighetspolitik.
            </seg>
            <seg xml:id="i-79c418036eb7250c-0">
              Jag kan bara konstatera att det, precis som Bodil Ceballos säger
              nu, finns en mycket mer rättssäker prövning som vi till slut fick
              fram just för att garantera att varje individ kan få sin sak prövad
              i domstol.
            </seg>
            <seg xml:id="i-4cf42fa638838c35-0">
              Jag kan också konstatera att när 609 afghaner sökte asyl i Sverige
              under 2006 beviljades 120 av dessa permanent uppehållstillstånd.
              Jag tycker att det visar att man i den individuella prövningen
              finner skyddsskäl men också att andra ska återvända.
            </seg>
            <seg xml:id="i-5274f5ca5b0996ae-0">
              Jag tycker att återvändandefrågan är väldigt intressant när vi
              diskuterar migration. En friare och öppnare värld, fri från konflikter
              och med fred och säkerhet är en dröm, jag tror inte ouppnåelig,
              men det är viktigt att kunna flytta tillbaka och återetablera
              sig. Regeringen har nu tagit initiativ för att just i de sköra
              situationer som Bodil Ceballos uppmärksammar oss på bland annat
              införa ett återetableringsstöd för irakier som återvänder, just
              för att kunna skapa bättre förutsättningar för dem att försörja
              sig.
            </seg>
            <seg xml:id="i-f2d4cf74ba5090c8-0">
              När vi ändå talar om migration vill jag säga att den generösa
              flyktingpolitik vi har haft är en stor tillgång för Sverige. Vi
              tittar nu på möjligheterna till ökad arbetskraftsinvandring för
              att kunna hitta legala vägar för människor att kunna komma hit.
            </seg>
            <seg xml:id="i-b40c37089316c1de-0">
              Jag är, inte minst utifrån ett utvecklingsperspektiv, djupt oroad
              över den människohandel som finns och den rovdrift som sker på
              människor som försöker ta sig från ett ställe till ett annat.
              Men det jag också kan konstatera är att när vi nu jobbar med utvecklingsfrågor
              i till exempel Irak och kanske också på sikt i Afghanistan så
              har vi en väldig nytta av en stor diaspora här i Sverige. Det
              handlar inte bara om att vi hjälper utvecklingsländer, utan vi
              får också en kunskap och förmåga i vårt eget land för att kunna
              göra bättre insatser.
            </seg>
            <seg xml:id="i-598373ac9c6e07ec-0">
              Därför har jag tagit initiativ till att inom mitt ansvarsområde
              använda och pröva några pilotprojekt där irakier bosatta i Sverige
              ska kunna hjälpa till med återuppbyggnadsarbete och företagsetableringar
              framför allt i norra delen av Irak. Det är några exempel på nytänkande
              och ett bejakande av detta med migrationsströmmar som jag tror
              blir ett ökande diskussionsämne framöver, inte minst i utvecklingspolitiken.
            </seg>
          </u>
          <note type="speaker" xml:id="i-87df61c945cb08f4-0">
            Anf. 60 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-5">
            <seg xml:id="i-eb9cf9cedc29e56f-0">
              Herr talman! Då börjar jag där biståndsministern slutade. Jag
              tycker att det är ett väldigt bra initiativ att använda sig av
              dem som redan finns här i landet och som har den stora kunskapen
              om och kontakterna i sina hemländer för att jobba dels med utvecklingssamarbete,
              dels med handelspolitiken. Det är en tragedi för de människor
              som har bott här i landet i sex, sju, åtta år utan att ha fått
              det slutliga avslagsbeslutet eller där man beslutat om inhibition
              av verkställighet under denna tid eftersom man ansett att det
              inte går att skicka människor tillbaka till en väpnad konflikt,
              men det är också slöseri med resurser för oss som skulle kunna
              använda den grupp som redan finns här för återuppbyggnadsarbetet
              även i Afghanistan och inte bara i Irak.
            </seg>
            <seg xml:id="i-14af2bc45f6eea2f-0">
              Jag har haft många diskussioner med Tobias Billström om migrationspolitiken
              eftersom det, förutom utrikesfrågorna, är ett av mina ansvarsområden.
              Det jag tycker är viktigt när vi talar om den globala utvecklingen
              militära insatser, bistånd och migrationsfrågan är att man också
              lägger tillräckligt med resurser på alla områden. I dag lägger
              vi mer än dubbelt så mycket på militär närvaro i Afghanistan som
              på bistånd. Men för att skapa en långsiktigt hållbar fred kanske
              det är fattigdomsbekämpning, utbildning etcetera som bör få mer
              resurser för att komma upp i en nivå där människor har den tilltron
              till sin egen förmåga att de inte låter sig rekryteras till olika
              väpnade grupper.
            </seg>
            <seg xml:id="i-3266e75e82a684fe-0">
              När det gäller Irak ser vi att flera ministrar i den kurdiska
              regionala, eller autonoma, regeringen tidigare har bott i Sverige.
              Vi har ett väldigt gott rykte hos dem som en gång i tiden fick
              asyl här i Sverige och fick stanna. De har nu tagit med sig detta
              rykte som också är viktigt för att tillsammans bygga framtida
              relationer.
            </seg>
            <seg xml:id="i-35d8c758597c6232-0">
              Jag ser det också i Latinamerika. Många av dem som flydde Pinochet
              en gång i tiden har så småningom flyttat tillbaka. Där har man
              naturliga ingångar för svensk handel och för relationerna mellan
              våra länder.
            </seg>
            <seg xml:id="i-3704635605125775-0">
              Även om jag har pratat om detta med migrationsministern många
              gånger tyckte jag att det var viktigt att även prata med utvecklingsministern
              som kanske har en lite större bredd i sitt arbetsområde och även
              ett ansvar för att vi ska kunna genomföra politiken för global
              utveckling inom sitt arbetsområde.
            </seg>
            <seg xml:id="i-856c7c399a71d025-0">
              Återetableringsstödet nämndes också. Jag tycker att det är bra
              med återetableringsstöd om det ges för att den som vill vända
              tillbaka faktiskt vill ha det. Men i dagsläget använder man det
              inte bara för dem som vill vända tillbaka, utan man tvingar människor
              att frivilligt återvända. Det är en lite konstig konstruktion,
              det här med frivilligt framtvingat återvändande. Men de som har
              fått ett avslagsbeslut nu, eller där verkställighetshindren inte
              anses gälla längre, tvingas nästan att ta emot detta bidrag. Alternativet
              är annars att gömma sig här i Sverige.
            </seg>
            <seg xml:id="i-7abbe79e16eda443-0">
              Jag skulle alltså vilja ha lite fler kommentarer kring detta.
            </seg>
          </u>
          <note type="speaker" xml:id="i-9264d10e5176c1f8-0">
            Anf. 61 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" xml:id="i-fbc6d2b4d70dc6c8-2">
            <seg xml:id="i-0094c480aca5cab6-0">
              Herr talman! Bodil Ceballos ger mig en möjlighet att också påtala
              det engagemang som jag tror genomsyrar Sverige och som jag skulle
              vilja att fler länder hade.
            </seg>
            <seg xml:id="i-b7916a9f9da980c2-0">
              Om vi tittar på det svenska internationella engagemanget och
              vår internationella närvaro kan vi visa på att det är gott. Det
              gäller för hela vårt samhälle men också genom vår diplomatiska
              närvaro på många sätt. Vi har en väldigt exportinriktad industri.
              Vi har en handelspolitik som ska stärka utvecklingsländerna. Vi
              har en klimatpolitik som är en del av detta. Vi har ett generöst
              bistånd som försöker bidra till utveckling. På många områden bedriver
              Sverige en väldigt samstämmig och god politik. Jag skulle önska
              att fler följde dessa exempel, att EU till exempel kunde ha en
              bättre handelspolitik och att vi kunde få mer av gemensamt internationellt
              samarbete, att vi kunde jobba mer med att människor tar ansvar
              för biståndsfrågorna men också för migrationsfrågorna.
            </seg>
            <seg xml:id="i-595c1bc9dbfeff14-0">
              Här tycker jag att Sverige skiljer sig från andra, för på alla
              dessa punkter har vi en generositet, och vi tar vår del av ansvaret.
              Det gäller också våra insatser för internationell fred och säkerhet,
              inte minst i en massa civila kapaciteter men även i vissa fall,
              till exempel i Afghanistan, med militär närvaro.
            </seg>
            <seg xml:id="i-e6a8593fb23fd430-0">
              Det handlar om att också ta ett internationellt ansvar för de
              här frågorna. Om fler följde Sveriges exempel skulle fler kunna
              bli hjälpta. Jag tror nämligen när det gäller migrationsområdet
              att det är en styrka att vi har haft en generös flyktingpolitik
              och att vi har en reglerad invandringspolitik som ändå har inneburit
              att Sverige har kunnat erbjuda en fristad. Vi har också kunnat
              ta vara på detta som är en del av internationaliseringen.
            </seg>
            <seg xml:id="i-b6b11814568c47b2-0">
              Regeringen bejakar detta, men vi säger också att vi måste ha
              ett ökat internationellt samarbete. Vi kommer aldrig att kunna
              mätta all världens fattiga med bara svenskt bistånd. Vi kommer
              aldrig att kunna hjälpa alla människor som är på flykt genom att
              säga att vi erbjuder en fristad i Sverige, utan vi ska se till
              att internationell lag och rätt ser till att vi kan garantera
              flyktingstatus och att reglerna efterföljs. Därför är det också
              viktigt hur Sverige tillämpar rättsprinciper och annat vad gäller
              bland annat verkställighet.
            </seg>
            <seg xml:id="i-f7a9383fb017e574-0">
              Det är också viktigt hur vi samverkar inom EU på det här området,
              och jag skulle tycka att det vore roligt om Miljöpartiet kunde
              bejaka EU-samarbetets fantastiska kraft genom att även påverka
              andra att som Sverige göra mer. Då skulle vi kunna göra ännu bättre
              insatser.
            </seg>
            <seg xml:id="i-eee108341e42e2c4-0">
              Jag är också glad för det engagemang som Bodil Ceballos som utrikespolitisk
              talesman för Miljöpartiet visar just för Afghanistan. Det var
              tyvärr ett visst pengaflöde till Afghanistan redan tidigare. Vi
              har haft trupp där länge, men inga civila ministrar besökte Afghanistan
              under hela förra mandatperioden vilket jag tyckte var lite märkligt.
              Jag tycker nämligen att det är oerhört viktigt att vi inte bara
              har ett militärt engagemang för säkerhet och utveckling i Afghanistan,
              utan detta måste synkas mycket bättre.
            </seg>
            <seg xml:id="i-69b3cdeb4773e488-0">
              Vi kommer att återkomma med en förstärkning såtillvida att vårt
              utvecklingssamarbete blir tydligare för att just också visa på
              utvecklingspotentialen. När vi nu jobbar vidare med Afghanistan,
              som är ett av världens fattigaste länder, där behoven är stora
              och där Sverige har bestämt sig för att stanna kvar, finns det
              kanske anledning att också titta på volymen. Jag kan säga att
              med 300 miljoner kronor per år är Sverige bland de tio främsta
              biståndsgivarna i landet. Vi har en mycket viktig roll att spela.
              Den avser jag att stärka. Men jag tror att en förutsättning för
              detta är att vi stannar kvar med denna militära trupp, för den
              behövs också.
            </seg>
          </u>
          <note type="speaker" xml:id="i-6f38730f9dd0d5d3-0">
            Anf. 62 BODIL CEBALLOS (mp):
          </note>
          <u who="bodil_ceballos_024a44" xml:id="i-fc3dabd45b4156e5-6">
            <seg xml:id="i-ccb46e5cd73c2ebb-0">
              Herr talman! Jag är överens med ministern om att Sverige spelar
              en viktig roll i biståndet, inte bara i Afghanistan utan även
              i många andra länder i världen. Jag är också överens med ministern
              om att det naturligtvis är bättre om alla länder tar ett större
              ansvar. Men det här handlar egentligen om var vår egen politik
              haltar, och jag upplever att den haltar just i den här frågan
              i och med att vi vet att de som tidigare prövades inte prövades
              i en rättssäker process. Det skulle i så fall vara förutsättningen
              i det resonemang som ministern för här för att människor skulle
              vara tvungna att åka tillbaka.
            </seg>
            <seg xml:id="i-4bed6e7c28ef4fab-0">
              När människor då kommer tillbaka till Afghanistan kommer de till
              ett land i fullständigt kaos. Likadant är det i Irak. Det pågår
              ett krig, både i Irak och i Afghanistan. Enligt den tidigare svenska
              lagstiftningen har vi faktiskt inte skickat tillbaka människor.
              Man hade inte haft något ärende uppe i domstolen som betecknade
              de här områdena som områden med icke väpnad konflikt. Vi skickade
              inte tillbaka människor till väpnad konflikt tidigare. Det är
              det som är nytt i svensk politik, och det är något som blev fel
              i den nya utlänningslagstiftningen också. Där har vi faktiskt
              en hel del att titta över. Vi har egentligen skärpt lagstiftningen
              i just det avseendet att väpnad konflikt nu kallas något som vi
              inte ansåg det vara förut. Det är alltså en mycket striktare hantering
              av begreppet väpnad konflikt, och där haltar det väldigt mycket.
            </seg>
            <seg xml:id="i-6774764cbc2346aa-0">
              När det gäller återvändandet exempelvis till Irak och till norra
              Kurdistan säger de kurdiska ministrarna själva att de inte klarar
              av att ta emot. De gör vad de kan för att förebygga att fler reser,
              men de klarar inte av att ta emot. Likadant är det i Afghanistan.
              Väldigt många kommer tillbaka också från närområdet. Vi ger Afghanistan
              och Irak ett stort problem genom att skicka tillbaka många just
              nu.
            </seg>
          </u>
          <note type="speaker" xml:id="i-334f056e17b10567-0">
            Anf. 63 Statsrådet GUNILLA CARLSSON (m):
          </note>
          <u who="gunilla_carlsson_e7a1ad" next="cont" xml:id="i-5fef180a00329d61-0">
            <seg xml:id="i-9e87e8542cad7eb4-0">
              Herr talman! Bodil Ceballos säger mot slutet att vi skapar stora
              problem med att människor återvänder. Jag har också hört vittnesbörd
              om att det är precis tvärtom. Man återvänder för att man därmed
              också kan bidra till återuppbyggnaden med nya kunskaper som man
              har förvärvat under tiden man till exempel har varit i Sverige.
              Det sänder också en signal om att återvändande irakier eller afghaner
              faktiskt är med och bygger upp sitt eget land. Jag vill nämligen
              varna för att vi löser afghaners eller irakiers problem genom
              att ta dem till Sverige och bearbeta dem.
            </seg>
            <seg xml:id="i-b4be4bbbc51c2c15-0">
              Däremot vill jag se till att vi har en stark politik som låter
              oss göra allt vad vi kan för att skydda alla de människor som
              inte har tagit sig till Sverige eller de som återvänder. Det är
              bara en rännil som tar sig hela vägen upp till vårt land.
            </seg>
            <seg xml:id="i-129b48085fcd6989-0">
              De stora katastroferna skulle jag ändå vilja säga åstadkoms av
              flyktingsmugglare och de stora flyktingläger som nu finns. Där
              måste vi göra allt vi kan för att underlätta arbetet med att få
              stopp på människohandeln men också se till att vi på ett bra sätt
              stöttar bland annat UNHCR där Sverige också är en av de största
              givarna som har stor verksamhet inte minst i Irak. Vi försöker
              skapa drägliga förutsättningar i länder som präglas av postkonflikt,
              och vi har ett ansvar att bygga upp.
            </seg>
            <seg xml:id="i-4cf0ec166b933e44-0">
              Men vi ska inte tro att vi genom att låta folk komma till Sverige
              löser problemen. Det är afghaner och irakier som ska bygga upp
              sina framtida samhällen och länder. Vi ska assistera dem. Och
              det gör vi på ett bra sätt.
            </seg>
            <seg xml:id="i-0fcab6bec8d9dca5-0">
              Jag är väldigt glad över möjligheten att ha den här diskussionen
              med Bodil Ceballos. Migrationsfrågor, inte bara som ett problem
              utan också som en möjlighet, med cirkulär migration, kopplingen
              mellan utvecklingspolitik, migration och många andra politikområden
              är jag rätt övertygad om att vi får all anledning att återkomma
              till i riksdagen framöver.
            </seg>
          </u>
          <note xml:id="i-22be4da73b2e9c7e-5">
            Överläggningen var härmed avslutad.
          </note>
          <note xml:id="i-94c0d1e5f338641c-0">
            13 § Anmälan om inkomna uppteckningar från EU-nämndssammanträden
          </note>
          <note xml:id="i-02055d7ad949b2ad-0">
            Förste vice talmannen anmälde att uppteckningar från EU-nämndens
            sammanträden fredagen den 23 november och fredagen den 30 november
            inkommit.
          </note>
          <note xml:id="i-3d322000f13c3f6b-0">
            14 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-12941d1b0c55550d-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="gunilla_carlsson_e7a1ad" prev="cont" xml:id="i-9b413d441990e9ca-0">
            <seg xml:id="i-64fbf8f262794b67-0">
              KOM(2007)630
            </seg>
            <seg xml:id="i-5108d3ac9b4972b0-0">
              Magdalena Streijffert
            </seg>
          </u>
          <note xml:id="i-82f550848570b13d-0">
            KOM(2007)637
          </note>
          <note xml:id="i-13796cf32982c25b-0">
            KOM(2007)638
          </note>
          <note xml:id="i-e09c6a93ba443d95-0">
            15 § Förnyad bordläggning
          </note>
          <note xml:id="i-42d384f4c6f5dc85-0">
            Föredrogs och bordlades åter
          </note>
          <note xml:id="i-2553169987e67159-0">
            16 § Bordläggning
          </note>
          <note xml:id="i-ae381779b730b7e8-0">
            Anmäldes och bordlades
          </note>
          <note xml:id="i-3cf56d8c938bcbe7-0">
            17 § Anmälan om interpellationer
          </note>
          <note xml:id="i-d0da28337470a6d3-0">
            Anmäldes att följande interpellationer framställts
          </note>
          <note xml:id="i-f5d300eda761798f-0">
            den 21 januari
          </note>
          <note xml:id="i-8eccf6355bc2ac47-0">
            Fredrik Olovsson
          </note>
          <note xml:id="i-7d6141d4f0edde0b-0">
            Jan Lindholm
          </note>
          <note xml:id="i-720e8f2a869849e7-0">
            den 22 januari
          </note>
          <note xml:id="i-b6a7dbfb77f28601-0">
            Alice Åström
          </note>
          <note xml:id="i-0433f8aa818a3481-0">
            Lena Olsson
          </note>
          <note xml:id="i-0390d8fbf461892f-0">
            Peter Rådberg
          </note>
          <note xml:id="i-48da970e706653ee-0">
            Mats Gerdau
          </note>
          <note xml:id="i-500338784dffb09b-0">
            Interpellationerna redovisas i bilaga som fogats till riksdagens
            snabbprotokoll tisdagen den 29 januari.
          </note>
          <note xml:id="i-a8186a14dc6bcbe2-0">
            18 § Anmälan om frågor för skriftliga svar
          </note>
          <note xml:id="i-4bbaf17f13060378-0">
            Anmäldes att följande frågor för skriftliga svar framställts
          </note>
          <note xml:id="i-720e8f2a869849e7-1">
            den 22 januari
          </note>
          <note xml:id="i-2d37fb4bf8f705a2-0">
            Per Bolund
          </note>
          <note xml:id="i-18f1e1b4e46ca6a8-0">
            Fredrik Schulte
          </note>
          <note xml:id="i-28ca3e38876e5de7-0">
            Peter Jeppsson
          </note>
          <note xml:id="i-1670b54e381a4e7c-0">
            Hans Backman
          </note>
          <note xml:id="i-fcdb8f68404ba817-0">
            Désirée Pethrus Engström
          </note>
          <note xml:id="i-bcc6d82ed78fd1b6-0">
            Egon Frid
          </note>
          <note xml:id="i-6cb2230e1cf55a8e-0">
            Per Åsling
          </note>
          <note xml:id="i-874f2fdc42f203f0-0">
            Ann-Kristine Johansson
          </note>
          <note xml:id="i-1e44f32d825433c4-0">
            Frågorna redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note xml:id="i-3e50f5a6ecce9ede-0">
            19 § Anmälan om skriftligt svar på fråga
          </note>
          <note xml:id="i-f396c099d8dd50a8-0">
            Anmäldes att skriftligt svar på följande fråga inkommit
          </note>
          <note xml:id="i-f5d300eda761798f-1">
            den 21 januari
          </note>
          <note xml:id="i-ebd9ae101a485cd0-0">
            Margareta Cederfelt
          </note>
          <note xml:id="i-5625b1bf47959a70-0">
            Svaret redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note xml:id="i-ca19daf53a7f5444-0">
            20 § Kammaren åtskildes kl. 18.44.
          </note>
          <note xml:id="i-05ffe873cba8b6f0-0">
            Förhandlingarna leddes
          </note>
          <note xml:id="i-b935f62f354e9250-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
