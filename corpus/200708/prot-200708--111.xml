<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--111</head>
          <docDate when="2007-05-14">2007-05-14</docDate>
        </div>
      </front>
      <body>
        <div>
          <note xml:id="i-b875626a947a580b-0">
            ﻿
          </note>
          <note xml:id="i-e41c7db5401f6e5b-0">
            Riksdagens protokoll
          </note>
          <note xml:id="i-bbbefb0221c53990-0">
            2007/08:111
          </note>
          <note xml:id="i-f9ddc9c4a6d7dc13-0" type="date">
            Onsdagen den 14 maj
          </note>
          <note xml:id="i-464a89dc1e9ccd6a-0">
            Kl. 09:00 - 16:23
          </note>
          <note xml:id="i-cab0558d1ef73f76-0">
            1 § Justering av protokoll
          </note>
          <note xml:id="i-1f6b6c62284275fe-0">
            Justerades protokollet för den 8 maj.
          </note>
          <note xml:id="i-c9030103d69d5720-0">
            2 § Avsägelse
          </note>
          <note xml:id="i-7e9c5a6f61b63d69-0">
            Andre vice talmannen meddelade att Britt Bohlin Olsson (s) anhållit
            om entledigande från uppdraget som ledamot av riksdagen från och
            med den 1 juni 2008.
          </note>
          <note xml:id="i-ae9cd252c636858d-0">
            Kammaren biföll denna anhållan.
          </note>
          <note xml:id="i-170b2a58f85bfa3d-0">
            3 § Anmälan om deputerad
          </note>
          <note xml:id="i-5dddb4d5e0df2088-0">
            Andre vice talmannen meddelade att utrikesutskottet anmält att
            Carin Runeson (s) valts till deputerad i det sammansatta utrikes-
            och försvarsutskottet från och med den 22 april.
          </note>
          <note xml:id="i-64956627d8bb021b-0">
            4 § Meddelande om ändring i kammarens sammanträdesplan
          </note>
          <note xml:id="i-f25deea74006dfac-0">
            Andre vice talmannen meddelade att torsdagen den 22 maj skulle
            votering äga rum kl. 12.00 och kl. 16.00 och inte efter debattens
            slut som tidigare aviserats.
          </note>
          <note xml:id="i-2fbd5e0baa368b83-0">
            5 § Anmälan om fördröjda svar på interpellationer
          </note>
          <note xml:id="i-88ee2f0d9382267c-0">
            Till riksdagen hade inkommit följande skrivelser:
          </note>
          <note xml:id="i-50f94625a59d1109-0">
            Interpellation 2007/08:630
          </note>
          <note xml:id="i-f86500a78d073e1a-0">
            Interpellation 2007/08:630 Jobbgarantin för ungdomar
          </note>
          <note xml:id="i-c962577af3164073-0">
            Interpellationen kommer att besvaras tisdagen den 10 juni 2008.
          </note>
          <note xml:id="i-e18fa56ae9e335e9-0">
            Skälet till dröjsmålet är tjänsteresor.
          </note>
          <note xml:id="i-b84fa764c535d993-0">
            Karin Renman
          </note>
          <note xml:id="i-c0b2ad282cb0dbb5-0">
            Interpellation 2007/08:632
          </note>
          <note xml:id="i-b8a132899c8a3133-0">
            Interpellation 2007/08:632 Utvecklingen av antalet otrygga anställningar
          </note>
          <note xml:id="i-c962577af3164073-1">
            Interpellationen kommer att besvaras tisdagen den 10 juni 2008.
          </note>
          <note xml:id="i-e18fa56ae9e335e9-1">
            Skälet till dröjsmålet är tjänsteresor.
          </note>
          <note xml:id="i-b84fa764c535d993-1">
            Karin Renman
          </note>
          <note xml:id="i-83936c86f6eefa2c-0">
            Interpellation 2007/08:634
          </note>
          <note xml:id="i-499504592f6891d5-0">
            Interpellation 2007/08:634 Höjda arbetsgivaravgifter för småföretag
          </note>
          <note xml:id="i-ba31ff7db59b321f-0">
            Interpellationen kommer att besvaras den 19 maj 2008.
          </note>
          <note xml:id="i-dee243a98d148f92-0">
            Skälet till dröjsmålet är andra åtaganden som inte gått att ändra
            på.
          </note>
          <note xml:id="i-092cc3567c86c5ed-0">
            Lilian Wiklund
          </note>
          <note xml:id="i-382f3bfc2ae9d520-0">
            6 § Hänvisning av ärenden till utskott
          </note>
          <note xml:id="i-9ed97b4878ef4500-0">
            Föredrogs och hänvisades
          </note>
          <note xml:id="i-19f0cdf637359acc-0">
            7 § Förnyad bordläggning
          </note>
          <note xml:id="i-f5c6862a77df16ed-0">
            Föredrogs och bordlades åter
          </note>
          <note xml:id="i-5113e46fbc3e1b6f-0">
            8 § Tillstånd att sända lokalradio
          </note>
          <note xml:id="i-9c5ad69af4da5555-0">
            Föredrogs
          </note>
          <note type="speaker" xml:id="i-266b844f603bd847-0">
            Anf. 1 PER BILL (m):
          </note>
          <u who="per_bill_51abe7" next="cont" xml:id="i-b51b2d3eef59f4b1-0"/>
          <note xml:id="i-b087be1cb9440eae-0">
            Fru talman! Jag skulle vilja inleda med att yrka bifall till
            utskottets förslag och avstyrka de två motionerna.
          </note>
          <u who="per_bill_51abe7" prev="cont" xml:id="i-8b688835cf092707-0">
            <seg xml:id="i-746190e86af4d956-0">
              Det här är ett betänkande som bygger på propositionen 2007/08:106
              Tillfälliga bestämmelser om tillstånd att sända lokalradio . I
              propositionen föreslår man då tillfälliga bestämmelser som förlänger
              det som i dag gäller fram till den 31 december 2009. Den 14 juni
              2007 tillsattes en utredare som skulle föreslå vilka villkor som
              ska gälla för kommersiell radio i framtiden. Det är samma utredare
              som i ett delbetänkande har föreslagit grunderna i den tillfälliga
              lag som vi diskuterar och beslutar om i dag.
            </seg>
            <seg xml:id="i-2a9af14314f2570a-0">
              Regeringens förslag har inte lett till någon motion i riksdagen,
              men det finns två motioner från den allmänna motionstiden som
              vi avstyrker. Vi avstyrker dem inte för att de är dåliga, tvärtom.
              Vi avstyrker dem för att de bättre hör hemma när vi ska besluta
              om en permanent lag.
            </seg>
            <seg xml:id="i-6dcf00d8cdacc7f3-0">
              Vi får gå tillbaka till 1993 för att hitta grunderna till det
              här betänkandet. Då avreglerade den svenska staten under den borgerliga
              regeringen radiomarknaden, och ett antal kommersiella radiokoncessioner
              auktionerades ut. Det var tack vare denna befriande proposition
              som en helt ny marknad för radio skapades. Det är en bransch som
              i dag har flera hundra anställda. Det finns diskjockeyer, journalister
              och programledare, och på den andra sidan finns reklamföretag
              som har vuxit upp och ljudtekniker som har fått jobb och fler
              och fler blir de.
            </seg>
            <seg xml:id="i-cb57cb8cb0acd119-0">
              Fru talman! Det här är ett bra bevis på att politik kan skapa
              jobb. Genom att man har befriat marknaden för kommersiell radio
              har vi i dag många hundra fler jobb än 1993. Steg för steg fortsätter
              denna marknad att växa. 2007 är lite av ett historiskt år för
              den kommersiella radion. Det var första gången man hade mer än
              5 miljoner lyssnare varje dag. Det innebär att 65,7 procent av
              alla svenskar i åldern 979 år lyssnar på kommersiell radio någon
              gång under en vecka. Här i Helsingfors är den kommersiella radion
              i dag större än Sveriges Radios kanaler tillsammans, det vill
              säga att fler människor lyssnar på kommersiell radio än på det
              utbud vi har i public service.
            </seg>
            <seg xml:id="i-b995bee42ca80acc-0">
              År 2006 satte reklamradion, som framför allt består av två nätverk
              SBS och MTG säljrekord med 606 miljoner kronor, vilket var en
              ökning med 18 procent från föregående år. Det här är bara ett
              sätt att illustrera en bransch som steg för steg har vuxit och
              skapat nya jobb.
            </seg>
            <seg xml:id="i-c8254902a99c3378-0">
              Fru talman! Jag tror att det är bra med en genomgång av denna
              gamla frihetslag. Det är en lag som nu börjar få ganska många
              år på nacken. 1993 var Internet fortfarande någonting som mest
              var till för några anställda på universitet. Vi hade långt kvar
              innan Internet var en del av det dagliga livet för medborgarna.
              I dag är det 9 procent som lyssnar på kommersiell radio via webben.
              Det är från mars 2003.
            </seg>
            <seg xml:id="i-0fec1a2fca7f1569-0">
              Fru talman! Jag ser fram emot ännu en frihetsskapande lag som
              ger större mångfald i etern, sänker koncessionsavgifterna och
              plockar bort en del av det som vi idag kan se som lite onödigt
              detaljpetande som finns med i den lag som man skrev 1993.
            </seg>
          </u>
          <note xml:id="i-30f3386e5fee2926-0">
            Överläggningen var härmed avslutad.
          </note>
          <note xml:id="i-ec9e3447437d5c24-0">
            9 § Förändringar i kostnadsutjämningen för LSS-verksamhet
          </note>
          <note xml:id="i-9c5ad69af4da5555-1">
            Föredrogs
          </note>
          <note type="speaker" xml:id="i-87f222c8702dee06-0">
            Anf. 2 JÖRGEN HELLMAN (s):
          </note>
          <u who="jorgen_hellman_540f3e" next="cont" xml:id="i-7e365f1de8429642-0"/>
          <note xml:id="i-94ac5260c07fe194-0">
            Fru talman! Jag yrkar bifall till Socialdemokraternas reservation.
          </note>
          <u who="jorgen_hellman_540f3e" prev="cont" xml:id="i-c3b73c99ff1784b7-0">
            <seg xml:id="i-de4ef749d2074908-0">
              När Mats Odell tillträdde som minister med ansvar för kommunsektorn
              var det ett överskott i kommun- och landstingssektorn på 22 miljarder
              kronor. Regeringen bedömer själv att det redan 2009 kommer att
              bli ett underskott i sektorn. Det är många kommuner som kommer
              att få det kämpigt med ekonomin de kommande åren. Då är det viktigt
              att inte förändra förutsättningarna för kommunerna alltför drastiskt.
            </seg>
            <seg xml:id="i-43cfa9e3522585bb-0">
              Det är viktigt för landets kommuner att det finns ett väl fungerande
              system för kostnadsutjämning för LSS-verksamheten. De förslag
              som regeringen presenterar i propositionen är ett steg på vägen.
            </seg>
            <seg xml:id="i-361ccee5158efa4b-0">
              De förändrade reglerna för beräkningar inom LSS-utjämningssystemet
              och de ekonomiska effekter som dessa regelförändringar får drabbar
              däremot ett antal kommuner hårt.
            </seg>
            <seg xml:id="i-a2c7d1f66503d56e-0">
              Som ett exempel från den valkrets jag kommer ifrån kan jag nämna
              att Bengtsfors förlorar 222 kronor per invånare. Om man jämför
              vårt förslag med majoritetens förslag skulle Bengtsfors kommun
              få 500 000 mer under 2009. Bengtsfors kommun har redan nu, 2008,
              problem med ekonomin, så denna omställning av LSS-utjämningen
              blir för brysk för Bengtsfors kommun.
            </seg>
            <seg xml:id="i-fa31002ceb3094e9-0">
              Ett införandebidrag som utgår under ett år minskar inte de negativa
              effekterna i tillräcklig omfattning. I stället bör införandetillägget
              vara i två år för att mildra följderna för de hårdast drabbade
              kommunerna.
            </seg>
            <seg xml:id="i-019cd6e42c121692-0">
              Fru talman! Jag har en förhoppning om att riksdagen bifaller
              vår reservation. Detta skulle innebära att de kommuner som vinner
              på systemet kompenserar förlorarna med 51 miljoner kronor under
              två år.
            </seg>
          </u>
          <note type="speaker" xml:id="i-c8cef01d6e4fb412-0">
            Anf. 3 ROGER TIEFENSEE (c):
          </note>
          <u who="roger_tiefensee_509485" next="cont" xml:id="i-7e11fa103741d3c8-0"/>
          <note xml:id="i-8ea5a9b23ce54ced-0">
            Fru talman! LSS, lagen om stöd och service till vissa funktionshindrade,
            är en viktig del av den handikappreform som den förra borgerliga
            regeringen lade fram och som riksdagen beslutade om 1993.
          </note>
          <u who="roger_tiefensee_509485" prev="cont" xml:id="i-cd74360755789d9d-0">
            <seg xml:id="i-d7c606a4795a1daf-0">
              Syftet med lagen är att göra det möjligt för personer med omfattande
              funktionshinder att leva som andra. Det vi diskuterar i dag är
              förändringar i kostnadsutjämningen för LSS-verksamheten. Det handlar
              om att alla kommuner får likvärdiga förutsättningar att bedriva
              LSS-verksamhet, så att individens behov av stöd och service kan
              tillgodoses.
            </seg>
            <seg xml:id="i-37f7f16cb1f936c4-0">
              Fru talman! Det råder en bred enighet om att LSS är en viktig
              frihetsreform för funktionshindrade.
            </seg>
            <seg xml:id="i-b1e2733ca5ee195f-0">
              Det råder en bred enighet om att de förändringar som regeringen
              föreslår i kostnadsutjämningen är riktiga.
            </seg>
            <seg xml:id="i-eebdd5e5a4fda0ec-0">
              Det råder en bred enighet om att det är rätt att insatsen för
              särskilt anpassad bostad för vuxna inte ska ingå i standardkostnaden
              för boende, av den enkla anledningen att den beräknade kostnaden
              för anpassad bostad i dagens utjämningssystem är orimligt hög
              jämfört med det verkliga förhållandet.
            </seg>
            <seg xml:id="i-4a554383e1cd8b1f-0">
              Det råder en bred enighet om att det är rätt att ta bort dubbelberäkningen
              i utjämningen för insatserna bostad med särskild service för vuxna
              respektive personlig assistans.
            </seg>
            <seg xml:id="i-b8f2e6b9a0edb755-0">
              Det råder också, fru talman, en bred enighet om att det är rätt
              att kostnadsfördelningen mellan olika LSS-verksamheter bör uppdateras
              vid beräkningen av kommunernas standardkostnad.
            </seg>
            <seg xml:id="i-c8df782c06f7e133-0">
              Trots denna breda enighet, fru talman, har Socialdemokraterna
              lyckats få till en reservation i ärendet.
            </seg>
            <seg xml:id="i-731058ad82be3260-0">
              Jag tycker att Socialdemokraternas reservation känns lite krystad.
              Man föreslår en längre period för införandebidrag än vad regeringen
              har föreslagit. Dessutom föreslår man att införandebidraget för
              det första året ska utgå för en mindre avgiftshöjning eller bidragsminskning
              än vad regeringen föreslagit och notera vad utredaren föreslagit.
              Utredarens förslag är det som regeringen nu går vidare med till
              riksdagen.
            </seg>
            <seg xml:id="i-3dbc292fd24002fb-0">
              Det här innebär att det i stället för ett införandebidrag på
              15 miljoner blir en kostnad som är tre gånger större. Det är 47
              miljoner för det första året. Det är 51 miljoner, som Jörgen Hellman
              påpekade, för de två åren.
            </seg>
            <seg xml:id="i-016eb447b0294e86-0">
              Det låter generöst, men det är någonting som då tas från alla
              kommuner.
            </seg>
            <seg xml:id="i-8d890ee830b6779b-0">
              Vi får inte ha beslutsångest. Jag tycker att förslaget är berett.
              Socialdemokraternas förslag är inte berett i några remissinstanser
              eller så. Vi har haft diskussioner här i riksdagen tidigare om
              att det är viktigt att förslag som riksdagen fattar beslut om
              är beredda i laga ordning. Därför, fru talman, vill jag yrka avslag
              på reservationen och bifall till utskottets förslag.
            </seg>
          </u>
          <note xml:id="i-30f3386e5fee2926-1">
            Överläggningen var härmed avslutad.
          </note>
          <note xml:id="i-abcbac2b05b3cc49-0">
            10 § Betalning av vägavgift
          </note>
          <note xml:id="i-9c5ad69af4da5555-2">
            Föredrogs
          </note>
          <note xml:id="i-4a16a4be67f137a1-0">
            Andre vice talmannen konstaterade att ingen talare var anmäld.
          </note>
          <note xml:id="i-b824ff1f4f3a0c65-0">
            11 § Ökade möjligheter att ingripa mot rattfylleri och sjöfylleri
          </note>
          <note xml:id="i-9c5ad69af4da5555-3">
            Föredrogs
          </note>
          <note type="speaker" xml:id="i-6ada9ec7399376f0-0">
            Anf. 4 KARL GUSTAV ABRAMSSON (s):
          </note>
          <u who="karl_gustav_abramsson_226c93" next="cont" xml:id="i-df84e5a15bd1f6ab-0">
            <seg xml:id="i-02e8a4aaf06946e2-0">
              Fru talman! Den aktuella proposition som behandlas i det här
              betänkandet har ju tillkommit utifrån ett underlag som den socialdemokratiska
              regeringen egentligen har tagit fram. Och det slutbetänkande som
              vi fick i april har bildat underlag för det som vi nu ska diskutera
              här i kammaren.
            </seg>
            <seg xml:id="i-b7c39dd41051fd18-0">
              I vissa avseenden kan man säga att regeringen har gjort avsteg
              från förslaget på några punkter. Det tänkte jag ta upp i det här
              inlägget.
            </seg>
            <seg xml:id="i-3a28ae6f51e38cc2-0">
              Vi anser att regeringen och utskottsmajoriteten inte har gått
              tillräckligt långt när det gäller möjligheterna att till exempel
              anta förslaget om sänkt promillegräns på sjön. Det handlar alltså
              om den promillegräns på 0,2 promille som utredaren har föreslagit.
            </seg>
            <seg xml:id="i-a6646ecba99bdcb2-0">
              Här passar regeringen. Det gör också utskottsmajoriteten. Frågan
              är varför man inte har velat gå längre redan i dag. De avgränsningsproblem
              som åberopas anser vi inte vara tillräckliga. Det är faktiskt
              inte skäl för att avstå från att lägga fram ett förslag om en
              nedre promillegräns.
            </seg>
            <seg xml:id="i-8b5a27a8c7d5a8be-0">
              Utredningens förslag till avgränsning hade varit tillräckligt
              för att åstadkomma ett lagförslag i denna del.
            </seg>
            <seg xml:id="i-321d4415e21cc3c1-0">
              Jag hade hoppats att Inger Davidson skulle ha varit i kammaren
              nu. Jag ser i dagens Aftonbladet att det finns en insändare där
              Kristdemokraterna föreslår en sänkt promillegräns. Det förvånar
              mig ytterligt att de inte har kunnat påverka regeringen så att
              man redan i det här förslaget kunde ha kommit med en sådan anvisning.
            </seg>
            <seg xml:id="i-9f233685a9e0221b-0">
              Vidare har vi från Socialdemokraterna föreslagit det har vi gjort
              tillsammans med Vänstern och Miljöpartiet att man skulle hålla
              fast vid kravet på lagstiftning om alkolås i alla nya bilar. Det
              gör vi mot bakgrund av att vi anser att alkolås förhindrar trafikolyckor
              där alkoholpåverkade förare är inblandade. Tillgänglig statistik
              visar ett ganska starkt samband mellan alkoholpåverkan och trafikolyckor
              och då inte sällan med dödlig utgång.
            </seg>
            <seg xml:id="i-0ed48f5070ceb91e-0">
              Vi utgår givetvis från, som vi skriver i vår reservation, att
              regeringen inom ramen för förhandlingsarbetet inom EU driver på
              frågan om alkolås i alla offentligägda fordon och i bussar och
              lastbilar i yrkesmässig trafik.
            </seg>
            <seg xml:id="i-ade837c455eb6be6-0">
              Fru talman! Vi tar också upp en fråga om vållandebrott. Här har
              vi tillsammans med Vänstern föreslagit att lagstiftningen ska
              skärpas när det gäller rattfylleri. Genom att man inför ett par
              nya brottstyper, vållande till annans död vid fordonstrafik och
              vållande till kroppsskada eller sjukdom vid fordonstrafik i samband
              med trafikonykterhet, skulle samhällets avståndstagande från onykterhet
              i trafiken ytterligare markeras.
            </seg>
            <seg xml:id="i-80b85634cd97f5ac-0">
              En annan fråga som har varit på tapeten ganska länge gäller den
              så kallade eftersupningen. En fordonsförare som varit inblandad
              i en trafikolycka har ibland kunnat frias från ansvar då denna
              har påstått att man druckit efter olyckan, ibland på grund av
              chocktillstånd eller för att döva smärta.
            </seg>
            <seg xml:id="i-5d6eae6efb777b61-0">
              Med den tekniska utrustning som finns i dag och med de vetenskapliga
              rönen som bas torde det inte föreligga några som helst hinder
              mot att lagstifta mot så kallad eftersupning.
            </seg>
            <seg xml:id="i-add61a6a51c73236-0">
              Jag noterade, när jag tittade i utredningen, att den här frågan
              har varit föremål för diskussion i nästan 60 års tid, och vi har
              inte kommit någon vart än.
            </seg>
            <seg xml:id="i-c2b613b34e2fec27-0">
              Vårt grannland Norge införde det här för många år sedan, och
              de klarar av att hantera det. Varför skulle inte vi kunna göra
              det i Sverige? Vi tycker att regeringen borde återkomma med ett
              förslag om en lagstiftning mot eftersupning.
            </seg>
            <seg xml:id="i-1b1f631fe5f85ddd-0">
              Vidare innebär de här förändringarna i lagstiftningen angående
              rattfylleri och sjöfylleri att fler myndigheter kan ingripa. Men
              då tycker vi att man också måste koppla ihop det med att de myndigheter
              som berörs har tillgång till både personal och ändamålsenlig utrustning.
              Då har vi tittat på det som har hänt med tullen.
            </seg>
            <seg xml:id="i-447f6b1624fb2602-0">
              Genom det besparingsprogram som tullen har tvingats till kommer
              möjligheterna att tillämpa den här lagstiftningen att beskäras.
              Alldeles oaktat att tullen har fått 50 miljoner i tilläggsbudget
              tror vi inte att man på ett bra sätt kan svara upp mot det här
              ökade åtagandet.
            </seg>
            <seg xml:id="i-e9d75f6b93942247-0">
              Vi tycker inte heller att man kan förlita sig på att polisen
              och Kustbevakningen ska kunna kompensera det bortfallet. Vi känner
              till att det finns problem där också, som vi har tagit upp i tidigare
              debatter. Resursbristen tilltar. Enda sättet att bota det här
              är naturligtvis att man anvisar ytterligare resurser för att man
              ska klara av de här viktiga uppgifterna.
            </seg>
          </u>
          <note xml:id="i-e55772719e63c053-0">
            Slutligen yrkar jag bifall till den gemensamma reservationen
            1 från Socialdemokraterna, Vänsterpartiet och Miljöpartiet.
          </note>
          <u who="karl_gustav_abramsson_226c93" prev="cont" xml:id="i-ac42cb202a4d9488-0">
            <seg xml:id="i-18630163fda0ba6c-0">
              Jag beklagar att Inger Davidson inte var i kammaren när jag fick
              åberopa en liten insändare i Aftonbladet i dag.
            </seg>
          </u>
          <note xml:id="i-4022098873d36ab6-0">
            I detta anförande instämde Maryam Yazdanfar (s).
          </note>
          <note type="speaker" xml:id="i-0b8e2c216753f066-0">
            Anf. 5 LENA OLSSON (v):
          </note>
          <u who="lena_olsson_bb92b4" xml:id="i-44c13c165d977502-0">
            <seg xml:id="i-8c548e629951a84c-0">
              Fru talman! Jag kan börja med att instämma i det mesta som Karl
              Gustav Abramsson har sagt här. Vi från Vänsterpartiet tycker att
              det är viktigt att samhället ser allvarligt på ratt- och sjöfylleri
              och att man ytterligare förbättrar förutsättningarna för att kontrollera
              och bekämpa denna form av brottslighet. Därför är vi positiva
              till regeringens förslag om bland annat att ge tjänstemän vid
              tullen och Kustbevakningen fler befogenheter att göra kontroller
              och inleda förundersökningar.
            </seg>
            <seg xml:id="i-0da9fc4b4ef56857-0">
              Men det hade gått att ta fler steg på detta område. Vänsterpartiet
              och Socialdemokraterna har därför flera gemensamma reservationer.
              Vi föreslår bland annat en sänkt promillegräns på sjön, och vi
              lyfter fram det viktiga arbetet för att utrusta fler bilar med
              alkolås. Vi menar att alkolås ska införas som standard i samtliga
              bilar så fort som möjligt. På grund av EU-regler är det tyvärr
              antagligen inte möjligt att göra det förrän 2012. I väntan på
              att en sådan lag ska träda i kraft måste därför de offentliga
              myndigheterna gå före och kräva alkolås i alla fordon som de använder
              i sin verksamhet.
            </seg>
            <seg xml:id="i-8a2d68e1365a7670-0">
              Jag vill också återkomma till det som kallas vållandebrott och
              som vi i Vänsterpartiet ser väldigt allvarligt på. En undersökning
              gjord av NTF visar att 90 procent av dem som döms för rattonykterhet
              är män. Det är således i hög grad mäns attityder och värderingar
              som måste ändras.
            </seg>
            <seg xml:id="i-8da78ca83320c29d-0">
              Den nya riskutbildningen inom körkortsutbildningen innehåller
              ännu inget moment som berör alkohol och attityder. Men jag skulle
              framför allt vilja tala om frågan om att se allvarligare på brott
              som begås då man vållar någons död i trafiken. Det är en fråga
              som vi i Vänsterpartiet har drivit länge.
            </seg>
            <seg xml:id="i-dcd715f2bc6cfc3c-0">
              Enligt brottsbalken ska en person som av oaktsamhet orsakar annans
              död dömas för vållande till annans död till fängelse i högst två
              år. Om brottet anses som grovt kan det högsta straffet bli sex
              år. Som särskilt försvårande omständighet ska hänsyn tas till
              om föraren varit påverkad av alkohol eller något annat medel eller
              har gjort sig skyldig till en försummelse av allvarligt slag.
            </seg>
            <seg xml:id="i-870b0cafc099a07c-0">
              Att under rus framföra ett motorfordon visar en likgiltighet
              för följderna som måste innebära ett eventuellt uppsåt. Vi anser
              att en bil eller ett annat motorfordon som framförs under rus
              ska jämställas med ett dödligt vapen.
            </seg>
            <seg xml:id="i-b542e1cd59bddf0a-0">
              Den nollvision som staten har satt upp för trafiksäkerheten gagnas
              inte heller av att staten ser lätt på ett sådant brott som beskrivits.
              För att göra en sådan skärpning anser vi att det är lämpligast
              att införa nya brottsrubriceringar.
            </seg>
            <seg xml:id="i-0400cb6b65015d12-0">
              Vid regeringsskiftet för snart två år sedan skrotade de borgerliga
              partierna ett långtgående förslag om två nya brott vållande till
              annans död vid fordonstrafik och vållande till kroppsskada eller
              sjukdom vid fordonstrafik.
            </seg>
            <seg xml:id="i-08a68d7e2adf48a7-0">
              Jag skulle vilja ha en förklaring av de borgerliga ledamöterna
              till att man från deras partiers sida inte lägger fram detta förslag.
              Jag yrkar därmed bifall till reservation 3.
            </seg>
            <seg xml:id="i-41be429c8fa39cae-0">
              Jag vill också återkomma till en väldigt viktig fråga där Socialdemokraterna
              har varit drivande tillsammans med Vänsterpartiet. Det gäller
              alltså medlen till Tullverket som nu så att säga har varit under
              lupp. Vi har också haft en hearing om detta. Vi anser att den
              brottsbekämpande delen skulle hämmas väldigt mycket av att så
              pass mycket personal sägs upp. Att man sedan inbillar sig att
              akademiker ska sitta vid något skrivbord och kunna prestera samma
              jobb som i praktiken bedrivs ute i geografin i Norrland, i Dalarna
              etcetera är drömmar.
            </seg>
            <seg xml:id="i-d2e82132a91dd80e-0">
              Det är bra att Tullverket har fått 50 miljoner till. Men min
              frågeställning gäller om det räcker när detta nu också utvidgas
              så att tullen ska kunna få mer befogenheter. Klarar tullen då
              också den brottsbekämpande delen?
            </seg>
            <seg xml:id="i-312ecd33f4e8a639-0">
              Frågan är väl om man inte borde återkomma till hösten för att
              säkerställa att brottsbekämpningen ska kunna bibehållas också
              geografiskt och att Tullverket får detta ytterligare uppdrag.
            </seg>
            <seg xml:id="i-b34664b3b27fdccd-0">
              Min fråga till alliansens företrädare här i kammaren är: Hur
              ska vi fixa helheten inom tullen? Tullen gör ju mycket jobb som
              kanske inte syns, men det märks ganska mycket ute i samhället
              när tullen stoppar införsel av narkotika och så vidare.
            </seg>
          </u>
          <note type="speaker" xml:id="i-7bca9130f021879c-0">
            Anf. 6 MEHMET KAPLAN (mp):
          </note>
          <u who="mehmet_kaplan_727649" xml:id="i-90303b2a92d57917-0">
            <seg xml:id="i-3ad8d364d2883b50-0">
              Fru talman! När vi diskuterar denna viktiga fråga måste jag från
              Miljöpartiets sida naturligtvis börja med att tillstyrka det som
              alliansens företrädare har gjort, nämligen att ge Tullverket och
              Kustbevakningen möjlighet att inleda förundersökning om rattfylleribrott
              och Kustbevakningen om sjöfylleribrott. Det är bra att de får
              denna nya möjlighet.
            </seg>
            <seg xml:id="i-403bf3d11eb9b97f-0">
              Det har sedan tidigare från just dessa två myndigheter framkommit
              att de gärna har velat ha denna möjlighet. Det är bra att det
              under det andra året av mandatperioden genomförs.
            </seg>
            <seg xml:id="i-e04fbd013a3bfc70-0">
              När det gäller Miljöpartiets inställning i just fyllerifrågor
              handlar det framför allt om att vi tror att det från statens sida
              går att införa restriktioner och införa metoder som minskar det
              lidande som alkoholintag tillfogar våra medborgare i Sverige.
            </seg>
            <seg xml:id="i-68c150c11343fbff-0">
              När vi i statistiken tittar på hur många människor som dör i
              trafiken och hur många av dem som har alkohol i blodet är det
              verkligen en dyster läsning. Tre av fyra unga mellan 16 och 24
              år som dör i trafiken har alkohol i blodet. Detta är fruktansvärda
              siffror som inte bara får förbli siffror i och med att det faktiskt
              handlar om människor.
            </seg>
            <seg xml:id="i-c3caccd4d1f673b9-0">
              Vi tror att alkolås är ett viktigt komplement till den övriga
              politiken. Alkolåsen i motorfordon är ett viktigt redskap just
              för att minska det stora antalet trafikolyckor. Vi har länge talat
              om nollvisionen, men vi har inte riktigt kunnat uppnå den. Vi
              är på väg dit, men samtidigt har det planat ut, och antalet olyckor
              har ökat. Där ser vi att förare som är alkoholpåverkade är inblandade
              i en stor andel av olyckorna. Och olyckorna blir värre när förarna
              är alkoholpåverkade. Det är inte bara så att antalet ökar, utan
              de skador som åsamkas förare och medtrafikanter blir värre.
            </seg>
            <seg xml:id="i-17cf9c5afe450008-0">
              Sverige bör också vara ett föregångsland inom EU och på olika
              sätt driva frågan just om alkolås. Varför skulle inte Sverige
              kunna vara det land som först inför denna typ av metod när det
              gäller till exempel offentlig upphandling? Det är ett kraftfullt
              medel just när det gäller att statens pengar, alltså skattebetalarnas
              pengar, kan vara ett medel för att ändra kraven på hur motorfordon
              inom till exempel en kommun ska vara utformade.
            </seg>
            <seg xml:id="i-24dc2833ea411985-0">
              Vi vill också att regeringen verkar för att reglerna inom EU
              ändras så att det blir ett obligatoriskt krav på alkolås. När
              det gäller just bussar och lastbilar i yrkesmässig trafik skulle
              vi kunna kosta på oss att statuera ett exempel.
            </seg>
            <seg xml:id="i-09e527eb946c049d-0">
              När det gäller andra typer av teknik där man skulle kunna upptäcka
              om förare är påverkade finns det en hel del forskning. Varför
              inte försöka vara i framkant även när det gäller användandet av
              dessa?
            </seg>
            <seg xml:id="i-d67765d62032d515-0">
              Om vi tittar på vad som används i dag i Sverige ser vi lysande
              exempel där man har lyckats nå riktigt bra resultat. Vi har bland
              annat den så kallade alkoholbomen i Trelleborgs hamn där en av
              tio lastbilschaufförer plockas ut och får blåsa. Man har under
              den tid som det här har pågått lyckats få till stånd ett tiotal
              fällningar. Men det är inte det man är ute efter, utan det handlar
              om att människor ska vara medvetna om att provet finns där. Det
              är ett utandningsprov.
            </seg>
            <seg xml:id="i-ffb25856754eadf7-0">
              Detta i sin tur har gjort att det är så få som åker dit där,
              tror man. Det beror inte på att provet inte skulle vara särskilt
              tillförlitligt, utan det har spritt sig bland yrkeschaufförer
              att just denna punkt ut ur Sverige är kontrollerad.
            </seg>
            <seg xml:id="i-29abc5616648c5ab-0">
              Vi vet att den absoluta majoriteten av våra yrkeschaufförer är
              duktiga när det gäller denna fråga. Alkohol och trafik hör inte
              ihop. Vi har inte heller den problematik som finns i vissa andra
              europeiska länder, till exempel Turkiet, där alkoholutskänkning
              finns utmed vägarna. Men bra kan bli bättre, och när det gäller
              just utandningsproven har det visat sig att ett ökat antal sådana
              utmed våra vägar genererar en sänkning av antalet personer som
              intar alkohol.
            </seg>
            <seg xml:id="i-1d0a3e051ecb62eb-0">
              Detta är också en beteendefråga. När det gäller satsningarna
              inom skolan har vi sett att ju fler tillfällen som till exempel
              polis men också andra rättsvårdande myndighetspersoner är i skolorna
              och informerar desto mer tenderar siffrorna att sjunka. Samtidigt
              vet vi att exemplets makt är stor. Organisationer som olika typer
              av nykterhetsorganisationer och kampanjen Dont drink and drive
              har olika typer av torgmöten och visar hur en alkoholpåverkad
              förare kan demolera ett fordon och ta med sig ett antal helt oskyldiga
              liv, oftast barn och ungdomar. Det är en tydlig signal till den
              allmänhet som råkar passera eller stannar till och lyssnar och
              tittar. Jag har varit med vid ett antal sådana tillfällen, och
              jag tror att man måste vara väldigt stängd rent emotionellt för
              att inte ta in att alkohol och bilkörning och även att köra båt
              ute på sjön inte hör ihop.
            </seg>
            <seg xml:id="i-37f9ccf83890a770-0">
              Med detta vill jag också instämma i de tidigare talarnas reservationer.
              Framför allt vill jag lyfta upp alkolåsen, och yrkar bifall till
              reservation nr 2 som vi har gemensamt med Socialdemokraterna och
              Vänsterpartiet.
            </seg>
          </u>
          <note type="speaker" xml:id="i-6798aa631e091a88-0">
            Anf. 7 KARIN NILSSON (c):
          </note>
          <u who="ulf_nilsson_15fa88" next="cont" xml:id="i-f6b6a58c75d9d5f9-0"/>
          <note xml:id="i-94ddb0397349f1eb-0">
            Fru talman! I betänkande JuU26 behandlas propositionen 2007/08:53
            Ökade möjligheter att ingripa mot rattfylleri och sjöfylleri samt
            sex motioner som är väckta med anledning av propositionen och
            fem motionsyrkanden från den allmänna motionstiden år 2007. Utskottet
            avslår samtliga motionsyrkanden.
          </note>
          <u who="ulf_nilsson_15fa88" prev="cont" xml:id="i-757b8df4398236d4-0">
            <seg xml:id="i-1ae787d3e217dcd4-0">
              Civilutskottet har i ett yttrande över propositionen uppmärksammat
              justitieutskottet på en lagteknisk justering som bör göras. Justitieutskottet
              instämmer i lagändringen och tillstyrker den.
            </seg>
            <seg xml:id="i-2d9d3d8c3b3c874a-0">
              I propositionen behandlar också regeringen Rattfylleriutredningens
              förslag om ökade möjligheter att kontrollera vägtrafiknykterheten
              och ingripa mot rattfylleri, bättre möjligheter att ingripa mot
              sjöfylleri samt en sekretessbrytande regel och vissa andra åtgärder
              för att motverka trafiknykterhetsbrott.
            </seg>
            <seg xml:id="i-d7d5413860772d31-0">
              Enligt förslaget kommer lagändringen att träda i kraft nu i sommar,
              den 1 juli 2008, det vill säga lagom till dess att semestertrafiken
              blir som mest intensiv både till lands och till sjöss.
            </seg>
            <seg xml:id="i-8fc82f79a81a50c2-0">
              Åtgärder som införs innebär bland annat att tjänstemän vid Tullverket
              och Kustbevakningen ska ges möjlighet att ta utandningsprover,
              både rutinmässiga sållningsprover och bevisprover, samt att göra
              ögonundersökningar för att förebygga, upptäcka och utreda rattfylleribrott.
              Tjänstemän vid Kustbevakningen ska också få ta bevisprov för den
              som misstänks för sjöfylleri.
            </seg>
            <seg xml:id="i-c4e115ab7642167e-0">
              Dessutom ska Tullverket och Kustbevakningen ges möjlighet att
              inleda förundersökning om rattfylleribrott. Kustbevakningen ska
              också få göra det vid sjöfylleribrott, och omhänderta körkort
              och andra behörighetshandlingar samt ta blodprov på förare som
              har varit inblandade i vägtrafikolyckor i de fall där det inte
              finns möjlighet att ta utandningsprover.
            </seg>
            <seg xml:id="i-0fe99c2155396e5e-0">
              När jag besökte tullen vid Öresundsbron förra hösten och informerades
              om deras brottsbekämpande verksamhet drog jag slutsatsen att denna
              utökade möjlighet att slumpvis ta alkotester utan annan förekommande
              misstanke om brott kan komma till nytta som ett redskap för att
              upptäcka andra brottsliga handlingar. Detta kan alltså bli värdefullt
              för den brottsbekämpning som sker vid landets gränsövergångar.
              Jag ser det mer som ett tillskott till redskapen än som en belastning,
              som en del tycks tro att det kommer att innebära.
            </seg>
            <seg xml:id="i-7cd2ecc6d7298727-0">
              Fru talman! I betänkandet behandlas tre motionsyrkanden om ytterligare
              åtgärder mot sjöfylleri. Utskottet föreslår här avslag på motionsyrkandena
              om sänkt promillegräns för sjöfylleri och att Kustbevakningen
              ska kunna genomföra rutinmässiga alkoholutandningsprover för att
              kontrollera trafiknykterheten till sjöss.
            </seg>
            <seg xml:id="i-21331d53005282f4-0">
              Även om jag själv är intresserad av en skärpt lagstiftning angående
              sjöfylleri omfattar just den proposition som vi har på bordet
              i dag inte något utförligt förslag om någon nedre promillegräns
              eller något lagförslag med avgränsningsregler för vilka båtar
              som ska omfattas. Det finns motioner i frågan, men inte några
              färdiga förslag. Inte heller finns det några förslag på hur överträdelse
              ska kunna beivras eller vilka påföljderna blir vid sjöfylleri
              som ligger strax över en tänkt nedre promillegräns.
            </seg>
            <seg xml:id="i-1e31120c4fdc29e7-0">
              Frågan är inte fullt så enkel som att man kan överföra regelverket
              för rattfylleri och grovt rattfylleri till en motsvarighet som
              man skulle kunna kalla för sjöfylleri och grovt sjöfylleri. Men
              jag kan till min glädje konstatera att Rattfylleriutredningens
              förslag är föremål för en fortsatt beredning inom Regeringskansliet.
            </seg>
            <seg xml:id="i-0aa4c1d3a8575a63-0">
              Dessutom har Näringsdepartementet remitterat en departementspromemoria
              den 8 maj, alltså för mindre än en vecka sedan, angående behörighetsbevis
              för fritidsbåtar och fritidsskepp.
            </seg>
            <seg xml:id="i-43a0a86dad60359e-0">
              Fru talman! För att köra EU-moppe krävs teoretiska kunskaper
              och körprov och att föraren är minst 15 år för att få körkortstillstånd.
              På sjön ställs inga krav på ålder eller kompetens för snabba fritidsbåtar,
              vattenskotrar eller andra fartvidunder som går att jämföra med
              motorcyklar. Det är inte förrän man skaffar en båt som är minst
              tolv meter lång och fyra meter bred som det krävs en kustskepparexamen.
            </seg>
            <seg xml:id="i-078f37b9aafd2a96-0">
              Den nya departementspromemorian från Näringsdepartementet innehåller
              förslag på storleks- och hastighetskriterier för tre olika behörighetsbevis.
              Det skapar troligen stor förvirring att ha olika avgränsningar
              för tre olika behörighetsbevis, för lanternaföring och för vilka
              som ska omfattas av en sjöfyllerilag.
            </seg>
            <seg xml:id="i-c4e7297bdd231b6b-0">
              Därför ser jag fördelar med att regeringen tar dessa lagförslag
              i rätt ordning och kan använda kriterierna för behörighetsbevisen
              som mall även för vilka båtar som ska omfattas av en sjöfyllerilagstiftning.
              Dessutom får polisen då möjlighet att beslagta behörighetsbeviset
              som straffpåföljd vid grovt sjöfylleri eller grov vårdslöshet
              till sjöss. En sådan åtgärd har preventiv inverkan när det gäller
              rattfylleri och körkortsbeslag, och kan förhoppningsvis få samma
              effekt för sjöfylleriet.
            </seg>
            <seg xml:id="i-143d6690a2a549f1-0">
              Fru talman! Ytterligare ett problem som måste utredas är hur
              man ska skapa respekt för en sådan lagstiftning. Sverige har långa
              kuster med en av världens största skärgårdar, många kanaler och
              många insjöar. Svenskarna är ett mycket båtintresserat folk. Båtlivet
              är en av de största folkrörelserna i landet. Sjöfartsverket uppger
              att runt två miljoner svenskar och turister från omgivande länder
              får en del av sin rekreation i de svenska skärgårdarna. Men i
              Sverige har vi inte prioriterat sjöpoliserna, så vi har faktiskt
              inte mer än 200 sjöpoliser i hela landet.
            </seg>
            <seg xml:id="i-2e4965f198c487d4-0">
              Trots att jag och Centerpartiet, som jag företräder, vill få
              till en ny sjöfyllerilagstiftning inser jag att frågan vinner
              på att utredas ytterligare och konstaterar att det är just det
              som Regeringskansliet gör. Jag är därför beredd att även i denna
              fråga yrka bifall till utskottets förslag och avslag på motionerna.
            </seg>
            <seg xml:id="i-14e722c378dd9e87-0">
              Nästa rubrik i betänkandet är Alkolås. Här föreslår utskottet
              att motionerna avslås med motiveringen att frågan om alkolås för
              närvarande bereds inom Regeringskansliet och att beredningen därför
              inte bör föregripas. Enligt uppgift från regeringen driver regeringen
              aktivt frågan om alkolås inom EU:s samarbete, precis det som efterfrågas
              från motionärernas sida och från oppositionen som var uppe i talarstolen
              nyss. Man driver frågan aktivt i EU-samarbetet med syfte att påskynda
              en gemensam reglering och göra det möjligt för Sverige att gå
              före i den här frågan.
            </seg>
            <seg xml:id="i-e674792d175aead0-0">
              Fru talman! Under rubriken Vållandebrott m.m. finns två motionsyrkanden
              om nya straffbestämmelser för vållandebrott i samband med fordonstrafik
              samt ett yrkande om lagreglering av så kallad eftersupning. Här
              föreslår utskottet avslag på motionerna med motiveringen att både
              frågan om vållandebrott och frågan om eftersupning är föremål
              för beredningar inom Regeringskansliet och att dessa beredningar
              inte bör föregripas. Här finns skäl att vänta in ett fullständigt
              förslag. Därför tycker jag att det också finns skäl att tillstyrka
              utskottets förslag och avstyrka motionerna.
            </seg>
            <seg xml:id="i-d825914b0816cc01-0">
              Vidare finns det en motion om alkoholutandningsprov som handlar
              om att fler yrkesgrupper ska få utföra alkotester. Utskottet avslår
              även denna motion med motiveringen att regeringen alldeles nyligen
              har lämnat ett utredningsdirektiv med syfte att utreda just denna
              fråga och att utredarens förslag bör inväntas.
            </seg>
            <seg xml:id="i-bedad50cd4b1a47e-0">
              Fru talman! Slutligen behandlas i betänkandet en motion om att
              ge Tullverket ökade resurser. Tullverket lyder under skatteutskottet,
              vilket därför har fått tillfälle att yttra sig i denna fråga.
              Skatteutskottet konstaterar att regeringen har tilldelat Tullverket
              50 nya miljoner i tilläggsbudgeten för innevarande år och att
              motionen därför kan avstyrkas. Justitieutskottet har givetvis
              samma uppfattning som skatteutskottet i denna fråga och föreslår
              avslag på motionen.
            </seg>
          </u>
          <note xml:id="i-9c02058897aedbfe-0">
            Utskottet tillstyrker propositionens lagförslag i denna del med
            de ändringar som framgår i lagförslaget i bilaga 3.
          </note>
          <note xml:id="i-98f47cd396a97cee-0">
            I detta anförande instämde Mildred Thulin (c).
          </note>
          <note type="speaker" xml:id="i-a42596671c0b9191-0">
            Anf. 8 HELENA BOUVENG (m):
          </note>
          <u who="helena_bouveng_ce9e54" xml:id="i-d4b8e4e0c8c75fd2-0">
            <seg xml:id="i-00b499af373b63a6-0">
              Fru talman! I dag ligger på vårt bord en proposition som ska
              göra att människor som sitter eller står bakom en ratt ska göra
              detta på ett säkert sätt, så att varken deras eget eller andra
              medtrafikanters liv är i fara, detta oavsett om det är på väg
              eller på vatten.
            </seg>
            <seg xml:id="i-be3c0f8db3855816-0">
              Utredningar har avlöst varandra och åren har gått. Efter ett
              och ett halvt års regeringsinnehav lägger nu alliansregeringen
              denna proposition på bordet en proposition som innebär ökade möjligheter
              att ingripa mot rattfylleri och sjöfylleri.
            </seg>
            <seg xml:id="i-8cbaec54ab037fae-0">
              På vägsidan får nu tulltjänstemännen bland annat ta utandningsprov,
              inleda förundersökning och ta hand om fordonsnycklar. Liknande
              befogenheter ges till Kustbevakningens tjänstemän, allt i jakten
              på att förhindra och förebygga olyckor som ofta drabbar oskyldiga
              medtrafikanter något som Karin Nilsson på ett förtjänstfullt sätt
              nyss har redovisat.
            </seg>
            <seg xml:id="i-0d067714198ac080-0">
              Kampen mot onykterheten i trafiken, både på land och till sjöss,
              är viktig både för mig och för hela alliansregeringen. I och med
              Tullverkets utökade befogenheter kan vi vid våra färjeplatser
              förhindra att chaufförer fortsätter resan genom Sverige med alkohol
              i kroppen. Det har skett oerhört tragiska olyckor och så onödiga.
              Med de nya befogenheterna blir det fler än polisen som kan ingripa
              och förhindra att fler människoliv går till spillo.
            </seg>
            <seg xml:id="i-24b32d2e8010c9a8-0">
              Beträffande onykterheten på sjön vill jag först säga att debatten
              har varit lite snedvriden. Enligt sjöpolisen i Helsingfors har
              det blivit mycket bättre till sjöss. Dels har branschfolket själva
              varit lyckosamma i diskussionerna beträffande alkohol på sjön,
              dels är det i dag en ökad närvaro vid kända ställen.
            </seg>
            <seg xml:id="i-b93c6f9842d80137-0">
              Trots en ökad bevakning i Helsingforss skärgård har överträdelserna
              inte blivit färre. Sjöpolisen har sedan 2003, förutom i Helsingfors
              och Göteborg, blivit fullständigt nedmonterad av den socialdemokratiska
              regeringen. 2003 fanns sjöpolis i bland annat Nyköping, Luleå,
              Vänern, Kalmar, Västervik. Nu finns den endast i Helsingfors och
              Göteborg. Resten av våra farvatten i Sveriges avlånga land står
              således helt utan bevakning eller kontroll av en sjöpolis. Risken
              att bli upptäckt är med andra ord lika med noll på de flesta farvatten
              i Sverige en nollrisk som gör att många säkerligen fortsätter
              att köra både för fort och med för mycket alkohol i kroppen.
            </seg>
            <seg xml:id="i-07f9cc83617a18d3-0">
              Ett bevis för detta är den ökade närvaron utanför exempelvis
              Värmdö golfklubb. Tidigare inträffade här många allvarliga olyckor
              med dödsfall, men efter återkommande hastighets- och nykterhetskontroller
              och stor polisnärvaro på vattnet är det i dag nyktra personer
              som står bakom rodret. Fyllechaffisen har med andra ord kommit
              även till sjön, och det gläder mig. Laserinstrumentet och risken
              att bli upptäckt är enligt min uppfattning några av de viktigaste
              verktygen i kampen mot sjöfylleri.
            </seg>
            <seg xml:id="i-b9618dd3cdeecf8e-0">
              På grund av den socialdemokratiska nedmonteringen av sjöpolisen
              är det förfärande få som kan ingripa. Alliansregeringen gör det
              nu möjligt för polisen och Kustbevakningen att samarbeta och fler
              kan ingripa, inte minst på de platser där det i dag inte finns
              någon sjöpolis närvarande. På plats har man funnits länge, men
              inte kunnat delta aktivt.
            </seg>
            <seg xml:id="i-9419b9075c6c42df-0">
              Min förhoppning är att vi kan återinrätta sjöpolisen på fler
              ställen i kampen mot sjöfylleri en sjöpolis som får flera verktyg
              att arbeta med. Inrättande av behörighetsbevis kan vara ett verktyg,
              krav på säkerhet enligt den finländska modellen ett annat. Det
              är en anledning för sjöpolisen att i förebyggande syfte göra rutinkontroller.
            </seg>
            <seg xml:id="i-c8805de1cf67e671-0">
              Till sist vill jag nämna frågan om vållandebrott och eftersupning.
              Förslagen, som de är formulerade, är förvånansvärt lika de i de
              borgerliga ledamöternas motioner under förra mandatperioden. Tyvärr
              lade den förra regeringen fram ett förslag som fick alltför mycket
              kritik från bland annat domstolar, universitet och lagråd för
              att kunna föras fram till riksdagens bord. Det smärtar både mig
              och alliansen att så var fallet.
            </seg>
            <seg xml:id="i-c99a4a7544cf8001-0">
              Att vålla någon annans död genom att köra båt eller bil när man
              inte är nykter är förfärligt. Därför ser jag fram emot de förslag
              som regeringen nu arbetar fram, där man markerar en betydligt
              strängare syn på vållande till annans död i samband med onykterhet.
              Om detta tror jag faktiskt att vi är väldigt överens.
            </seg>
            <seg xml:id="i-72b1579f6ed4794a-0">
              Likaså gäller detta den så kallade eftersupningen något som hela
              alliansen är helt överens om. Det är inte hållbart med den lucka
              i lagen som i dag gör det möjligt att direkt efter en olycka snabbt
              dra i sig alkohol och sedan hävda att man enbart druckit efteråt.
              Genom flera provtagningar kan man visserligen bevisa motsatsen,
              men om inte ett tillräckligt antal poliser är närvarande kan detta
              bli ogjort. Regeringen ser över även denna tydligen inte helt
              enkla juridiska fråga. Tyvärr har även kända politiska ansikten
              använt sig av denna lucka, som inte kan ses som att vi tar gemensamma
              tag mot rattfylleri.
            </seg>
            <seg xml:id="i-8a718a883e3f6757-0">
              Med dessa ord, fru talman, kan jag åter konstatera att alliansregeringen
              levererar. I dag tar vi ytterligare ett steg i kampen mot ratt-
              och sjöfylleri. Den förra regeringen hade god tid på sig, men
              resultatet blev magert. Alliansregeringen både vill och kan.
            </seg>
          </u>
          <note type="speaker" xml:id="i-f791afcdd2695e8b-0">
            Anf. 9 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-0">
            <seg xml:id="i-43c12e047fe94e42-0">
              Fru talman! Jag hade egentligen inte tänkt begära replik. Men
              det är ett påstående som jag tycker inte får stå oemotsagt, och
              det är att Socialdemokraterna skulle ha monterat ned sjöpolisverksamheten.
              Nu är det inte särskilt länge sedan vi hade en justitieminister
              som sade att regeringen eller riksdagen inte går in och petar
              i enskildheter, utan att det gör myndigheten och myndighetens
              ledning. Att man sedan har omdisponerat resurserna så att man
              har dragit ned på verksamheten kan inte lastas Socialdemokraterna
              vare sig i regeringsställning eller som riksdagsmajoritet. Helena
              Bouveng borde försöka förklara om det är någon ny ordning som
              man vill införa, att vi som politiker direkt ska styra över om
              det ska vara sjöpoliser, ordningspoliser, kriminalpoliser eller
              vad det ska vara.
            </seg>
            <seg xml:id="i-0cb50c038c9a1a88-0">
              Jag konstaterar att eftersupningsdiskussionen har pågått under
              lång tid. Jag tittade i utredningen. Där beskrivs utförligt hur
              länge diskussionen har pågått. Den började redan 1949, och man
              har kommit till olika slutsatser. Utredningen menar att det är
              svårt att fixa detta.
            </seg>
            <seg xml:id="i-255572408d253f48-0">
              Precis som jag sade tidigare tror jag att med hjälp av den tekniska
              utrustning som finns och vetenskapens olika rön är det inte alls
              svårt att lagstifta om detta. Det låter som om Helena Bouveng
              och Moderaterna skulle tycka att det vore bra med en sådan regel.
              Det skulle vara bra att få höra om jag har uppfattat saken rätt.
            </seg>
          </u>
          <note type="speaker" xml:id="i-924571a88ecbb032-0">
            Anf. 10 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-1">
            <seg xml:id="i-7defe87b8e7d0072-0">
              Fru talman! Beträffande ministerstyre och vem som ska detaljreglera
              är det förvånande att Karl Gustav Abramsson talar om detta. Om
              jag inte kommer ihåg helt fel är det den förra justitieministern
              som anklagar den nuvarande justitieministern för att inte styra
              polisverket med hela handen. Om det är någon som har förespråkat
              att man ska detaljstyra torde det ändå vara den förre justitieministern.
            </seg>
            <seg xml:id="i-74f5d12dc08de70d-0">
              Jag håller helt med vår nuvarande minister om att en minister
              inte ska detaljstyra. Jag kan ändå se att med det ökade antalet
              poliser finns stora möjligheter att även utöka sjöpolisstyrkan.
              Jag kan förstå att 2003 hade rikspolischefen stora svårigheter
              eftersom det fanns få poliser att tillgå och ekonomin inte var
              sådan. Jag hoppas att vi kommer att kunna gå vidare så att sjöpolisen
              kan vara närvarande på fler ställen i Sveriges avlånga land.
            </seg>
            <seg xml:id="i-c7d6ea810160c9cd-0">
              Vad gäller eftersupning tror jag att Karl Gustav Abramsson och
              jag är helt överens. Nu är jag inte juridisk expert, och jag är
              inte juridiskt utbildad, men om jag har förstått saken rätt när
              jag har läst om detta är det svårt att ta fram en lagstiftning
              om att något är olagligt i ett visst sammanhang men inte i ett
              annat. Men vi är helt överens om att det är viktigt att vi täpper
              till den luckan i lagen.
            </seg>
          </u>
          <note type="speaker" xml:id="i-ebd19e3631e36426-0">
            Anf. 11 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-1">
            <seg xml:id="i-242f01dc8da05619-0">
              Fru talman! Det var bra att vi fick det beskedet om eftersupningsfrågan.
            </seg>
            <seg xml:id="i-e23465aaf5d419b1-0">
              Jag går tillbaka till frågan om resursfördelningen inom polisen.
              Jag tror inte att Helena Bouveng har rätt när hon säger att den
              förre justitieministern Thomas Bodström skulle ha petat i verkschefernas
              styrning av verksamheterna eller förorda det ena eller det andra.
              Helena Bouveng vet mycket väl att man styr myndigheterna genom
              regleringsbrev. Jag kan inte komma ihåg jag har inte läst alla
              att regeringen skulle ha skrivit något speciellt om att dra ned
              på sjöpolisverksamheten. Det är nog Rikspolisstyrelsen som har
              hanterat frågan så.
            </seg>
            <seg xml:id="i-10dc51ca823b713f-0">
              Man måste som oppositionspolitiker, oavsett om man har varit
              justitieminister eller inte, få ha uppfattningar om hur en organisation
              ska ledas. Det var väl inte alldeles utan grund som regeringen
              justitieministern fick kritik för att Rikspolisstyrelsens ledning
              inte fungerade. Justitieministern drog själv slutsatsen att det
              inte går. Nu har vi sedan i går en ny rikspolischef. Jag är glad
              för att frågan har lösts på ett bra sätt och relativt snabbt.
            </seg>
            <seg xml:id="i-220ccdebab6ec0d5-0">
              Författningsmässigt tror jag att det skulle vara hyggligt att
              komma överens om att vi inte har ministerstyre i Sverige utan
              att vi har självständiga myndigheter som agerar under lagen. Så
              ska det också vara framöver.
            </seg>
          </u>
          <note type="speaker" xml:id="i-ad9935e78a655bbc-0">
            Anf. 12 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-2">
            <seg xml:id="i-ee83a7e7a3f8cbc7-0">
              Fru talman! Tillika med Karl Gustav Abramsson är jag också glad
              för att vi har fått en ny rikspolischef på plats. Det gläder mig,
              och jag tror dessutom att det är ett bra val.
            </seg>
            <seg xml:id="i-76583e70e288df92-0">
              Men låt oss gå tillbaka till det vi pratade om. Vi pratar om
              sjöpolisen. Jag kan förstå att dåvarande rikspolischefen 2003
              var tvungen att göra så drastiska neddragningar för sjöpolisen.
            </seg>
            <seg xml:id="i-338777348face2c7-0">
              Varför jag pläderar mycket för en sjöpolis i dag är för att jag
              tror att om det ska bli säkert att framföra våra båtar på sjön
              är en närvarande sjöpolis viktig i kampen. Därför pläderar jag
              för detta. Det handlar inte bara om att köra en båt med för mycket
              alkohol i kroppen, utan det handlar också om andra brott. Man
              kör för fort, är en risk för andra och kör vårdslöst. Jag är övertygad
              om att om vi ska få en säker sjötrafik är närvaron av en sjöpolis
              en mycket viktig del i det arbetet. Risken att bli upptäckt det
              syns även på vägen är en avgörande faktor för den som framför
              ett fordon.
            </seg>
          </u>
          <note type="speaker" xml:id="i-ed53f3022f2e8d66-0">
            Anf. 13 JAN ERTSBORN (fp):
          </note>
          <u who="jan_ertsborn_202f6d" xml:id="i-b61562beb3d380fc-0">
            <seg xml:id="i-b1f41860ab497617-0">
              Fru talman! Även vi i Folkpartiet liberalerna välkomnar alliansregeringens
              proposition om ökade möjligheter att ingripa mot rattfylleri och
              sjöfylleri. Vi ser det som viktiga steg i kampen mot rattfylleri
              och sjöfylleri.
            </seg>
            <seg xml:id="i-1d6f442211eb36d6-0">
              Förslagen har fokus på vad som händer i våra hamnar och inte
              minst i våra färjelägen. Det är naturligtvis beklagligt att det
              dricks så mycket alkoholhaltiga drycker på bland annat färjorna
              till Sverige att man behöver vidta särskilda åtgärder i hamnarna.
              Men vi vet av erfarenhet att så är fallet. Då är det säkert oerhört
              betydelsefullt att vi nu utvidgar möjligheterna för Tullverkets
              och Kustbevakningens personal att kunna ingripa på samma sätt
              som polistjänstemän. Jag tror att det kommer att ha stor betydelse.
            </seg>
            <seg xml:id="i-aaa5afa74a81a37f-0">
              Som jag sade är det här viktiga steg i kampen mot rattfylleri
              och sjöfylleri. Den kampen måste vi fortsätta. Vi måste fortsätta
              med ytterligare åtgärder. Det framgår klart och tydligt av betänkandet
              och av vad som har sagts tidigare under debatten att här är ett
              antal frågor som bereds i Regeringskansliet. Vi kommer att fortsätta
              att driva på vår regering så att vi får fram fler förslag.
            </seg>
            <seg xml:id="i-c00a2d233ed7c7f1-0">
              Det är inte obekant för de flesta att i mitt parti vill vi ha
              en nedre promillegräns för sjöfylleri. Det tänker vi fortsätta
              att verka för. Vi tycker att det finns tillräckliga skäl att låta
              regeringen bereda ärendet vidare och att de avgränsningsproblem
              som onekligen föreligger ska lösas. Det är inte alldeles enkelt
              att överföra lag om biltrafik på land till sjötrafik.
            </seg>
            <seg xml:id="i-dc08faf6ffa27409-0">
              När det gäller alkolås ska man vara positiv och nöjd med att
              det har förekommit mycket i den yrkesmässiga trafiken på helt
              frivillig grund. Det är många taxibilar, bussar och lastbilar
              som har alkolås i dag. Det har skett utan att vi har behövt lagstifta
              om det. Det är naturligtvis viktiga steg. Jag tror att vi ändå
              måste gå vidare och lagstifta om alkolås.
            </seg>
            <seg xml:id="i-2dce03e48da111fb-0">
              Jag tror också att vi måste göra något beträffande de så kallade
              vållandebrotten. Även om våra domstolar tenderar att hela tiden
              döma i de lägre straffskalorna är det viktiga signaler att vi
              klargör att det är fråga om allvarliga brott.
            </seg>
            <seg xml:id="i-7318aaec1c3f677b-0">
              Vi tycker också att det är väl använd tid att titta över och
              se om det finns fler personkategorier som kan användas för att
              utföra alkoholutandningsprov, som onekligen är en viktig del i
              kampen mot rattfylleri.
            </seg>
            <seg xml:id="i-3a532f53959ba399-0">
              Det här är viktiga steg på vägen i en kamp som inte får avslutas
              utan måste fortsättas. Det kommer vi att göra tillsammans i allianspartierna
              och med vår alliansregering.
            </seg>
          </u>
          <note xml:id="i-060cd3b440db344d-0">
            Med detta, fru talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker" xml:id="i-a3e40c143c7d57ef-0">
            Anf. 14 INGER DAVIDSON (kd):
          </note>
          <u who="inger_davidson_c39c0f" xml:id="i-afe4c622bc2bcf87-0">
            <seg xml:id="i-f282c8f87b0f763b-0">
              Fru talman! Sommarvärmen börjar närma sig, även om de senaste
              dagarna har varit kyliga. Det innebär att båtfolket nu håller
              på att förbereda sig för fullt för att ge sig ut på sjön. Intresset
              för det bara ökar. Jag har en uppgift om att antalet sålda båtar
              ökade med 20 procent förra säsongen. Det innebär att det handlar
              om väldigt många svenskar. De flesta är ute efter naturupplevelser
              och gemenskap tillsammans med familjen. Det kan ibland innebära
              att man äter en god middag på däck inklusive drycker eller att
              man stannar till vid någon av de många sjökrogar som finns utefter
              våra kuster och som har vuxit fram väldigt snabbt. Det går ju
              an om man har tänkt sig att ligga kvar vid kaj. Så tänker absolut
              det stora flertalet, men tyvärr långt ifrån alla.
            </seg>
            <seg xml:id="i-83f1bab69591c5a6-0">
              På semestern ökar svenskarnas alkoholintag överlag. Kombinationen
              alkohol och trafik, oavsett om det är på sjön eller på vägen,
              får som vi vet förödande konsekvenser. Även om det inte är så
              många på sjön som åker fast, som några har framhållit här, är
              ofta de som gör det inte bara småberusade utan redlöst fulla.
              Vi kan förstå vad det kan komma att leda till.
            </seg>
            <seg xml:id="i-01ff557ebaca91b5-0">
              I dag beslutar vi om ett antal åtgärder för att förhoppningsvis
              kunna både stävja det här alkoholbruket som äventyrar så mångas
              säkerhet på sjön och också förebygga rattfylleri i vägtrafiken.
              De här lagarna träder i kraft, som vi hört, redan den 1 juli i
              år och kan alltså gälla nu i sommar.
            </seg>
            <seg xml:id="i-6dfce3f0a01ef6fd-0">
              Jag tänker inte upprepa de åtgärder som vi föreslår eftersom
              det redan gjorts ett antal gånger. Jag vill markera att Kristdemokraterna
              liksom hela alliansen står bakom de viktiga förändringar som nu
              införs. Men som flera har sagt räcker de inte. Därför vill jag,
              precis som Jan Ertsborn, ta upp ett par av de frågor som inte
              finns med i betänkandet och som oppositionen har reserverat sig
              mot.
            </seg>
            <seg xml:id="i-64c86a0a8c2c4c5f-0">
              Den första är att införa en nedre promillehalt på 0,2 promille
              på sjön, alltså densamma som gäller för vägtrafiken. Då vill jag
              notera att den frågan inte på något sätt är avförd från dagordningen,
              tvärtom. Regeringen skriver väldigt tydligt i propositionen: När
              frågan om lämpliga regler gällande avgränsningen för vilka fartyg
              som bör omfattas av en lägre promillegräns har beretts färdigt,
              avser regeringen återkomma med förslag om att införa en nedre
              promillegräns för sjötrafiken.
            </seg>
            <seg xml:id="i-4d77776f257bc76a-0">
              Tydligare kan det knappast sägas. Det är inte om en nedre gräns
              ska fastställas utan att den ska fastställas. Nu är en departementspromemoria
              ute på remiss som bland annat handlar om att införa förarbevis
              på sjön det är en annan diskussion. Men den tar också upp frågan
              om hur avgränsningen ska göras när det gäller till exempel båtarnas
              storlek och motorkraft. Det gäller att få fram tydliga regler
              om vad som gäller om man till exempel tvingas att förtöja om sin
              båt på grund av dåligt väder eller andra oväntade situationer
              som kan uppstå. Det är alltså inte helt enkelt.
            </seg>
            <seg xml:id="i-1ec8e96ce8bec85f-0">
              Men regeringen är överens om att en nedre promillegräns ska införas,
              och min förhoppning är att det ska göras i god tid före nästa
              val. Om olyckan är framme och det blir ett regeringsskifte är
              risken stor att den här jätteviktiga frågan hamnar i långbänk
              en gång till, och det vore inte bra.
            </seg>
            <seg xml:id="i-8d0a62ae94434604-0">
              Fru talman! Trafikonykterhet är ett väldigt allvarligt brott
              eftersom det leder till att många människor skadas och dödas i
              trafiken. Att sätta sig bakom ratten i onyktert tillstånd är i
              själva verket som att bestämma sig för att framföra en dödsmaskin.
              Därför behövs det självklart krafttag för att hindra att det sker.
              De som på grund av onykterhet blir vållande till annans död ska
              få ett kännbart straff. Inte minst för brottsoffrens skull är
              det viktigt med en väldigt tydlig markering från samhällets sida.
            </seg>
            <seg xml:id="i-6dac4f17f500d3f3-0">
              Både förslaget om högre straff för vållande till annans död och
              frågan om alkolås, som också är en viktig fråga om det ska finnas
              på alla bilar eller på vissa bilar har varit ute på remiss. Jag
              förväntar mig att det inte ska dröja alltför länge innan vi får
              ett förslag till riksdagen om de här frågorna, ett förslag till
              en hållbar lösning. Vi vet att det lades fram, det sade Helena
              Bouveng i sitt anförande, ett förslag från regeringen alldeles
              före valet 2006. Jag tror att det hastades fram. Man ville hinna
              lägga fram det före valet, och det är väl en bra tanke i det.
              Men det blev inte något bra förslag, och Lagrådet hade väldigt
              många negativa synpunkter på det. Det drogs därför tillbaka. Men
              nu måste vi komma till skott i den här frågan, för den är vi överens
              om. Vi vill ha höjda straff för detta.
            </seg>
            <seg xml:id="i-1c3d0a8ecb4dfed3-0">
              När det gäller alkolås eller annan teknik för att förhindra onyktra
              förare att starta fordonet behövs det, som vi också hört, gemensamma
              regler inom EU. Där driver regeringen hårt på att alla nya bussar
              och lastbilar ska ha en sådan teknik redan före 2010, alltså om
              ett par år. Jag anser för min del att Sverige också bör driva
              på när det gäller nytillverkade personbilar.
            </seg>
            <seg xml:id="i-66f2a08da585b0d8-0">
              Jag minns den diskussion som var när det handlade om att införa
              katalysatorer i bilarna för att rena avgaserna. Det sågs som en
              fullständig omöjlighet kostnadsmässigt. Det skulle inte gå att
              genomföra. Så småningom införde USA av alla länder ett krav på
              att bilarna skulle ha katalysator. Då var det under en period
              så att i svensktillverkade bilar som exporterades till USA satte
              man in katalysatorer, men de vi köpte här i Sverige hade inte
              några. Det var ingen bra situation, och jag hoppas verkligen inte
              att vi ska få en motsvarande situation när det gäller alkolås
              eller den moderna teknik som finns när det handlar om en så viktig
              fråga som att rädda liv.
            </seg>
          </u>
          <note xml:id="i-6cf76165dc34a6b4-0">
            Jag yrkar bifall till förslaget i propositionen och avslag på
            motionerna.
          </note>
          <note type="speaker" xml:id="i-dc9843eefd08cfdd-0">
            Anf. 15 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-2">
            <seg xml:id="i-c71a8b4bbc27ed2a-0">
              Fru talman! Jag vill börja med att säga att jag inte betvivlar
              Inger Davidsons ambitioner att lösa frågan om den problematik
              som gäller den sänkta promillegränsen på sjön. Men jag vill ändå
              ta upp frågan. Den utredning som bildar underlag för propositionen
              kom alltså med sitt slutbetänkande i april 2006. Då hade vi förvisso
              en annan regering, men i oktober 2006 tillträdde ju alliansregeringen
              och kunde förmodligen rätt snabbt komma i gång med att bereda
              den här typen av ärenden. Vi skulle ha kunnat ha ett förslag våren
              2007. Om man nu inser att det är ett problem skulle man redan
              då ha kunnat inse att det var ett bekymmer och kunnat bestämma
              hur båtarna ska se ut och hur man ska åtgärda detta. Utredningen
              lade fram ett förslag i det här avseendet lanternaförda båtar.
              Varför tyckte inte regeringen att det var bra? Jag förstår inte
              det, för man måste väl noga ha övervägt frågan innan man lägger
              fram ett förslag på regeringens bord.
            </seg>
            <seg xml:id="i-6caeeb4823f28f87-0">
              Med det här har vi tappat sommaren 2007. Vi kommer att tappa
              sommaren 2008, och går det riktigt illa tappar vi även sommaren
              2009. Inger Davidson kan vara ganska övertygad om att skulle frågan
              dras i långbänk under alliansens tid kommer vi att ta hand om
              den på hösten 2010 och göra någonting rejält och väldigt snabbt.
            </seg>
            <seg xml:id="i-134e3582d08b9662-0">
              Jag skulle vilja höra Inger Davidson kommentera detta särskilt
              mot bakgrund av den insändare som vi kan läsa i Aftonbladet i
              dag. Jag tycker att det var lite botfärdigt att komma samma dag
              som vi debatterar frågan. Det skulle Inger Davidson och Kristdemokraterna
              ha tänkt på tidigare.
            </seg>
          </u>
          <note type="speaker" xml:id="i-4d558955dc3775f6-0">
            Anf. 16 INGER DAVIDSON (kd) replik:
          </note>
          <u who="inger_davidson_c39c0f" xml:id="i-afe4c622bc2bcf87-1">
            <seg xml:id="i-9c9bebbbc43f3030-0">
              Fru talman! Jag förstår att Karl Gustav Abramsson inte läser
              alla tidningar. Jag har varit ute flera gånger tidigare i den
              här frågan. Det här är en av de gångerna. Vi driver på i frågan.
            </seg>
            <seg xml:id="i-556509d9ff44fdc8-0">
              Om nu Socialdemokraterna ska få möjlighet att lägga fram ett
              sådant här förslag får vi verkligen hoppas att utredningen har
              en sådan kvalitet att ni skulle kunna göra det, om olyckan är
              framme på hösten 2010.
            </seg>
            <seg xml:id="i-bac27da5e9ce4e27-0">
              Tyvärr har vi ett antal förlorade somrar, det håller jag verkligen
              med om. Alla somrar bakåt, de tolv år då Socialdemokraterna hade
              möjlighet att åtgärda detta, är förlorade i den här meningen.
            </seg>
            <seg xml:id="i-b24e483d15f6dcd7-0">
              Jag skulle också önska att det hade gått snabbare. Ingen skulle
              vara gladare än jag om vi hade haft ett färdigt förslag. Men jag
              måste ändå säga att vi har kommit en bra bit på väg under de här
              två åren.
            </seg>
            <seg xml:id="i-5c6dd214fe9040bc-0">
              Det görs en tydlig markering i propositionen. De här avgränsningarna
              är inte enkla. Jag vet att det fanns ett förslag. Det handlar
              om vilken motorstyrka vi ska bestämma oss för, vilken längd på
              båtarna vi ska bestämma oss för, vilka som ska omfattas och inte
              minst det som jag var inne på i mitt anförande, nämligen vad som
              händer om man blir tvungen att flytta på sin båt.
            </seg>
            <seg xml:id="i-678b2f3d53cd8ff3-0">
              Lagen måste ju fungera i praktiken. Därför är det bra med en
              riktig utredning. Om den hade tillsatts omedelbart hade den antagligen
              varit färdig. Nu har det inte blivit så. Vi kommer att fortsätta
              att driva på eftersom det är bra att ha en nedre promillegräns.
              Då kan man också införa sållningsprov även på sjön så småningom.
              Det är inte så stor idé nu när vi inte har den nedre gränsen.
            </seg>
          </u>
          <note type="speaker" xml:id="i-a0a9ac9eb5da129e-0">
            Anf. 17 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-3">
            <seg xml:id="i-e5335ef94d215a0b-0">
              Fru talman! Det är hyggligt att vi är överens om att det ska
              till en nedre promillegräns. Det kanske också är förutskickat
              att den ska hamna på 0,2 samma på sjön som på land.
            </seg>
            <seg xml:id="i-6aa55fada8bd4542-0">
              Jag förstår inte problematiken med definitionen av vilka båtar
              som ska omfattas av detta. Utredaren hade ju gått igenom det.
              Jag tog mig tid att läsa igenom det i utredningen. Jag tycker
              inte att utredaren hade särskilt stora problem med att fastna
              för förslaget om lanternaförda båtar. Även om inte jag i detalj
              vet vad det innebär utgår jag ifrån att utredaren hade studerat
              det noga.
            </seg>
            <seg xml:id="i-59a8d18fb3a3cbcc-0">
              Nu är det alliansen som har regeringsmakten. Det är nu som era
              förslag ska prövas. Vi tycker att det är senfärdigt och dåligt
              att inte ha kunnat få fram det här nu. Vi har förlorat två somrar,
              kanske till och med tre, innan det kan komma till riksdagen på
              nytt för ett beslut. Det tycker vi är ganska onödigt.
            </seg>
            <seg xml:id="i-74783e2d3ec1f6a7-0">
              Varför, Inger Davidson, dög inte utredarens förslag på definition
              av vilka båtar som skulle omfattas?
            </seg>
          </u>
          <note type="speaker" xml:id="i-c3de8fe41916837c-0">
            Anf. 18 INGER DAVIDSON (kd) replik:
          </note>
          <u who="inger_davidson_c39c0f" xml:id="i-afe4c622bc2bcf87-2">
            <seg xml:id="i-08d5184c671ab1a8-0">
              Fru talman! Det finns ett gammalt uttryck som säger att man inte
              ska kasta sten när man sitter i glashus. När jag hör Karl Gustav
              Abramsson tycker jag att det passar väldigt bra med tanke på den
              långbänk som den här frågan har dragits i under er tid.
            </seg>
            <seg xml:id="i-3567e09e901e64ee-0">
              När det gäller utredarens förslag var det här en enmansutredning.
              Jag tvivlar inte på att han gjorde ett genomarbetat förslag. Om
              jag minns rätt var det Lars Högdal, en person som jag högaktar,
              som gjorde utredningen. Det är inte alltid så att alla andra håller
              med. Det brukar också remissinstanserna visa. Väldigt många har
              uttryckt osäkerhet om hur den här lagen ska tolkas och om det
              var de rätta avvägningarna som han kom fram till. Det är det som
              den här regeringen har tagit fasta på. Vi vill ha ett riktigt
              genomarbetat förslag som håller för prövning också till exempel
              i Lagrådet så småningom.
            </seg>
            <seg xml:id="i-36dc4bb475676b4f-0">
              Var vi hamnar när det gäller promillegränsen kan jag ju inte
              säga i dag. Jag anser att det vore bra att ha samma till lands
              och till sjöss. Det skulle förenkla det hela, även om det är olika
              förutsättningar, det håller jag med om. Var gränsen hamnar kan
              jag inte svara på i dag, men att det blir en gräns kan jag svara
              på. Det finns så tydligt markerat från regeringens sida i det
              citat som jag läste upp.
            </seg>
          </u>
          <note type="speaker" xml:id="i-86eb6ad7efa85f40-0">
            Anf. 19 LENA OLSSON (v) replik:
          </note>
          <u who="lena_olsson_bb92b4" xml:id="i-44c13c165d977502-1">
            <seg xml:id="i-8acefee0929ef9cf-0">
              Fru talman! Vi kan väl säga att det har tagits steg här i dag
              som går i rätt riktning. Det sade jag också i mitt anförande.
              Andra representanter var ju uppe och slog sig för bröstet och
              sade att det här har den nya alliansregeringen fixat på två år.
              Jag tycker att man kan kosta på sig att tacka den gamla majoriteten
              för ett bra förarbete.
            </seg>
            <seg xml:id="i-bfeae9007fa54f43-0">
              När det gäller ytterligare åtgärder mot sjöfylleri tycker vi
              från Vänsterpartiet att det är alldeles nödvändigt med en högsta
              tillåtna promillehalt på 0,2 som vi har i vår reservation. Inger
              Davidson konstaterar i sin artikel att båtåkandet ökar med 20
              procent. Moderatens representant sade också att det ökar kopiöst.
              Det kan vi alla konstatera.
            </seg>
            <seg xml:id="i-034b6c5229dfc158-0">
              Jag kan ställa samma fråga som Karl Gustav Abramsson. Vi kommer
              att förspilla två somrar när det finns ett utredningsförslag med
              en klar definition på hur man ska se på detta. I betänkandet står
              det att det bereds i Regeringskansliet. Det låter som om vi har
              bulldeg på jäsning och bullar i ugnen som är på väg ut.
            </seg>
            <seg xml:id="i-b205ff11f075fed8-0">
              När båtåkandet ökar så kopiöst borde man från Kristdemokraternas
              sida kunna stödja reservation 1.
            </seg>
          </u>
          <note type="speaker" xml:id="i-9cefa2dd5967dd91-0">
            Anf. 20 INGER DAVIDSON (kd) replik:
          </note>
          <u who="inger_davidson_c39c0f" xml:id="i-afe4c622bc2bcf87-3">
            <seg xml:id="i-8bb9646f1f9faff5-0">
              Fru talman! Samma fråga får samma svar. Jag var rätt så utförlig
              när jag svarade Karl Gustav Abramsson och också i mitt inledningsanförande.
              Det här är en fråga som är på gång. Regeringen har slagit fast
              att den kommer. Det tycker jag är ett stort steg på väg. Vi har
              varit pådrivande där, men den är inte färdig ännu.
            </seg>
            <seg xml:id="i-8daf9b494a48314e-0">
              Man kan inte tala om förlorade år när man själv har haft ansvar
              för frågan under så många år.
            </seg>
          </u>
          <note type="speaker" xml:id="i-eb7963b446459fb6-0">
            Anf. 21 LENA OLSSON (v) replik:
          </note>
          <u who="lena_olsson_bb92b4" xml:id="i-44c13c165d977502-2">
            <seg xml:id="i-a8b9369fc3a69739-0">
              Fru talman! Det förklarar saken. Fastän vi i oppositionen säger
              att ni tar steg i rätt riktning kan man från majoriteten inte
              heller denna gång kosta på sig att tacka oss i den gamla majoriteten
              för ett gott förarbete. Det var ju vi som tog fram det. Utredningen
              kom ju 2006. Det talar sitt eget språk.
            </seg>
            <seg xml:id="i-4384ef7650bb33a3-0">
              I insändaren i dagens Aftonbladet skriver Inger Davidson så här:
              Därför kräver Kristdemokraterna införande av en nedre promillegräns
              för alkohol på sjön och krav på förarbevis för stora motorstarka
              fritidsbåtar. Vi kan inte fortsätta att låta ett fåtal oansvariga
              förare äventyra alla skötsamma båtförares liv och säkerhet på
              sjön.
            </seg>
            <seg xml:id="i-47bb00671f0cd8ae-0">
              Det låter ju väldigt akut. Det måste förefalla väldigt konstigt
              för dem som lyssnar på den här debatten att man inte stöder ett
              förslag som bara är att sätta i sjön. Trots det akuta ropet på
              hjälp som finns i Aftonbladet kan vi bara konstatera att vi får
              ropa i några år till innan det händer något.
            </seg>
          </u>
          <note type="speaker" xml:id="i-c5d16697927b1680-0">
            Anf. 22 INGER DAVIDSON (kd) replik:
          </note>
          <u who="inger_davidson_c39c0f" xml:id="i-afe4c622bc2bcf87-4">
            <seg xml:id="i-b9f2dcc528478536-0">
              Fru talman! Det är bara att tacka för att man får sina artiklar
              upplästa i riksdagens talarstol. Det tackar jag särskilt för.
              Jag står för varje ord som jag har skrivit.
            </seg>
            <seg xml:id="i-05c1ae2fb27e9086-0">
              Vi har olika roller i regeringssamarbete och i opposition. Det
              är ju Lena Olsson medveten om egentligen. Det har väl över huvud
              taget inte hänt att man går över och röstar på en reservation
              när man har ett arbete på gång inom regeringen. Det vore skillnad
              om vi absolut inte fick något gehör och man började tänka i de
              banorna. Vi har ett väldigt bra samarbete inom regeringen och
              vi får gehör för våra frågor även i denna kontroversiella fråga
              om en nedre promillegräns.
            </seg>
            <seg xml:id="i-f99c2dfbe7fa3511-0">
              Det framgår av de skrivningar i propositionen som jag citerade.
              Man säger att en nedre promillegräns ska införas. Då har vi kommit
              ett bra steg på väg, kan jag tala om för Lena Olsson.
            </seg>
            <seg xml:id="i-c6fc001969c6a82b-0">
              Oavsett vilka som har varit med och förberett hoppas jag och
              vill driva på det är därför jag skriver att det här ska hända
              under den här regeringsperioden. Det utgår jag ifrån.
            </seg>
          </u>
          <note type="speaker" xml:id="i-4326907d336a6f5b-0">
            Anf. 23 HELENA BOUVENG (m):
          </note>
          <u who="helena_bouveng_ce9e54" xml:id="i-d4b8e4e0c8c75fd2-3">
            <seg xml:id="i-0d2999f7741f67da-0">
              Fru talman! Karl Gustav Abramsson pratade tidigare om förlorade
              somrar. Jag vill upplysa Karl Gustav Abramsson om att det redan
              finns en promillegräns på sjön. Vi har en gräns för grovt sjöfylleri.
            </seg>
            <seg xml:id="i-ac47ca0fec7ccd79-0">
              Under det gör man en helhetsbedömning. Det kan på ett sätt vara
              ännu tuffare än en strikt promillegräns vad det gäller enbart
              sjöfylleri.
            </seg>
            <seg xml:id="i-7902347ff595c86f-0">
              I dag när sjöpolisen möter en kapten, en förare som för fram
              en båt gör man en helhetsbedömning. Man inbegriper om det luktar
              alkohol. Då tar man ett test på det. Man tittar på om föraren
              är en fara för någon annan, om föraren är vårdslös i trafiken,
              kör för fort. Man gör alltså en helhetsbedömning av om det har
              begåtts ett brott eller inte.
            </seg>
            <seg xml:id="i-0ea579a1d1e9275f-0">
              Min fråga till K G Abramsson måste från den här talarstolen bli:
              Vilka problem tror K G Abramsson att man skulle lösa med just
              en promillegräns på 0,2?
            </seg>
            <seg xml:id="i-5940234c689cb39d-0">
              I Helsingfors omkom en person på vattnet. I hela Sverige om det
              var 2006 eller 2007 vågar jag inte svara på omkom 33 människor
              på sjön. 26 av dessa 33 var män över 50 år som satt i en eka.
              De skulle alltså över huvud taget inte vara inberäknade i den
              typen av lag.
            </seg>
            <seg xml:id="i-ea428b7f0fb69529-0">
              Min fråga till K G Abramsson måste bli: Hur många färre tror
              du att det skulle bli om man införde en gräns på 0,2? Vad skulle
              vi förlora, och vad skulle vi vinna?
            </seg>
            <seg xml:id="i-85161dd7881d0a1e-0">
              Och hur gör vi med nödvärnsfrågan? Vi sitter på midsommarafton,
              har tagit vår snaps och öl till lunchen, och lyssnar på sjörapporten,
              som de allra flesta på sjön gör. Så säger sjörapporten att om
              två timmar kommer dåligt väder. Ska jag då vänta två timmar innan
              jag kan flytta min båt? Det är sådana frågor som man ställer sig.
            </seg>
            <seg xml:id="i-54afbfd7bc0ea97b-0">
              Till Lena Olsson måste jag kommentera att det inte ökar. Tvärtom
              minskar det.
            </seg>
          </u>
          <note type="speaker" xml:id="i-e0a5a280120936e7-0">
            Anf. 24 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-4">
            <seg xml:id="i-269a144a638a9f3e-0">
              Fru talman! Jag blir lite full i skratt. Först säger Helena Bouveng
              att vi inte har några sjöpoliser, men sedan ska sjöpoliserna kunna
              ingripa i alla fall med den lagstiftning som vi har. Det är lite
              märkligt att det är så.
            </seg>
            <seg xml:id="i-8ac9cb51997b57a9-0">
              Det är klart att om vi får en fast promillegräns på sjön måste
              det bli betydligt enklare att utreda den typen av brott. Helena
              Bouveng argumenterar som om hon inte ville ha en lägre promillegräns.
              Det är stick i stäv med vad Inger Davidson har sagt tidigare.
            </seg>
            <seg xml:id="i-b77c4d4e5a7c0e8f-0">
              Inger Davidson säger att det kanske inte är säkert att det blir
              0,2 men att det kommer att bli en promillegräns. Den saken är
              klar. Hur sampratade är egentligen allianspartierna kring en sådan
              här viktig fråga? Det skulle jag faktiskt vilja ha reda på.
            </seg>
            <seg xml:id="i-6c8dac8a7b2527f3-0">
              Skulle jag kunna svara på frågan hur många färre dödsolyckor
              det skulle bli om man införde det här vore jag det verkliga oraklet.
              Men en sak är väl ändå klar. Det måste Helena Bouveng vara fullt
              medveten om. Alkohol och trafik, oavsett om det är på land eller
              till sjöss, hör faktiskt inte ihop.
            </seg>
            <seg xml:id="i-c3f10d12c337b55b-0">
              Jag tycker att Helena Bouveng ska förklara sig. Vill Helena Bouveng
              och Moderaterna ha en fast promillegräns på sjön, eller vill man
              ha kvar den lagstiftning man har med den osäkerhet som är inbyggd
              i systemet? Jag skulle kunna tänka mig att om du frågar en näst
              intill obefintlig sjöpolis vad som vore enklare att utreda, sjöfylleri
              med fast promillegräns eller med de här omständighetsbeskrivningarna
              som man måste göra, tror jag att till och med Helena Bouveng vet
              svaret.
            </seg>
          </u>
          <note xml:id="i-e347193877e0ac94-0">
            I detta anförande instämde Kerstin Haglö, Elisebeht Markström
            och Maryam Yazdanfar (alla s) samt Lena Olsson (v) och Mehmet
            Kaplan (mp).
          </note>
          <note type="speaker" xml:id="i-63886e6f9e624927-0">
            Anf. 25 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-4">
            <seg xml:id="i-498b7900b5cae3ba-0">
              Fru talman! En sak som vi är fullständigt överens om, K G Abramsson,
              är att alkohol och trafik inte hör ihop. Det tror jag vi är helt
              eniga om.
            </seg>
            <seg xml:id="i-58a70db2056ea3db-0">
              Beträffande utredningen, och du nämner just sjöpolisen, har jag
              varit i kontakt med väldigt många sjöpoliser, både pratat i telefon
              och träffat dem. De är entydiga. De säger att vi redan i dag har
              en promillegräns, 1,0 för grovt och under det gör man en helhetsbedömning.
              Man tycker att den är väldigt bra.
            </seg>
            <seg xml:id="i-52803cc5a0424d36-0">
              Man nämner en olycka som skedde, förra året eller förrförra året,
              där mannen vållade en annan persons död och hade 0,47. Hade då
              gränsen varit 0,5 hade man inte ens kunnat åtala den personen
              för sjöfylleribrott över huvud taget. Då hade det fallit.
            </seg>
            <seg xml:id="i-4ba889a53bcaefbb-0">
              Man har inga problem med att i sina förundersökningar göra en
              helhetsbedömning. Tvärtom tycker man att det är väldigt bra. Vad
              man åter hävdar det tror jag också vi kan vara överens om är risken
              att bli upptäckt. Värmdö är väl alldeles strålande. Sitter man
              i en båt i Vaxholm på midsommarafton går det väldigt lugnt och
              städat till. Det är det viktigaste.
            </seg>
            <seg xml:id="i-ab0030d231dcd60d-0">
              Jag har lyssnat på människorna som arbetar med detta. De har
              inga problem med utredningen och helhetsbedömningen. Man är väldigt
              väl utbildad i de här frågorna. Man är helt överens med mig om
              att en ökad övervakning och risken att bli upptäckt är det absolut
              viktigaste verktyget för att människor varken kör vårdslöst, snabbt
              eller med alkohol i kroppen på sjön.
            </seg>
          </u>
          <note type="speaker" xml:id="i-5ef715db0f494424-0">
            Anf. 26 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-e9b36106075c3eff-5">
            <seg xml:id="i-8815976b652bded1-0">
              Fru talman! Jag kan ännu inte befria mig från det intryck jag
              får av Helena Bouvengs argumentation att den lagstiftning vi har
              räcker. Vi behöver ingen nedre promillegräns i sjötrafiken. Med
              det är sprickan uppenbar.
            </seg>
            <seg xml:id="i-2609960bfa7ade98-0">
              Kristdemokraterna vill ha en nedre promillegräns för att förenkla
              och förtydliga samhällets syn på att vara onykter på sjön. Moderaterna
              tycker nog att det kan bli vid vad det är.
            </seg>
            <seg xml:id="i-8a47911693f39502-0">
              Jag måste upplysa Helena Bouveng om att det inte bara är poliser,
              sjöpoliser, som ska jobba med sådana här frågor. Det är också
              Kustbevakningen och tullen. Då skulle man kunna ställa frågan:
              Hur många intervjuer har Helena Bouveng gjort med Kustbevakningen
              och med tullens personal kring sådana här frågor där hon också
              har fått bekräftat att den lagstiftning vi har är fullt tillräcklig?
            </seg>
            <seg xml:id="i-ba94a92e7bc4d7f8-0">
              Jag vill inte misstro Helena Bouveng, men jag är inte riktigt
              säker på att Helena Bouvengs tolkning av de uttalanden som de
              poliser har gjort som hon har intervjuat riktigt hänger ihop.
              För jag kan inte förstå att det skulle vara något att tacka nej
              till att man skulle få ett enklare och tydligare regelsystem när
              det gäller onykterhet på sjön än vad man har i dag.
            </seg>
            <seg xml:id="i-d5362aaa6bf4dcd9-0">
              Att det finns en lagstiftning är helt klart. Men det är bedömningsfrågor.
              Sådana här ärenden hamnar förmodligen också i domstol någon gång.
              Där finns det en bevisföringsproblematik som man måste ta hänsyn
              till. Den är förmodligen mycket enklare när man kan påvisa att
              man genom provtagning konstaterar att gränsen som är bestämd har
              överträtts. Det är enkelt, tydligt och klart. Men Helena Bouveng
              tycks inte förespråka den lösningen.
            </seg>
          </u>
          <note type="speaker" xml:id="i-150da2a2c4b1695b-0">
            Anf. 27 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-5">
            <seg xml:id="i-daf054bcc9ac22a4-0">
              Fru talman! Jag kan inte annat än lyssna på Karl Gustav Abramsson.
              Kan anledningen till att man just framför ett förslag på 0,2 vara
              att man vill göra det väldigt enkelt och lätt för sig som lagstiftare?
              Är det lite grann att vi från den här talarstolen i den här kammaren
              gör en lagstiftning så att vi kan sova gott på natten och säga
              att vi har gjort vårt i kampen mot sjöfylleri? Man vill göra det
              enkelt för sig.
            </seg>
            <seg xml:id="i-1c272081ee150fc2-0">
              Jag har inte intervjuat någon från Kustbevakningen. Jag har inte
              intervjuat någon från Tullverket. Men sjöpolisen som faktiskt
              är huvudansvarig för den här typen av brott är väldigt entydig.
              Det finns en promillegräns, och det finns andra saker som är väldigt
              viktiga att väga in om vi ska kunna färdas säkert på våra sjöar
              och hav. De har inga problem med detta. Då tycker jag inte heller
              att K G Abramsson och jag ska ha ett stort problem med detta.
            </seg>
            <seg xml:id="i-b2a8bc3a03f9fe29-0">
              Det finns en promillegräns. Risken att bli upptäckt tror jag
              att vi gemensamt ska arbeta för blir större och på flera ställen
              än Helsingfors och Göteborg i vårt avlånga land.
            </seg>
          </u>
          <note type="speaker" xml:id="i-6a583603d1c518bc-0">
            Anf. 28 LENA OLSSON (v) replik:
          </note>
          <u who="lena_olsson_bb92b4" xml:id="i-44c13c165d977502-3">
            <seg xml:id="i-36c45e825b77b5cb-0">
              Fru talman! Jag ställde en fråga till Inger Davidson det gjorde
              K G Abramsson också när det gäller utredarens förslag till definition
              av hur man ska lägga upp det och vilka den nedre gränsen ska gälla.
              Det här var inte lätt. Det var väldigt svårt, svarade Inger. Man
              antydde att utredningsförslaget kanske inte var så genomtänkt.
            </seg>
            <seg xml:id="i-8da2e5eb35ca2d22-0">
              När vi pressat på i frågan går Helena Bouveng upp och, tycker
              jag, ger den egentliga förklaringen till att man inte har en nedre
              gräns. Det beror inte på att utredaren har dåliga förslag, utan
              det beror på att man inte är överens i alliansen.
            </seg>
            <seg xml:id="i-52b2728ababf56b0-0">
              Jag kan passa på att ge en eloge till kd som åtminstone står
              upp för något slags samarbete när det gäller de fyra partierna.
              Det gör tydligen inte Moderaternas företrädare här som rent ut
              sagt, måste jag säga, skickar signalen att det inte är så noga
              om vi kör på fyllan på sjön. Det är precis det man säger.
            </seg>
            <seg xml:id="i-a1b85e8fdf20f139-0">
              I betänkandet står det: Nu ska man utreda ytterligare. Det här
              är inte så lätt som vi trodde, så vi måste mer seriöst titta på
              det här. Men vi ska komma fram till en nedre gräns.
            </seg>
            <seg xml:id="i-ff27ff180b96fc13-0">
              Ändå går Helena Bouveng här upp och säger att det redan finns
              tillräckligt att gå på. I stort sett behövs ingen nedre gräns.
              Det är precis de signalerna som du, Helena, sänder ut.
            </seg>
            <seg xml:id="i-8110f407a21323c6-0">
              Som lagstiftare brukar vi lagstifta för att det ska ha en påverkan
              i det här fallet på dem som sitter i båtar och som är på sjön.
              Man kör inte full när man sitter i en båt.
            </seg>
          </u>
          <note type="speaker" xml:id="i-bb997f25203b6ff1-0">
            Anf. 29 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-6">
            <seg xml:id="i-0cca9924bd90faa6-0">
              Fru talman! Lena Olsson är som vanligt ganska yvig i debatten.
              Det tycker jag är härligt. Men att påstå att jag säger att det
              inte är så noga om man kör på fyllan på sjön är att gå lite för
              långt, Lena Olsson!
            </seg>
            <seg xml:id="i-703193da4ccadacc-0">
              Jag tror att jag vid upprepade tillfällen i dag, i artiklar och
              vid andra tillfällen har varit oerhört noga med att vi inte gillar
              människor som är fulla på sjön. Det är fullständigt klart och
              tydligt.
            </seg>
            <seg xml:id="i-b62f3d6083c07881-0">
              För att upprepa igen: Det finns i dag en promillegräns. Sjöpolisen
              är väldigt tydlig med att man är nöjd med den. De tittar på sådant
              som rör alkohol, vårdslöshet i trafiken, om man är en fara för
              någon annan och om man kör för fort. Det görs alltså en helhetsbedömning
              av kapaciteten att framföra en båt bland andra båtar.
            </seg>
            <seg xml:id="i-2b4687b51d13c127-0">
              Att säga att vi moderater tycker att det är okej att köra plaskfull
              på sjön är fullständigt fel. Vad vi tycker kanske är ännu viktigare
              är detta med risken att bli upptäckt och möjligheten att förebygga
              att fler människor ger sig ut på sjön och ute i vikarna. Det tycker
              vi är kanske det viktigaste verktyget för att vi fortsatt ska
              kunna njuta av naturen och friheten, vilket ju väldigt många människor
              som väljer att på sommaren vara till sjöss gör.
            </seg>
          </u>
          <note type="speaker" xml:id="i-06cff7234873e0d4-0">
            Anf. 30 LENA OLSSON (v) replik:
          </note>
          <u who="lena_olsson_bb92b4" next="cont" xml:id="i-66997abc2299e204-0">
            <seg xml:id="i-448288bc921a2f11-0">
              Fru talman! Där fick man en reaktion. Jag vet inte om jag uppfattade
              det sagda rätt så jag måste få ett tydligt svar på frågan: Är
              du, Helena, tydligt för en nedre promillegräns?
            </seg>
            <seg xml:id="i-5e70117b4390bcf9-0">
              Ett parti i alliansen har en artikel i Aftonbladet. Tydligen
              har man haft flera artiklar i andra tidningar där man ställer
              det här kravet. Det intryck man får är att ni i alliansen inte
              är överens. Det är det största hotet mot att ett beslut om en
              nedre promillegräns kan träda i kraft nu till sommaren så att
              vi till exempel slipper chickenrace ute vid Värmdö golfklubb.
              Tre personer har ju förolyckats. Du har själv nämnt om det.
            </seg>
          </u>
          <note xml:id="i-9adefdae954397c8-0">
            (HELENA BOUVENG (m): Absolut.)
          </note>
          <u who="lena_olsson_bb92b4" prev="cont" xml:id="i-25558a41a468c21e-0">
            <seg xml:id="i-e4cc9e6a2c70a698-0">
              Jag sägs vara yvig i debatten. Men ta mig för vad jag är! Jag
              är sådan helt enkelt.
            </seg>
            <seg xml:id="i-8bc0ae71d280307a-0">
              Vi har fått en förklaring. I själva verket är ni inte överens.
              Det är därför som vi i dag inte har ett lagförslag i dag. Jag
              tycker att det är olyckligt om det hela ska falla så.
            </seg>
            <seg xml:id="i-93b884e64a6b7881-0">
              Vem vet? Kanske hade Inger Davidson stött reservationen om hon
              i förväg hade vetat vad du skulle gå upp och säga.
            </seg>
          </u>
          <note type="speaker" xml:id="i-145883b3496b656f-0">
            Anf. 31 HELENA BOUVENG (m) replik:
          </note>
          <u who="helena_bouveng_ce9e54" xml:id="i-d4b8e4e0c8c75fd2-7">
            <seg xml:id="i-02d16e0375af8e98-0">
              Fru talman! Inger Davidson anade nog nästan att jag skulle nämna
              något om detta. Jag valde att inte göra det i mitt anförande.
              Men nu när jag sett hur debatten gått är det, tror jag, viktigt
              att säga att vi har olika infallsvinklar i den kommande frågan.
            </seg>
            <seg xml:id="i-fc2236c37201bcd9-0">
              Beträffande Lena Olssons yviga sätt att debattera här i talarstolen
              tror jag att det är fler än jag som verkligen uppskattar att du,
              Lena, är du, så det är inga problem med det.
            </seg>
            <seg xml:id="i-f4dd437531cbc1bd-0">
              Du nämnde Värmdö golfklubb. Det är ett jättebra exempel. Oavsett
              om det är en gräns vid 0,2, 0,5 eller 1,0 promille har det skett
              en minskning. Man kör inte längre full från Värmdö golfklubb.
              Jag har själv varit där och sett ungdomar ge sig av därifrån på
              onsdagar. Det är inte speciellt roligt. Men i dag säger sjöpolisen
              att de känner till det här fenomenet på onsdagar. Därför är man
              där och övervakar. Risken att bli upptäckt gör att människor,
              utan alkohol i sig, faktiskt tar hem motorbåten från Värmdö golfklubb.
            </seg>
            <seg xml:id="i-fe42a208bc02306a-0">
              Återigen: Då har man lyckats. En närvarande sjöpolis gör att
              människor inte sätter sig vid rodret och kör in till stan. Det
              tycker jag är det viktigaste.
            </seg>
          </u>
          <note type="speaker" xml:id="i-7a5e3303824c296d-0">
            Anf. 32 INGER DAVIDSON (kd):
          </note>
          <u who="inger_davidson_c39c0f" next="cont" xml:id="i-9ebd955902e006f1-0">
            <seg xml:id="i-22cce31273c25b20-0">
              Fru talman! Jag har full förståelse för att inte alla riktigt
              förstår hur en alliansregering fungerar. Det är inte så att alla
              är trädda på ett snöre i en sådan regering, utan det finns väldigt
              många olika infallsvinklar och många olika synpunkter.
            </seg>
            <seg xml:id="i-b42efef49a34142f-0">
              Det har framgått rätt så tydligt att Helena Bouveng och jag ser
              lite olika på den här saken. Men därför finns det ett samordningskansli
              där åsikterna stöts och blöts. Sedan kommer man gemensamt fram
              till vad hela regeringen kan stå för. Där har vi kommit fram till
              att en nedre promillegräns ska införas. När det skrivs i en proposition
              är det detta som gäller därför att då har vårt samordningskansli
              fungerat. Alla partier har tyckt att de har fått föra fram sina
              åsikter. Sedan blir nästa fråga var gränsen i så fall ska ligga.
            </seg>
            <seg xml:id="i-4d3655e6d447862b-0">
              I det läget har varje parti möjlighet att på olika sätt gå ut
              och markera sin egen ståndpunkt. Det är vad jag har gjort. Jag
              tycker alltså att det borde vara en nedre gräns vid 0,2 promille.
              Konstigare än så är det faktiskt inte.
            </seg>
          </u>
          <note xml:id="i-30f3386e5fee2926-2">
            Överläggningen var härmed avslutad.
          </note>
          <u who="inger_davidson_c39c0f" prev="cont" xml:id="i-34acdde9e58548e6-0">
            <seg xml:id="i-635e57daffab75cf-0">
              12 § Nationell strategi för att möta hotet från terrorism och
              Upptrappning av kampen mot terrorism och bättre sprängämnessäkerhet
            </seg>
          </u>
          <note xml:id="i-9c5ad69af4da5555-4">
            Föredrogs
          </note>
          <note type="speaker" xml:id="i-80fbd1c5d978c9c9-0">
            Anf. 33 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-9ab43c7b8257f697-0">
            <seg xml:id="i-5e50add37a64db08-0">
              Fru talman! Hotet från terrorism finns i Europa. Det visar inte
              minst de senaste årens attentat i Madrid, London, Istanbul och
              Moskva, och det visar de attentatsförsök som har avvärjts.
            </seg>
            <seg xml:id="i-5d4813c7fa90d859-0">
              I dagsläget bedöms de direkta hoten mot Sverige och svenska intressen
              vara låga. Samtidigt måste vi vara medvetna om att hotbilden snabbt
              kan förändras.
            </seg>
            <seg xml:id="i-aedfd02b6d91099f-0">
              För att på lång sikt kunna bekämpa grogrunden för terrorism måste
              vi lära oss att förstå de omständigheter kring vilka terrorismen
              uppstår. Extrema tolkningar av ideologier eller religioner står
              i dag alltför ensamma som förklaringsmodeller. Politiken i allmänhet
              och vi politiker som diskuterar de här frågorna i synnerhet har
              ett ansvar att vara ytterst försiktiga så att vi inte ytterligare
              späder på och förstärker de stereotypa föreställningar som leder
              till att grupper utsätts för diskriminering och rasism.
            </seg>
            <seg xml:id="i-db4a00996cab6207-0">
              Som exempel, fru talman, kan jag inte låta bli att nämna en skylt
              i Londons tunnelbana. På skylten står det, fritt översatt: Spring
              inte i rulltrappor eller på perronger, speciellt inte om du har
              mörkt hår, är mörk och/eller bär på en stor ryggsäck detta för
              din egen säkerhet!
            </seg>
            <seg xml:id="i-496a6556425b22a0-0">
              Jag har full förståelse för att både den historiska och den nuvarande
              situationen i London onekligen kräver ett arbete mot terrorism.
              Men man måste fråga sig vilket syfte och mål som nyss nämnda skylt
              faktiskt har.
            </seg>
            <seg xml:id="i-794d28f1e490e591-0">
              Fru talman! För att förstå terrorismen och mekanismerna bakom
              terrorismen krävs det ett djupare och bredare anslag speciellt
              när extremismen är av den omfattning som vi i dag ser.
            </seg>
            <seg xml:id="i-bbdeb08886a2b7e7-0">
              En av grunderna för terrorism går det att finna i ett socialt
              och ekonomiskt utanförskap, ofta i samband med en brist på dialog
              och demokrati. Frustration och extremism möts inte sällan där
              samhället misslyckas.
            </seg>
            <seg xml:id="i-7deefcd4d23fab39-0">
              Det går att förebygga terrorism. Det är ett mödosamt och ett
              långsiktigt arbete, som måste prioriteras.
            </seg>
            <seg xml:id="i-705325d34405df2b-0">
              En solidarisk utrikespolitik lägger grunden för en mer rättvis
              värld, där Sverige bemöts med respekt. Inrikespolitiskt måste
              vi arbeta för ett sammanhållet samhälle utan klyftor.
            </seg>
            <seg xml:id="i-288083d1aeb5b4ad-0">
              I skrivelsen nämns också att det i det svenska samhället finns
              en möjlig grogrund för extremism. Därför är det viktigt att bland
              annat värna välfärdssamhällets grunder. De senaste årens borgerliga
              omdaningar av välfärdspolitiken har inneburit en politik för ökade
              skillnader, där grupper marginaliseras och samhällsklyftorna ökar.
              Det är ett stort steg i fel riktning.
            </seg>
            <seg xml:id="i-8b51aec9893621c7-0">
              Fru talman! Jag står självklart bakom alla de socialdemokratiska
              reservationerna samt de reservationer vi har lämnat med våra oppositionsvänner
              i Vänsterpartiet och Miljöpartiet, men för tids vinnande väljer
              jag att yrka bifall till reservationerna 2, 3, 4, 8 och 9.
            </seg>
            <seg xml:id="i-4eadb46403e51160-0">
              Gränsöverskridande brottslighet och terrorism kräver ett internationellt
              polisiärt samarbete. Det är nog alla i den här kammaren eniga
              om. Regeringen framhåller i skrivelsen samarbetet inom de nationella
              insatsstyrkorna i EU och Prümrådsbeslutet, det beslut som gör
              det möjligt för utländska polismyndigheter att ägna sig åt tjänsteutövning
              i Sverige.
            </seg>
            <seg xml:id="i-b6652ee361ed28ad-0">
              Regeringen har dock fortfarande inte presenterat vad följderna
              blir för svensk lagstiftning. Om regeringens ambition är att arbeta
              för en gemensam operationell polis inom EU vore det hederligt
              att berätta det. Det fanns en stark kritik från den borgerliga
              oppositionen under flera år förut för att den dåvarande socialdemokratiska
              regeringen inte presenterade svensk följdlagstiftning samtidigt
              som EU:s ramlagar antogs av riksdagen. Vi kan konstatera att den
              borgerliga regeringen står i samma situation, trots storslagna
              löften om annat.
            </seg>
            <seg xml:id="i-d531b09e49ec2030-0">
              Fru talman! Sverige har vid ett antal tillfällen agerat kraftfullt
              mot det sanktionssystem som tillämpats av FN mot terrormisstänkta
              som förts upp på den så kallade 1267-listan. FN:s sanktioner enligt
              säkerhetsrådets resolution 1267 gäller personer och grupper som
              anses ha samröre med Usama bin Ladin, nätverket al-Qaida och talibanerna
              och omfattar så kallad frysning av tillgångar för dem som berörs.
            </seg>
            <seg xml:id="i-a5521dc1abd132cc-0">
              Det måste införas en möjlighet till omprövning av dessa frysningsbeslut.
              Processer för att föra av namn på listan måste förenklas och göras
              mer rättssäkra. Kritiken framfördes av den socialdemokratiska
              regeringen vid ett flertal tillfällen.
            </seg>
            <seg xml:id="i-1ffa2acc6639ac32-0">
              Vi socialdemokrater har även gentemot den nuvarande borgerliga
              regeringen framfört synpunkten att det är viktigt att regeringen
              fortsätter att framföra kritik mot sanktionssystemet. Vi menar
              att regeringen har varit för svag i att driva krav på förbättring
              och utveckling. Både stats- och utrikesministern visar en enorm
              rädsla för att stöta sig med Bushregeringen i USA. Från FN kommer
              oroande signaler om att Sveriges tidigare så klara och tydliga
              röst för rättssäkerhet, respekt för folkrätten och mänskliga rättigheter
              har tystnat. Det är oroväckande.
            </seg>
            <seg xml:id="i-d1c136f3f353e64e-0">
              Fru talman! Regeringen framhåller det arbete som Försvarsmaktens
              militära underrättelse- och säkerhetstjänst och Försvarets radioanstalt
              ägnar sig åt som viktigt utifrån perspektivet att skydda sig och
              bekämpa terrorism. Vi socialdemokrater har kritiserat förslaget
              kring FRA om nya möjligheter till signalspaning som regeringen
              presenterat och som nu ligger vilande i riksdagen.
            </seg>
            <seg xml:id="i-42518bffc7c53b48-0">
              Vi anser att det finns ett behov av att kunna signalspana också
              via kabel för att skydda Sverige och svenska medborgare från grov
              brottslighet som terrorism. Däremot har vi sagt att rättssäkerhetskraven
              inte är tillräckliga. Vi har också ställt oss negativa till försvarsunderrättelseverksamhetens
              nya mandat, som vi menar inte är tillräckligt utrett och kan få
              för långtgående konsekvenser. Detta har vi tidigare motionerat
              om, och den kritiken kvarstår.
            </seg>
            <seg xml:id="i-fe03dfcc18d72b9b-0">
              Fru talman! Terrorism bekämpas, som vi tidigare nämnt, inte bara
              med repressiva metoder. Det är också av yttersta vikt att motverka
              grogrunderna för terrorism: fattigdom, hopplöshet och kränkningar
              av mänskliga rättigheter. I många fall är dialogen det viktigaste
              verktyget mot radikalisering och terrorism. Där finns inga enkla
              lösningar. Det krävs ett långsiktigt arbete för att främja demokrati,
              mänskliga rättigheter, statsbyggande och utveckling. I skrivelsen
              finns det en hel del fin retorik som går i den här riktningen.
              Men på alltför många punkter lever inte skrivelsen upp till de
              vackra orden. Jag kan ta ett exempel.
            </seg>
            <seg xml:id="i-a64d36ec14616673-0">
              Sverige har sedan början av 90-talet arbetat på olika sätt för
              dialogfrämjande mellan Sverige och Europa och den muslimska världen.
              Exempel på det är Euroislamprojektet, som startades 1994 på initiativ
              av Lena Hjelm-Wallén, dialogprojekt inom EU:s Barcelonaprocess
              och Alexandriainstitutet samt verksamheten vid generalkonsulatet
              i Istanbul.
            </seg>
            <seg xml:id="i-d25884486a0dfc2d-0">
              Regeringen nämner i skrivelsen att denna politik indirekt är
              en viktig komponent i förebyggandet av terrorism. Man nämner bland
              annat verksamheten vid generalkonsulatet i Istanbul, som vi i
              justitieutskottet förra året fick möjlighet att besöka och där
              vi fick en massa nyttig information om det oerhört viktiga arbete
              som sker under ledning av generalkonsul Ingmar Karlsson. Generalkonsulatet
              har i dag, vilket generalkonsuln också har påpekat, så knappa
              medel att elementära förpliktelser inte kan uppfyllas. Vi anser
              inte att detta är vare sig rimligt eller överensstämmande med
              den politik för dialogfrämjande som regeringen säger sig vilja
              föra. Generalkonsulatet i Istanbul är viktigt och måste få goda
              förutsättningar att bedriva sitt arbete.
            </seg>
            <seg xml:id="i-61d949bedc365715-0">
              Fru talman! Slutligen: Sverige deltar redan i dag i ett antal
              internationella insatser. Med tanke på de resurser som krävs för
              internationella insatser samt vikten av att Sverige fortsatt ska
              ha en hög trovärdighet för den politik som bedrivs och som syftar
              till att förbättra säkerheten utanför Sveriges gränser, avseende
              respekt för mänskliga rättigheter och folkrätten, menar vi att
              det behövs en nationell strategi för de här insatserna. Det finns
              inte i dag, och det är också andemeningen i reservation nr 9.
              Det är dags för regeringen att presentera en sådan strategi.
            </seg>
          </u>
          <note xml:id="i-a4e51089c6e44e3d-0">
            Jag yrkar alltså bifall till reservationerna 2, 3, 4, 8 och 9.
          </note>
          <note xml:id="i-09ac29d90535d783-0">
            I detta anförande instämde Kerstin Haglö och Elisebeht Markström
            (båda s).
          </note>
          <note type="speaker" xml:id="i-c1c3e6f1031b48e5-0">
            Anf. 34 ALICE ÅSTRÖM (v):
          </note>
          <u who="alice_astrom_01eda6" xml:id="i-3ae5ba7e2d7c2929-0">
            <seg xml:id="i-bf00bb0389d8857a-0">
              Fru talman! I dag debatterar vi framför allt den nationella strategin
              för att möta hotet från terrorism. Väldigt mycket av de förslag
              som ligger i den nationella strategin är förslag som har behandlats
              i annan ordning, beslut som redan har fattats och beslut som ska
              komma att fattas. Det är en sammanställning över den strategin
              för de olika åtgärder som regeringen tycker är viktiga att vidta.
              Därför kommer jag inte att gå in på alla delar, och vi återkommer
              i debatten när det gäller de specifika ärendena.
            </seg>
            <seg xml:id="i-ad57fc5894795fb9-0">
              Fru talman! Det som är det allra viktigaste när det gäller den
              nationella strategin är att det finns en fullständig avsaknad
              av en analys av vad de åtgärder som redan har vidtagits har gett
              för resultat. Arbetet i kampen mot terrorism har gått i en rasande
              fart. Vi vet att väldigt många av de förslag som lades fram efter
              den hemska händelsen den 11 september i USA gjordes på ett rättsosäkert
              sätt.
            </seg>
            <seg xml:id="i-fb5dc8cf3843bb1f-0">
              Jag har deltagit i många debatter i den här kammaren där flera
              ledamöter, även från den borgerliga alliansen, har uttryckt en
              oro över och en kritik av bristen på rättssäkerhet och eftertänksamhet
              i lagstiftningsarbetet. Men man har inte förmått stå upp och säg:
              Nej, då är vi inte beredda att anta den här lagstiftningen. Man
              har i stället sagt att trots de brister som finns när det gäller
              rättssäkerhet är vi ändå tvungna och vi är ändå beredda att anta
              lagstiftningen. Det är ju ett mycket medvetet val som man kan
              göra. Där har vi från Vänsterpartiet varit väldigt noga med att
              har man inte uppfyllt rättssäkerhetskraven i kampen mot terrorism
              har vi inte varit beredda att tillstyrka lagstiftningen.
            </seg>
            <seg xml:id="i-902be13771d7de15-0">
              Men med den kritiken av bristerna som alla partier i Sveriges
              riksdag har framfört borde det vara rätt rimligt, när man nu ska
              göra en samlad nationell strategi, att man också säger att nu
              måste vi göra ett stopp. Nu måste vi faktiskt analysera. Vi måste
              utvärdera vilka effekter den lagstiftning vi har antagit har fått
              i kampen mot terrorism.
            </seg>
            <seg xml:id="i-02e13ab16e0367bd-0">
              Det finns inte en antydan till den eftertänksamheten i den nationella
              strategin. Tvärtom signalerar man nu att vi är beredda att ta
              flera steg framåt.
            </seg>
            <seg xml:id="i-710b0bfb7087a0dd-0">
              Genomgående står det också, och det är ganska intressant, fru
              talman, på punkt efter punkt både i regeringens skrivelse och
              i utskottets betänkande att det är viktigt att man förbättrar
              rättssäkerheten, att kampen mot terrorism aldrig får föras på
              annat sätt än på demokratiska grunder och att rättssäkerheten
              också ska finnas. Man är väldigt noga med att poängtera det på
              punkt efter punkt. Det är ganska intressant att man är tvungen
              att lyfta fram och tala om att det här står vi minsann för.
            </seg>
            <seg xml:id="i-585138e2b63c6c56-0">
              Man pekar också på att det finns brister när det gäller rättssäkerheten,
              och den svenska regeringen är väldigt noga med att ständigt framföra
              denna kritik och att försöka arbeta för att rättssäkerheten ska
              stärkas. Det låter ju väldigt fint, fru talman. Men år efter år
              har gått, bristerna på rättssäkerhet finns fortfarande kvar, och
              man tvekar inte att ta vidare steg framåt.
            </seg>
            <seg xml:id="i-c7c05d7fdaafed30-0">
              När ska den här regeringen, när ska den här riksdagen säga: Nej,
              nu räcker det inte med att vi säger att det är väldigt viktigt
              med rättssäkerheten och att vi lyfter fram det varenda gång. När
              ska man säga: Nej, nu är vi inte längre beredda att acceptera
              lagförslag som inte uppfyller rättssäkerhetens krav. Nu är vi
              beredda att säga nej. Inte en enda gång.
            </seg>
            <seg xml:id="i-8e95f1943287c3ab-0">
              Fru talman! För Vänsterpartiet är det ganska tydligt att demokratins
              grunder och rättssäkerhetens principer är väldigt vackra ord för
              regeringen, men att man inte är beredd att sätta någon kraft bakom
              dem när det väl kommer till kritan.
            </seg>
            <seg xml:id="i-261f87cc7ffca14f-0">
              Vänsterpartiet har när det gäller frysning av tillgångar bedrivit
              en aktiv kamp för att listningen måste ha de rättssäkerhetskrav
              som är rimliga att ställa, att processen för att föra av namn
              från listan måste förenklas och göras mer rättssäker, att man
              måste få en möjlighet till omprövning av frysningsbeslutet och
              att de som förs upp på listan ska få tillgång till domstolsprövning
              och adekvata rättsmedel. Det är fullständigt rimliga rättssäkerhetskrav
              i en demokrati och i en demokratisk process.
            </seg>
            <seg xml:id="i-0967ce5edb6279ff-0">
              Trots alla år som har gått finns fortfarande inte det här. Även
              i den här nationella strategin och även i det här betänkandet
              säger majoriteten: Det jobbar vi för, det är väldigt viktigt.
              För de människor som står på listan existerar inte det i dag.
              Varje dag vi i den här riksdagen bara säger att vi ska fortsätta
              att driva det här och inte säger nej, nu accepterar vi inte det
              här längre, är det människor som blir utsatta för ett rättsövergrepp.
            </seg>
            <seg xml:id="i-42a3873b776c0e14-0">
              Frågan om flygpassagerardata är en del i den här processen, det
              vill säga lagring av passageraruppgifter. Lagring av passageraruppgifter
              finns redan i USA. Det är framför allt kraven från USA på att
              man ska införa det även i EU:s medlemsländer som lett till att
              det förslaget nu föreligger. Det handlar om att man ska registrera
              och analysera samtliga flygpassagerare som reser inom, till eller
              från EU. Informationen ska man använda för att identifiera riskpersoner
              eller personer som på något sätt kan kopplas till riskpersoner.
              Sedan ska man genom olika system analysera rörelsemönstret hos
              människor. Den här personen reste till Spanien, för att sedan
              resa till Irak och därefter till Sverige. Det är den typen av
              rörelsemönster som man ska kartlägga. Sedan ska man slå larm om
              någon beter sig på ett misstänkt sätt.
            </seg>
            <seg xml:id="i-875a9823632d1c18-0">
              Den här oerhörda mängden information ska sparas i sammanlagt
              13 år. Då kan man ganska tydligt se proportionalitetsprincipen
              när det gäller integritetsfrågor. Det kan inte vara en rimlig
              proportion mellan den här oerhörda mängden data och 13 år.
            </seg>
            <seg xml:id="i-6481b1c6235c5c5c-0">
              Anledningen till att jag lyft fram detta kommer ni att få höra
              från talarstolen. Man kommer från alliansens sida att säga att
              regeringen är mycket tveksam till det här, att det också står
              i den nationella strategin att man är osäker på om det verkligen
              kan vara rimligt att vidta en sådan åtgärd och att Sverige kommer
              att stå emot. Man kommer att diskutera, och man vill ha förändringar
              i den här lagstiftningen.
            </seg>
            <seg xml:id="i-71be99db666b3f6a-0">
              Fru talman! Om jag ska luta mig mot gamla erfarenheter, hur utvecklingen
              har sett ut när det gäller kampen mot terrorism, oroar jag mig
              för att det inte kommer att dröja länge förrän det ligger ett
              sådant förslag här på riksdagens bord. Därför skulle jag i dag
              vilja få ett klart och tydligt besked från allianspartierna: Kommer
              ni om ett sådant förslag läggs på Sveriges riksdags bord att säga
              nej till det?
            </seg>
            <seg xml:id="i-7995c47f81fbbf24-0">
              Fru talman! Jag yrkar bifall till reservation 3 och till reservation
              7, men vi står givetvis bakom alla våra andra reservationer.
            </seg>
            <seg xml:id="i-f79b9dea8df3190b-0">
              Avslutningsvis vill jag säga att kampen mot terrorism måste föras
              på ett rättssäkert sätt, på ett demokratiskt sätt och utan de
              brister som den har förts med hittills. Risken är, som jag ser
              det, att kampen mot terrorism snarare skapar en grogrund för kommande
              terrorism. En kamp där man inte står upp för demokratiska värden
              och för rättssäkerhet, där enskilda individer blir kränkta och
              utsatta för rättsövergrepp skapar bara ytterligare hat, ytterligare
              grogrund för terrorism. Vi riskerar att vår kamp för att förhindra
              terrorism snarare blir en grogrund och ett bidrag till en ökad
              terrorism i världen. Det är väl inte det syfte vi vill uppnå.
            </seg>
          </u>
          <note type="speaker" xml:id="i-79b9ffc045315c16-0">
            Anf. 35 MEHMET KAPLAN (mp):
          </note>
          <u who="mehmet_kaplan_727649" next="cont" xml:id="i-adfd0ded38d58dcb-0">
            <seg xml:id="i-a1852da957f64e01-0">
              Herr talman! Jag börjar med en liknelse när det gäller kampen
              mot terrorism. Terrorism är något fruktansvärt. Det är vi alla
              överens om. Den drabbar oskyldiga människor. Den splittrar länder.
              Den skapar en press på politiker. Framför allt tär den på det
              demokratiska systemet på ett sådant sätt att man alltid måste
              vara noga med att bekämpa terrorism. Det viktigaste vi har att
              göra detta med är vårt demokratiska system som vårt rättssamhälle
              vilar på och som vi hela tiden måste skydda. Terroristerna får
              aldrig ha det moraliska övertaget genom att peka på icke godkända
              metoder när vi med vårt demokratiska system försöker bekämpa den.
            </seg>
            <seg xml:id="i-799a813fea5c4154-0">
              Jag är född i Turkiet. Det är ett land vars medborgare turkar,
              kurder, syrianer, assyrier, armenier med flera; det finns ett
              sjuttiotal folk som bor där har plågats av terrororganisationen
              PKK i årtionden. Så länge jag kan minnas har kampen mot PKK enbart
              förts med militära medel fram tills helt nyligen. För lite drygt
              sex år sedan röstade man fram ett parti, AK-partiet, som valde
              att använda även andra metoder. Jämte de metoder som man redan
              hade prövat gjorde man enorma satsningar i framför allt östra
              Turkiet som faktiskt gav resultat. Det främsta rekryteringsunderlaget
              i området började ge stöd till en regering som började tala om
              att PKK bara var ett symtom på orättvisor i landet.
            </seg>
            <seg xml:id="i-180c87cf8b1ad30b-0">
              Ett exempel som detta är lätt att överföra till förhållandena
              i Sverige i dag. Vi har inte drabbats direkt, som England, Spanien
              och USA, av terrorattentat, men vi har att skydda våra medborgare
              och oss själva på ett sådant sätt att det kan inge förtroende
              och också visa för dem som väljer terrorn som metod att i Sverige
              är det inte fritt fram och i Sverige har vi åtgärder.
            </seg>
            <seg xml:id="i-5cf92b639538e523-0">
              Herr talman! Jag vill också lyfta fram på vilket sätt man i Sverige
              hanterar denna typ av åtgärder. När vi i EU-sammanhang försöker
              titta på och ha viss överensstämmelse i lagstiftningen är det
              ett område som jag särskilt vill lyfta fram. Det gäller samarbetet
              mellan säkerhetstjänster. Vi vill naturligtvis lita på att säkerhetstjänsten
              i andra länder, som är demokratiska och som utger sig för att
              vara demokratiska, är underställd en parlamentarisk insyn, precis
              som det är i Sverige. Men vi ser samtidigt att just i samband
              med kampen mot terrorism har säkerhetstjänster på många håll i
              världen använt så kallade extraordinära metoder, alltså metoder
              som ofta saknar lagstöd och bryter mot principer om rättssäkerhet
              och andra mänskliga rättigheter.
            </seg>
            <seg xml:id="i-a9aefde2cbc5a42f-0">
              Detta är anmärkningsvärt, särskilt i de länder som kallar sig
              demokratiska som till exempel USA där man har tagit kommandot
              i en jakt på personer som oftast på lösa grunder misstänks vara
              potentiella terrorister. Personer har flugits till fångläger.
              Vi har kritiserat det från denna kammare. Regeringsföreträdare
              har rättmätigt gått ut och tagit bladet från munnen och sagt vad
              man tycker. Det finns fortfarande en bas på Kuba, Guantánamo,
              som är det kanske mest kända exemplet. Men det finns alltför många
              exempel även inom EU.
            </seg>
            <seg xml:id="i-2f7d403a8b629db5-0">
              Vi menar från Miljöpartiets sida, tillsammans med Vänsterpartiet,
              att europeiska säkerhetstjänster och regeringar i högsta grad
              har varit delaktiga, till exempel i hemliga fångtransporter. Då
              är det minsta man kan begära att det i denna skrivelse skulle
              finnas en diskussion om det faktum att USA:s säkerhetstjänst inte
              respekterar mänskliga rättigheter och tortyrförbudet. Enligt vår
              uppfattning har den svenska Säkerhetspolisen, Säpo, och deras
              samarbete med USA:s säkerhetstjänst en mycket stor grad av osmaklighet.
            </seg>
            <seg xml:id="i-7090801b20d91a88-0">
              När vi skriver en sådan här skrivelse och debatterar den borde
              det åtminstone i en passus nämnas att det inte är okej att ett
              land och dess säkerhetstjänst inte lever upp till de demokratiska
              värderingarna att människor oavsett vad de misstänks för har rätt
              till domstolsprövning.
            </seg>
            <seg xml:id="i-02c45315419800e5-0">
              Vilka rättssäkerhetskrav måste ställas? Vad är det vi omhuldar
              och tycker är viktigt i kampen mot terrorismen en kamp som vi
              inte har råd att förlora. Europarådets särskilda rapportör, Dick
              Marty, avlämnade förra året en rapport om FN:s och EU:s terrorlistor.
              Han skriver att EU:s och FN:s hanteringssätt av listorna kränker
              de grundläggande principerna om mänskliga rättigheter och lagbunden
              rättstillämpning.
            </seg>
            <seg xml:id="i-b1f7dbc7db2e67d3-0">
              Miljöpartiet instämmer i denna kritik. Jag kommer att räkna upp
              ett antal punkter som vi måste vara överens om. Jag tror att vi
              är överens om dem. Men det verkar som att vi utifrån dessa punkter
              kommer fram till olika slutsatser. Det är den kritik jag har mot
              betänkandet som majoriteten står bakom.
            </seg>
            <seg xml:id="i-8298f066d014c3b2-0">
              Vi tycker att det är oerhört viktigt att man blir underrättad
              om anklagelserna mot sig och grunderna för dessa. Det är något
              som är så grundläggande. Man får inte sitta i ovisshet, såsom
              människor faktiskt har gjort och fortfarande gör, inte minst på
              Guantánamo men också, tyvärr, här hemma i Sverige. De senaste
              fallen är de ärenden som har med al-Barakaat att göra. Det sitter
              somalier häktade. De vet inte riktigt vilka anklagelserna är.
            </seg>
            <seg xml:id="i-bb06742f81053ad7-0">
              En annan punkt är rätten att bli hörd och att få försvara sig
              mot anklagelserna. Det kan man inte göra om man inte vet vad man
              anklagas för. När man väl har fått reda på vad man anklagas för
              ska man kunna försvara sig mot detta.
            </seg>
            <seg xml:id="i-dc02395654f3640d-0">
              En tredje punkt som vi tycker är viktig är rätten att få beslut
              som inverkar på ens rättigheter granskade av ett opartiskt och
              fristående organ. Det låter som självklarheter, men år 2008 i
              Sverige, Europa och USA är det inte längre självklarheter. Vi
              har tagit ett steg framåt när det gäller rättssäkerhet men två
              steg tillbaka när det gäller behandlingen av människor utifrån
              de principer som vi har slagit fast är viktiga.
            </seg>
            <seg xml:id="i-9b35cc64957ffc10-0">
              Den sista punkten är något som vi har lyft fram i våra reservationer.
              Det är rätten till kompensation när man felaktigt drabbats av
              sanktioner. När medborgare gör sig skyldiga till överträdelser
              är de tvungna att betala skadestånd. Det är samma sak för företag.
              Regeringen har lagt fram en proposition som vi kommer att debattera
              nästa vecka. Den handlar om att vi ska bötfälla företagare hårdare
              än vi hittills har gjort om de diskriminerar. Men när staten genom
              sin säkerhetstjänst begår övergrepp kanske framför allt i andra
              länder men även här i Sverige har vi börjat överge vissa principer
              som handlar om att staten inte ska skyddas mot medborgarna utan
              att medborgarna ska skyddas mot staten. Vi tycker inte att man
              ska kunna få kompensation om man har drabbats felaktigt när det
              gäller denna typ av ärenden. Vi minns att det faktiskt går i civilmål
              och i brottmål, men just i denna typ av ärenden har vi frångått
              denna princip.
            </seg>
            <seg xml:id="i-a4e298f4e0c4b231-0">
              Jag vill avsluta med en annan viktig fråga. Det gäller lagring
              av passageraruppgifter. I går tog det svenska fotbollslandslagets
              förbundskapten ut laget som ska till EM i sommar. En person lyste
              med sin frånvaro. Samma person lyste också med sin frånvaro när
              landslaget skulle till Sydamerika. Det var inte på grund av att
              han inte hade blivit uttagen till den resan utan för att USA:s
              säkerhetstjänst hade fått för sig att den här personen som har
              lika svart hår som jag och ett kanske mer annorlunda namn än vad
              jag har skulle kontrolleras. De gjorde att han missade planet.
            </seg>
            <seg xml:id="i-374c5068691747cf-0">
              När hela landslaget skulle mellanlanda i USA och skulle vidare
              med anknytningsflyg till Sydamerika höll man kvar en enda person.
              Det var inte Zlatan Ibrahimović, för han är stjärna, känd och
              nästan svensk. Det var en annan person som var relativt okänd
              och ny förmåga som säkert kommer att tjäna det svenska landslaget
              väl och säkert kommer att tas till svenska hjärtan och vara svensk.
              Men han hölls kvar.
            </seg>
            <seg xml:id="i-1fe03fca58d259e0-0">
              Det fanns inte en enda förklaring från säkerhetstjänsten. Man
              tyckte helt enkelt att man skulle undersöka den här killen ordentligt
              trots att han reste i landslagsgruppen och trots att man väldigt
              tidigt visste vem han var och i och med att den assisterande förbundskaptenen
              var kvar med honom och höll honom sällskap.
            </seg>
            <seg xml:id="i-2cf3fe797bbdae60-0">
              Problemet med detta är inte händelsen i sig. Det kan hända vem
              som helst av oss här att man fastnar i passkontrollen eller dras
              undan av säkerhetstjänsten. Problemet är vad det leder till. Det
              leder till att människor börjar bli tystare. De börjar sluta att
              bete sig på det sätt som de kanske normalt beter sig. De blir
              helt enkelt rädda och förtryckta.
            </seg>
            <seg xml:id="i-dcd27fc6796d3c30-0">
              Vad den här landslagsspelaren sade var: Sådant händer ju. Hur
              många gånger ska man acceptera att sådant händer? Är det två gånger,
              tio gånger eller varje resa man gör genom USA bara för att USA
              i kriget mot terrorismen har sett det som en stor uppgift att
              kontrollera? Det är precis som Maryam Yazdanfar sade om situationen
              i London. Det gäller dem som har mörkt hår eller ett utländskt
              utseende, eller hur det nu ska vara i USA, där man framför allt
              tittar på namnen. Jag är faktiskt orolig.
            </seg>
            <seg xml:id="i-53c2ff8b28acf28b-0">
              Jag tycker att man borde ha tagit upp det i skrivelsen. När det
              gäller just lagring av passageraruppgifter har vi nu också infört
              i Europa det som i USA har varit legitimt. Jag vill inte att den
              specialmat som jag och andra beställer det gäller kosher, vegetariskt
              eller muslimsk mat ska kunna registreras och kunna lagras i upp
              till 13 år. Vem sjutton har nytta av detta? Jo, förmodligen USA
              för att kunna stoppa en framtida landslagsspelare så att han missar
              flyget.
            </seg>
            <seg xml:id="i-6082c0f54b36d7d7-0">
              När det gäller Säpos samarbete med bland annat CIA finns det
              flera exempel. Jag kommer att ta upp dem vid ett senare tillfälle
              när vi debatterar frågorna. Det är synd att vi inte har lyckats
              nå ända fram i betänkandet eftersom det har goda ansatser. Jag
              är också glad att det finns företrädare för alliansen som har
              förstått problematiken.
            </seg>
            <seg xml:id="i-ccfb54323a3d912c-0">
              Vi kan inte vinna kriget mot terrorismen med militära medel.
              Det handlar minst lika mycket om att vi måste se på de sociala
              bitarna bakom. Det handlar inte minst om att lyfta upp att utanförskap
              är en legitim grogrund för dem som försöker rekrytera.
            </seg>
          </u>
          <note xml:id="i-663c2bf855704243-0">
            Anf. 36 ULRIKA KARLSSON i Uppsala (m):
          </note>
          <u who="mehmet_kaplan_727649" prev="cont" xml:id="i-601ecea84808dc2c-0">
            <seg xml:id="i-9b007647902f5f06-0">
              Herr talman! Klockan är strax före 12.00. En bil med sex personer
              rullar in vid huset. Personerna går in i huset, och klockan 11.47
              går larmet hos polisen. Det är skottlossning på västtyska ambassaden.
              Det är Helsingfors den 24 april 1975.
            </seg>
            <seg xml:id="i-13a0d97eb71f0669-0">
              Gruppen som trängt sig in på ambassaden och tagit tolv tjänstemän
              som gisslan kallade sig för Kommando Holger Meins. Det är en gren
              av den marxistiska Röda armé-fraktionen, mer känd som Baader-Meinhof-ligan.
              Deras krav var att de västtyska myndigheterna skulle släppa 26
              terrorister ur olika fängelser.
            </seg>
            <seg xml:id="i-ffadb4dae42c685c-0">
              Efter tolv timmar och efter att två personer avrättats i gisslan
              skakas ambassaden av en kraftig explosion. På några minuter var
              delar av byggnaden i fullt eldhav. Det var slutet på ett drama
              som skördade tre dödsoffer och sedermera också ett fjärde.
            </seg>
            <seg xml:id="i-7d4a9ddebd353633-0">
              Sedan 70-talet har Sverige tack och lov förskonats från storskaliga
              terroristattentat. Även om det direkta terroristhotet mot Sverige
              och svenska intressen bedöms vara relativt lågt är det ingen garanti
              för att Sverige eller svenskar på resor och vid tjänstgöring utomlands
              drabbas i framtiden. Faktum är att svenskar har funnits bland
              offren för terroristattentat i olika delar av världen under senare
              tid.
            </seg>
            <seg xml:id="i-00b7c8556f8e08c2-0">
              Hemma i vårt vardagsrum ser vi bilderna flimra förbi på tv:n.
              Det är raserade hus, sönderslitna bilar, ruiner, räddningsmanskap,
              lemlästade människor och begravningsscener. Bilderna kommer från
              Nairobi, Lockerbie, Tokyo, Madrid, Beslan, New York, Bali, London,
              Moskva, Oklahoma City och nästan varje dag från Irak och i går
              från Indien. Metoderna är självmordsattacker, kemiska och biologiska
              stridsmedel, sprängämnen, skjutvapen, tagande av gisslan, kidnappningar
              och flygplanskapningar.
            </seg>
            <seg xml:id="i-20226dbf9aae16c5-0">
              Enligt den undersökning som är gjord av Styrelsen för psykologiskt
              försvar är nära hälften av Sveriges befolkning oroliga för terrorhandlingar
              i Sverige. Det är kanske en naturlig reaktion på de händelser
              som sker i vår värld.
            </seg>
            <seg xml:id="i-db615b39fa8c6055-0">
              Vi kan inte blunda för verkligheten. Terrorismen finns i vår
              omvärld, och det är ett gränsöverskridande fenomen. Framför allt
              är risken stor att Sverige utnyttjas som bas för rekrytering,
              logistiskt stöd och finansiering. Det finns också risk att Sverige
              används som bas för att planera attentat utanför landets gränser.
            </seg>
            <seg xml:id="i-7c83324a009d7739-0">
              Herr talman! Regeringens skrivelse om en nationell strategi för
              att möta hotet terrorism som vi har i dag på vårt bord behandlas
              i betänkande Ju30. Den beskriver väl regeringens arbete, vad som
              är på gång, vad som bereds, vad regeringen driver och vad som
              gjorts för att möta hotet från terrorism.
            </seg>
            <seg xml:id="i-1a306a0b358667b7-0">
              De konkreta åtgärder som i nuläget planeras redovisas fyra rubriker
              som anger de övergripande intentionerna i arbetet.
            </seg>
            <seg xml:id="i-b2a4854fea97dd65-0">
              Samtidigt har vi också på vårt bord att behandla Ju32 som behandlar
              europeiska kommissionens meddelande om en upptrappning av kampen
              mot terrorism samt ett meddelande från kommissionen om bättre
              sprängmedelssäkerhet. I det ärendet finns en motivreservation.
            </seg>
            <seg xml:id="i-c0779e1d6757244c-0">
              Frågor om terrorism är viktiga, aktuella och väcker debatt. Det
              är viktigt att de gör det. Det är en svår balans mellan medlen
              för att bekämpa terrorismen å ena sidan och respekten för integritet,
              frihet och rättsstatens principer å andra sidan.
            </seg>
            <seg xml:id="i-ca789bb3229b8534-0">
              Det är svårt att skydda sig mot terrorism i ett öppet demokratiskt
              samhälle. Man kan införa mycket av ökad reglering, ökad övervakning
              och internationellt samarbete som ett motmedel. Men vi måste alltid
              fråga oss: Var går gränsen till att vi får en polisstat i stället
              för den demokrati som vi vill värna?
            </seg>
            <seg xml:id="i-190539f4ee76ed35-0">
              Det är viktigt att betona att arbetet i kampen mot terrorism
              måste utgå från respekten för den öppna, fria staten. Vi har till
              uppgift att säkerställa effektiva, proportionerliga och väl anpassade
              och rättssäkra insatser i kampen mot terrorismen. Vi har att värna
              den fria, öppna demokratin och dess värden som baseras på rättsstatens
              princip samt motverka diskriminering.
            </seg>
            <seg xml:id="i-f95b6eab86d825ed-0">
              Därför är det glädjande att regeringens arbete i kampen mot terrorism
              bärs upp av sex ingångsvärden. Jag kommer att ta upp dem här,
              för de är väldigt viktiga i den framtida diskussionen om kampen
              mot terrorism.
            </seg>
            <seg xml:id="i-0f6cc717cec4ad24-0">
              Herr talman! Terrorism är inte på något sätt ett nytt fenomen.
              Vi har drabbats av det både i EU och i vår omvärld. Länder som
              Tyskland, Frankrike, Storbritannien och även Sverige har drabbats
              av terroristattentat de senaste decennierna. Nu som då står inhemska
              politiska grupper, i huvudsak separatistiska grupper, anarkistiska
              grupper och vänsterradikala grupper, för de flesta incidenterna.
            </seg>
            <seg xml:id="i-9d5c207a1f4db99d-0">
              Europol rapporterar att terroristattackerna inom EU ökar. Under
              2007 skedde hela 583 attacker inom unionen. Av dessa kan 91 procent
              relateras till separatistiska grupper. Majoriteten av attackerna
              genomförs de facto av baskiska och korsikanska separatister i
              Spanien och Frankrike. Därför är det viktigt att slå fast att
              terrorism, extremism och fundamentalism bär många olika kostymer.
              Det kan vara ideologiska, religiösa, etniska och geografiska förtecken.
              Jag vill betona att religionen islam som sådan inte är ett hot.
              Däremot kan islamistiska fundamentalister och extremister utgöra
              precis samma sorts hot som vänster- och högerextremister eller
              för den delen fundamentalistiska separatister.
            </seg>
            <seg xml:id="i-4fde810b8b912da8-0">
              Terrorism inspireras av många olika faktorer: ideologiska, religiösa
              eller etniska motsättningar. Regeringens arbete utgår därför från
              att terrorism mer har bäring på politik än på religion.
            </seg>
            <seg xml:id="i-854bddb1d468c295-0">
              Kampen mot terrorismen innebär att vi måste arbeta förebyggande
              för att förhindra attentat, men den innebär också att förhindra
              att terrorattentat planeras i eller stöds från Sverige. Man ska
              faktiskt inte kunna gömma sig eller samla in pengar som är avsedda
              att användas för terrorism. Sverige ska inte heller användas som
              en bas för rekrytering eller logistiskt stöd.
            </seg>
            <seg xml:id="i-462f7e577c73b0ef-0">
              Vi måste ta terrorismen på absolut största allvar. Målet måste
              vara att terrorismen först och främst ska förebyggas och förhindras
              för att därigenom utrotas. Primärt handlar kampen om terrorismen
              om att arbeta långsiktigt och förebyggande för att mota grogrunden
              för terrorism, och i grund och botten handlar det om att bryta
              utanförskap. Internt handlar det om att vi måste göra Sverige
              tryggare, vilket alliansen också gick till val på.
            </seg>
            <seg xml:id="i-66cf148f1f9e5c16-0">
              Därför är regeringens jobbsatsning för att få fler människor
              i arbete och för att fler ska ha möjlighet att försörja sig på
              sin egen lön som syftar till att bryta segregation, arbetslöshet
              och utanförskap så viktig. Att ge människor egenmakt och möjlighet
              att i en positiv riktning påverka sina egna liv har ett egenvärde.
              När vi talar om kampen mot terrorism har det ett mervärde. För
              att bryta utanförskapet är regeringens jobbsatsning A och O.
            </seg>
            <seg xml:id="i-2a5f6bf39dfc5d5d-0">
              I ett externt perspektiv har globaliseringen ändrat förutsättningarna
              för terrorismen. I dag är de flesta terroraktörer transnationella,
              det vill säga gränsöverskridande. Det gör att terrorism i nuläget
              inte bara berör det land där ett attentat sker utan också många
              länder i dess omvärld.
            </seg>
            <seg xml:id="i-27118a6ff9f34fe2-0">
              Därför är det viktigt att vi använder de medel som står till
              buds för att bryta grogrunden för terrorism, det vill säga att
              vi använder biståndet, EU-samarbetet och det internationella samarbetet
              i övrigt. För att lösa problem som är gemensamma för Europa är
              EU den viktigaste organisationen, och den gränsöverskridande terrorismen
              är ett gemensamt problem inom Europa. Därför bör de rättsvårdande
              instanserna inom EU samarbeta.
            </seg>
            <seg xml:id="i-f0a73edb9579c727-0">
              Jag och alliansen i utskottet är positiva till det gränsöverskridande
              Prümsamarbetet för att bekämpa terrorism och gränsöverskridande
              brottslighet. Sverige är, och ska fortsatt vara, en aktiv och
              konstruktiv part i det internationella samarbetet. Sverige har
              ett särskilt ansvar för att utveckla arbetet under det svenska
              ordförandeskapsåret. Framför allt handlar det om att värna ett
              EU som är öppet, effektivt och dynamiskt.
            </seg>
            <seg xml:id="i-9f2b72d3e7abba54-0">
              Sverige och denna regering är en viktig part i att bevaka att
              EU inte sjösätter ineffektiva verktyg. När verktygen innebär så
              stora inskränkningar i människors integritet, frihet och rättigheter
              att det inte är önskvärt ska de inte sjösättas. Införande, genomförande
              och tillämpning av dessa verktyg ska ske med respekt för mänskliga
              rättigheter i enlighet med proportionalitetsprincipen, med hänsyn
              till det legitima mål som eftersträvas och med uteslutande av
              alla former av godtycke, diskriminerande eller rasistisk behandling.
            </seg>
            <seg xml:id="i-5a5f7e4c720da93b-0">
              Terrorism går inte att lagstifta bort. Därför behöver det internationella
              samfundet, EU och Sverige titta mer på de grogrunder som leder
              till terrorism. Det handlar om att överkomma utanförskap, och
              i ett långsiktigt perspektiv kan Sverige bistå effektivt vid konfliktlösning
              för att undvika att människor rekryteras till terroristorganisationer.
              Det handlar primärt om att bidra till att lösa väpnade konflikter
              och skapa fred men också om att bekämpa fattigdom, utvidga frihandeln
              och, sist men inte minst, utvidga EU-samarbetet till att även
              omfatta Turkiet som en fullvärdig medlem.
            </seg>
            <seg xml:id="i-c816f2dd0d2779b5-0">
              Herr talman! Kampen mot terrorism får bara föras på ett sådant
              sätt som hör hemma i ett öppet, demokratiskt och rättssäkert samhälle.
              De åtgärder som vidtas måste respektera mänskliga rättigheter
              och rättsstatens principer. Tills detta är klarlagt och tills
              förslagen respekterar detta ska vi som lagstiftare vara kritiska.
              Om detta har vi i utskottet tidigare uttalat oss, och vi står
              fast vid den ståndpunkten.
            </seg>
            <seg xml:id="i-cd33535597c09244-0">
              Sverige slår vakt om folkrätten och om ökad rättssäkerhet i arbetet
              mot terrorism. Terrorism kan aldrig rättfärdigas! Jag vill betona
              detta. Men det är viktigt att vi aldrig kompromissar med de grundläggande
              värderingarna och värdena i kampen mot terrorismen. De mänskliga
              rättigheterna och lagarna måste alltid respekteras.
            </seg>
            <seg xml:id="i-89caabc739152a3d-0">
              (Applåder)
            </seg>
          </u>
          <note xml:id="i-42fdfff90b42140c-0">
            Det finns ett antal motioner i ärenden, hela 22 stycken, och
            15 reservationer och särskilda yttranden.
          </note>
          <note xml:id="i-3bfd9d40240512f2-0">
            Herr talman! Med anledning av detta vill jag avslutningsvis yrka
            bifall till förslaget i betänkandet JuU30 om att skrivelsen läggs
            till handlingarna samt avslag på samtliga motionsyrkanden. Dessutom
            vill jag yrka bifall till förslaget i betänkandet JuU32.
          </note>
          <note type="speaker" xml:id="i-5820be6346c051fa-0">
            Anf. 37 ALICE ÅSTRÖM (v) replik:
          </note>
          <u who="alice_astrom_01eda6" next="cont" xml:id="i-54f2af4ef30679c6-0">
            <seg xml:id="i-169683a2c3397b1e-0">
              Herr talman! Jag har nu lyssnat på Ulrika Karlssons anförande,
              och jag måste faktiskt säga att det mesta kan man bara instämma
              i. Vad jobbsatsningen och alliansens jobbpolitik egentligen leder
              till skulle jag kanske kunna ta en diskussion om, men det hör
              inte riktigt ihop med detta betänkande.
            </seg>
            <seg xml:id="i-ce03fc0a14c41358-0">
              I sitt anförande lyfte Ulrika Karlsson fram rättssäkerheten,
              respekten för mänskliga rättigheter, att man aldrig ska vidta
              åtgärder som går över proportionalitetsprincipen och att man ska
              skydda den personliga integriteten. Min fråga till Ulrika Karlsson
              blir: Anser Ulrika Karlsson att de åtgärder som har vidtagits
              under de här åren och den lagstiftning som vi antagit här i Sverige
              har levt upp till de mycket vackra orden och principen?
            </seg>
            <seg xml:id="i-872d5cef9b35dc01-0">
              När det gäller de förslag som ligger framför oss undrar jag om
              jag ska uppfatta Ulrika Karlsson så att den borgerliga regeringen
              inte kommer att gå med på ett förslag om flygpassagerardatalag.
              Ska jag uppfattade det så att den borgerliga regeringen är beredd
              att säga nej när det gäller att sätta gränsen för vad som är terrorism
              och vad som är straffbart till den nivån där man uppmanar till
              att tänka terrorism? Där ligger man väldigt nära våra grundlagar.
              Är man också beredd att säga nej till detta? Det leder inte till
              ett fritt, öppet och demokratiskt samhälle.
            </seg>
            <seg xml:id="i-734ad6520aaffcea-0">
              Är Ulrika Karlsson och alliansregeringen beredda att gå in med
              ett aktivt arbete för att förbättra listningen när det gäller
              förverkande så att den också sker på ett rättssäkert sätt? Det
              är inte så i dag.
            </seg>
          </u>
          <note xml:id="i-ce334f87aa334542-0">
            Anf. 38 ULRIKA KARLSSON i Uppsala (m) replik:
          </note>
          <u who="alice_astrom_01eda6" prev="cont" xml:id="i-e00d652d8c82b3cb-0">
            <seg xml:id="i-8f973e078496378e-0">
              Herr talman! Har Sverige levt upp till de vackra principerna
              under de senaste åren? Nej, jag tycker nog inte det, och jag vill
              se det i ett längre perspektiv. Jag delar inte den uppfattning
              om datalagring som den förra justitieministern drev i EU. Moderaterna
              delade inte den uppfattning, men vi hade en svensk, socialdemokratisk
              justitieminister som initierade denna fråga och drev på den i
              EU. I dag har vi ett direktiv, och vi är bundna vid det. Då handlar
              det om att se till att vi genomför minsta möjliga av detta direktiv
              och inte går längre än så.
            </seg>
            <seg xml:id="i-d18c8e0c3d67aa04-0">
              Nej, vi har inte levt upp till vackra principer. Det är dags
              att göra det. Därför är jag stolt eftersom jag vet att justitieministern
              driver de här principerna och förhandlar fram undantag för Sverige
              där vi får grundlagsundantag vad gäller tilläggsändringarna i
              direktivet om kampen mot terrorism. Vi har fått undantag för en
              respekt för yttrandefriheten och tryckfriheten i Sverige.
            </seg>
            <seg xml:id="i-b8820e4e425b26fd-0">
              Den svenska regeringen med den nuvarande justitieministern har
              också drivit på att skrivningar som införs ska ta hänsyn till
              proportionalitetsprincipen. Jag är stolt över det arbete som bedrivs.
              Jag vill naturligtvis gå ännu längre, men jag är mycket stolt
              över det arbete som i dag bedrivs. Jag ser att ett skifte har
              skett.
            </seg>
          </u>
          <note type="speaker" xml:id="i-c2332ff806d4fc38-0">
            Anf. 39 ALICE ÅSTRÖM (v) replik:
          </note>
          <u who="alice_astrom_01eda6" xml:id="i-3ae5ba7e2d7c2929-1">
            <seg xml:id="i-cd7eaa96ed71cf88-0">
              Herr talman! Jag tycker att det är mycket glädjande att Ulrika
              Karlsson är väldigt tydlig med att de beslut som har fattas inte
              har innehållit de rättssäkerhetsgarantier som behövs. Jag skulle
              vara väldigt glad om vi nu kan bedriva ett mycket starkare gemensamt
              arbete för att förändra den lagstiftning som ligger på bordet.
              Jag skulle också vara väldigt glad om vi kunde komma till en punkt
              där vi säger nej, om vi inte kan få igenom de här förbättringarna
              är vi inte beredda att acceptera den lagstiftningen. Jag tror
              att det är dit man måste komma.
            </seg>
            <seg xml:id="i-619e665e1fc39200-0">
              Det stämmer att det var den förra justitieministern som drev
              igenom datalagringsdirektivet. Vi var motståndare till det då
              och är det i dag också.
            </seg>
            <seg xml:id="i-0e9fcdb10ebbaa76-0">
              Jag kan inte låta bli att ta upp förslaget om den signalspaning
              Försvarets radioanstalt ska att bedriva och den mängd information
              som de ska samla in, även om den frågan var en liten del. Det
              har funnits en stark kritik mot det som gäller rättssäkerhetsperspektivet
              men också det här med proportionalitetsprincipen. Med den utgångspunkt
              som Ulrika Karlsson har, även om hon inte sitter i försvarsutskottet,
              hoppas jag att hon driver på för att vi får förändringar när det
              gäller den lagstiftningen så att den också kan uppfylla de här
              goda principerna.
            </seg>
            <seg xml:id="i-43e97d03c0627f1e-0">
              Jag ser fram emot ett starkare arbete när det gäller rättssäkerheten
              och när det gäller att försvara de väldigt viktiga grundläggande
              principerna. De har kommit på efterkälken i alltför stor utsträckning,
              och det gynnar inte kampen mot terrorism. Vi är helt överens om
              att vi i Sverige aldrig kan vara säkra på att vi är skyddade.
              Vi har ett ansvar för att skydda medborgarna när de reser i andra
              länder också. Därför behövs det också ett internationellt samarbete.
              Vi är inte alltid överens om i vilken form det ska bedrivas, men
              jag är helt enig med Ulrika Karlsson om att vi måste bedriva ett
              gemensamt arbete.
            </seg>
            <seg xml:id="i-342b61563ebc58cc-0">
              Anf. 40 ULRIKA KARLSSON i Uppsala (m) replik:
            </seg>
            <seg xml:id="i-24fb081eda2728c8-0">
              Herr talman! Jag ska inte föregripa försvarsutskottets beredning
              av FRA-ärendet. Det har ju vilat i snart ett år nu och kommer
              upp till hantering i kammaren igen. Men jag kan nämna, och det
              står också i betänkandet, att justitieutskottet fick möjlighet
              att lämna ett yttrande där vi uppmärksammade vikten av att de
              principer som Alice Åström tar upp efterlevs.
            </seg>
            <seg xml:id="i-498e2768a287b3bc-0">
              Alice Åström tog PNR i sitt anförande och i en replik. Det är
              en intressant diskussion. Utskottet har sagt att det måste finnas
              en balans mellan säkerhetsaspekter å ena sidan vi kan inte tolerera
              terrorism, utan vi måste bekämpa den och integritetsskydd och
              respekt för mänskliga rättigheter å andra sidan. Den avvägningen
              måste ske. Det är en dialog som vi måste föra gemensamt. Jag tycker
              att det är viktigt att justitieministern har lyft upp denna fråga
              i EU-sammanhang och att man nu särskilt kommer att föra en diskussion
              om just den avvägningen mellan ministrarna. Jag tycker att det
              är väldigt bra.
            </seg>
            <seg xml:id="i-6a9e016abc3ec7dd-0">
              Utskottet har uttalat att verksamhetsnyttan måste kunna visas
              när man inför sådana regleringar som PNR-uppgifter. Åtgärder måste
              stå i rimlig proportion till de mål som eftersträvas. Därför har
              vi i utskottet sagt att de föreslagna lagringstiderna på 13 år,
              som Mehmet Kaplan tog upp i sitt anförande, och avgränsningen
              till ändamålen och vilka informationstyper som ska registreras,
              det vill säga om det är rimligt att registrera vilken mat man
              äter och så vidare, måste diskuteras ingående. De kommer att behöva
              diskuteras ingående. Det är inte sagt att vi stänger dörren när
              det gäller PNR-uppgifter som sådana, men det måste ske inom rimlighetens
              gränser.
            </seg>
          </u>
          <note type="speaker" xml:id="i-0cb3ef152a2c062b-0">
            Anf. 41 MARYAM YAZDANFAR (s) replik:
          </note>
          <u who="maryam_yazdanfar_d78180" next="cont" xml:id="i-13d72828aba407dc-0">
            <seg xml:id="i-3420ce541706779e-0">
              Herr talman! Jag måste till stor del hålla med Alice Åström om
              Ulrika Karlssons anförande. Jag vill passa på att ge ett tips.
              Att ta från de allra fattigaste i samhället och ge till de allra
              rikaste är inte en metod för att hålla samman samhället. Ta med
              det så tror jag att jag kan hålla med dig om nästan allt i ditt
              nästa anförande!
            </seg>
            <seg xml:id="i-9c56c06ff40fd46e-0">
              Min fråga handlar om FN:s sanktionslistor och det faktum att
              det kommer oroande signaler om att Sveriges röst för rättssäkerheten
              har tystnat när det gäller FN:s sanktionslistor. Vi socialdemokrater
              har krävt att det ska finnas en möjlighet till omprövning av frysningsbeslut
              och att processerna för att föra av namn från listorna måste förenklas
              och göras mer rättssäkra. Det kommer signaler om att det här inte
              är någonting som varken utrikesministern eller statsministern
              tar på allvar i diplomatiska kontakter. Hur ser Ulrika Karlsson
              på detta?
            </seg>
          </u>
          <note xml:id="i-5b8ccca90915da02-0">
            Anf. 42 ULRIKA KARLSSON i Uppsala (m) replik:
          </note>
          <u who="maryam_yazdanfar_d78180" prev="cont" xml:id="i-1c5bdacca02e3750-0">
            <seg xml:id="i-a0c52f81d8578397-0">
              Herr talman! Det är mycket lätt att svara på. Jag har inte de
              diplomatiska kontakterna. Jag sitter inte med i de slutna rummen.
              Det gör inte Maryam Yazdanfar heller. Det är lösa rykten. Men
              jag vet att utrikesministern är pådrivande i de här frågorna.
              Han har också sagt det här i kammaren. Sveriges och andra likasinnade
              länders ansträngningar har lett till en stärkt rättssäkerhet och
              ett antal förbättringar. Men vi har inte nått ända fram. Det finns
              mycket kvar att göra.
            </seg>
            <seg xml:id="i-64217a9810388389-0">
              Vi ska inte förringa denna utrikesministers arbete, och vi ska
              inte förringa tidigare utrikesministrars arbete heller. Jag vet
              att den socialdemokratiska regeringen drev på i denna riktning,
              och det är med stolthet som jag kan säga att vi driver på vidare.
              Men det borde gå fortare. Det borde ske snabbare, och vi borde
              verkligen ha kunnat komma längre, för det har gått väldigt lång
              tid. Vi pratar om att det här har skett sedan 2001 och 2002, och
              det är väldigt många år utan att något reellt har skett. Där med
              all respekt bär den socialdemokratiska regeringen kanske, om man
              ska se över tiden, ett större ansvar.
            </seg>
          </u>
          <note type="speaker" xml:id="i-5da14baf1eb7e177-0">
            Anf. 43 MARYAM YAZDANFAR (s) replik:
          </note>
          <u who="maryam_yazdanfar_d78180" next="cont" xml:id="i-13d72828aba407dc-1">
            <seg xml:id="i-88961028ff9d2bc1-0">
              Herr talman! Man behöver inte ha suttit med i de slutna rummen
              för att veta att Fredrik Reinfeldt inte tog ordet Guantánamo i
              sin mun när han träffade George Bush. Man behöver inte ha suttit
              med i rummet för att se att han inte tog upp sanktionslistorna
              när han träffade George Bush. Du behöver ju inte vara Fredrik
              Reinfeldts eller Carl Bildts närmaste person för att veta vad
              som sker och att det som sker nu inte är tillfredsställande. Det
              finns stor internationell kritik både mot situationen på Guantánamobasen
              och mot sanktionslistorna, och den borgerliga regeringen är tandlös.
              Jag tycker att det är oroväckande.
            </seg>
            <seg xml:id="i-9fbf3bc3e3330f8d-0">
              Av ditt tal, Ulrika Karlsson, går det att utläsa att du brinner
              för de här frågorna. Är det någon som måste ha stats- och utrikesministerns
              öra är det väl företrädare för deras egna parti.
            </seg>
            <seg xml:id="i-02455c7f861ee4e6-0">
              Detta är min önskan: Driv på gentemot er egen regering!
            </seg>
            <seg xml:id="i-c1b72cd55e7fbbb0-0">
              Jag blir ledsen när jag hör i internationella sammanhang att
              man säger att efter regeringsskiftet har Sveriges röst tystnad.
              Jag blir ledsen som svensk parlamentariker när jag hör det.
            </seg>
          </u>
          <note xml:id="i-ee618794c108d836-0">
            Anf. 44 ULRIKA KARLSSON i Uppsala (m) replik:
          </note>
          <u who="maryam_yazdanfar_d78180" prev="cont" xml:id="i-1c5bdacca02e3750-1">
            <seg xml:id="i-5d6ef14d4f062a37-0">
              Herr talman! Jag utgår ifrån att Maryam Yazdanfar har läst handlingarna
              och också tagit del av utrikesutskottets yttrande till justitieutskottet
              i detta betänkande. Där står de facto följande, svart på vitt,
              och jag tror att utrikesutskottet har en relativt god kunskap
              om var som sker i diplomatiska sammanhang i ett internationellt
              perspektiv: Som utrikesutskottet tidigare uppmärksammat har Sverige
              under år 2006 gemensamt med bl.a. Schweiz och Tyskland initierat
              en studie för att analysera brister i sanktionssystemen och möjliga
              åtgärder för att stärka rättssäkerheten i FN:s beslut om sanktion.
            </seg>
            <seg xml:id="i-d1ad807474274161-0">
              Jag tycker att det faktiskt är att agera och göra någonting.
              Sverige har initierat detta. Detta var 2006. Vi väntar på vad
              som ska komma. Vi har väntat väldigt länge. Vi väntade väldigt
              många år med en socialdemokratisk regering. Nu har vi väntat med
              en borgerlig regering, men vi vet att den borgerliga regeringen
              har varit och är pådrivande. Det har utrikesministern sagt i denna
              talarstol, och det framgår också av betänkandet.
            </seg>
          </u>
          <note type="speaker" xml:id="i-821c481b8eedf9cf-0">
            Anf. 45 MEHMET KAPLAN (mp) replik:
          </note>
          <u who="mehmet_kaplan_727649" next="cont" xml:id="i-adfd0ded38d58dcb-1">
            <seg xml:id="i-26f94c0b09a72fd3-0">
              Herr talman! Tack, Ulrika Karlsson! Jag tycker du gjorde en mycket
              bra genomgång av situationen och också av de åtgärder som behövs.
            </seg>
            <seg xml:id="i-07d9761e2dd3e73d-0">
              Det jag skulle vilja fråga Ulrika Karlsson om är hur hanteringen
              kring den svensk som finns på terrorlistan i dag ska gå till.
              Det är nämligen så att som det ser ut i dag är det mot det som
              Europakonventionens artikel 6 stadgar om en domstolsprövning för
              någon som så att säga har sanktioner på sig. Det är också emot
              nationella rättighetsstadgar, som kräver en domstolsprövning.
            </seg>
            <seg xml:id="i-b105d020d30dcb65-0">
              När det är så att den nationella rätten utan prövning underordnar
              sig FN:s säkerhetsråds beslut även när det uppenbarligen kränker
              nationell rättighetsstadga menar jag från Miljöpartiets sida att
              Sverige skulle kunna göra så som Kanada gjorde. De krävde nämligen
              bevis från FN och USA för att upprätthålla de sanktioner som deras
              medborgare belades med, och de fick faktiskt inga bevis från vare
              sig FN eller USA varefter den kanadensiske medborgaren släpptes.
            </seg>
            <seg xml:id="i-be677485b088d60f-0">
              Här i Sverige har en ledande folkrättsexpert, Iain Cameron, menat
              att medlemsstaterna inte bara kan utan måste åsidosätta säkerhetsrådets
              beslut om det betyder att det kränker mänskliga rättigheter. Jag
              tycker att det inte finns fog för att hålla kvar en svensk medborgare
              i dag på en terrorlista som FN och USA så att säga underhåller.
              Jag vill därför fråga Ulrika Karlsson hur hon avser att agera
              i frågan.
            </seg>
          </u>
          <note xml:id="i-f24dc1c36d679182-0">
            Anf. 46 ULRIKA KARLSSON i Uppsala (m) replik:
          </note>
          <u who="mehmet_kaplan_727649" prev="cont" xml:id="i-601ecea84808dc2c-1">
            <seg xml:id="i-602f8ba81c82f5bc-0">
              Herr talman! Mehmet Kaplans fråga är berättigad, för vi har identifierat
              problem, och vi ser brister.
            </seg>
            <seg xml:id="i-413991e57caeffcf-0">
              Samtidigt är det väldigt viktigt att Sverige respekterar och
              följer de folkrättsliga åtaganden som Sverige och EU har i förhållande
              till FN och världssamfundet. Det har justitieutskottet uttalat
              tidigare när vi har behandlat den här frågan. Det är den vägen
              som vi ska gå och som är den mest lämpliga väg vi har att gå.
              Vi har att följa folkrätten, helt enkelt. Sedan är den krånglig
              inom detta område.
            </seg>
            <seg xml:id="i-fc5cb75fed261f40-0">
              Jag kan bara hänvisa till betänkandet. Vi säger att vi vill att
              fler steg ska tas mot en stärkt rättssäkerhet i det här perspektivet.
              Vi har identifierat att det fortfarande återstår brister trots
              att steg har tagits mot en stärkt rättssäkerhet. Fortfarande saknas
              till exempel möjlighet till en oberoende och opartisk omprövning
              av säkerhetsrådets listningsbeslut, vilket Mehmet Kaplan tar upp
              i detta replikskifte.
            </seg>
            <seg xml:id="i-57622aba3c7d7461-0">
              Vi välkomnar därför från alliansens sida regeringens avsikt att
              fortsätta driva på för förbättring och utveckling av de internationella
              sanktionsinstrumenten i syfte att garantera rättssäkerhet samt
              respekt för folkrätten och de mänskliga rättigheterna. Vi är folkrättsligt
              och EU-rättsligt bundna till dessa, och det är viktigt att komma
              ihåg.
            </seg>
          </u>
          <note type="speaker" xml:id="i-b13e401c05e482a3-0">
            Anf. 47 MEHMET KAPLAN (mp) replik:
          </note>
          <u who="mehmet_kaplan_727649" next="cont" xml:id="i-adfd0ded38d58dcb-2">
            <seg xml:id="i-2a853c73b0af8e00-0">
              Herr talman! Ja, vi är bundna av folkrätten, men samtidigt står
              inte folkrätten över det här med kränkning av mänskliga rättigheter.
              Men jag hör vad Ulrika Karlsson säger, och jag måste tillstå att
              den uppräkning av hela rättighetspaketet som Ulrika Karlsson faktiskt
              gjorde är imponerande. Jag måste också tillstå att det är bra
              att ha personer som Ulrika Karlsson i alliansen och i utskottet
              när de här värdena och de här frågorna inte tas på sådant allvar
              som de bör tas på.
            </seg>
            <seg xml:id="i-8a9ebdf2d64a4354-0">
              Det här handlar ändå om människor. Lika mycket som det handlar
              om människor som utsätts för terrorattentat, helt oskyldiga människor,
              handlar det om människor som hamnar på olika listor och som faktiskt
              visar sig vara oskyldiga. Vi har de tre Somaliasvenskarna, som
              de kallades, som under flera år med inte den här regeringen men
              den förra regeringen stod kvar där och led och fortfarande lider
              av sviterna.
            </seg>
            <seg xml:id="i-eb064124259e260e-0">
              Tyvärr har det inte blivit jättemycket bättre när det gäller
              just listorna, och det är den besvikelsen jag vill lufta här.
              Det är alltså så att det fortfarande tas upp svenskar på den här
              listan, och vi gör inte så där jättemycket utåt.
            </seg>
            <seg xml:id="i-371fdb30a7be2b0f-0">
              Men jag måste än en gång säga att jag tycker att det är bra att
              de här frågorna lyfts upp på den här nivån och att det finns ledamöter
              i utskottet och i riksdagen från alliansens sida som tycker att
              det här är viktigt.
            </seg>
          </u>
          <note xml:id="i-f93876793c42b7ba-0">
            Anf. 48 ULRIKA KARLSSON i Uppsala (m) replik:
          </note>
          <u who="mehmet_kaplan_727649" prev="cont" xml:id="i-601ecea84808dc2c-2">
            <seg xml:id="i-c7d1b35cce5150c5-0">
              Herr talman! Jag måste säga att jag som person och som ledamot
              i justitieutskottet uppskattar det arbete som Mehmet Kaplan bidrar
              med i de här frågorna men också det arbete som Vänsterpartiet
              bidrar med, förutom det vi gör i alliansen. Gemensamt kan vi nog
              åstadkomma en hel del för att driva på.
            </seg>
            <seg xml:id="i-3a1f9001351a7190-0">
              Vi vill nämligen gå åt samma håll. Vi vill bekämpa terrorism.
              Det ska vara effektiva och verksamma åtgärder, för vi ska bekämpa
              terrorismen. Den kan inte rättfärdigas. Samtidigt får vi inte
              överskrida gränsen för vad som är rimligt och vad som är acceptabelt
              i en öppen, demokratisk stat som baseras på rättsstatens principer.
              Det måste vi komma ihåg.
            </seg>
            <seg xml:id="i-cd75c2c077e29530-0">
              Vi kliver väl vidare, Mehmet Kaplan och jag, i den här frågan,
              och vi vet att vi har utrikesministern och statsministern med
              oss. Vi kan driva på ytterligare, för vi vet att vi vill gå åt
              samma håll.
            </seg>
          </u>
          <note type="speaker" xml:id="i-96bc81e59ac1125e-0">
            Anf. 49 KARIN NILSSON (c):
          </note>
          <u who="ulf_nilsson_15fa88" next="cont" xml:id="i-f6b6a58c75d9d5f9-1">
            <seg xml:id="i-b7b1a10bb51df6e4-0">
              Herr talman! Efter Ulrika Karlssons utmärkta anförande och det
              replikskifte som varit finns egentligen inte särskilt mycket kvar
              att säga. Nu har jag dock förberett ett anförande tänker därför
              hålla det i alla fall även om jag känner att mycket blir en upprepning
              eftersom det som sagt varit väldigt uttömmande.
            </seg>
            <seg xml:id="i-b24d54007353a718-0">
              Vi är överens om att skapa ett varmt, tryggt och öppet samhälle,
              ett samhälle där individen står i centrum och medborgarna känner
              sig fria och jämlika, trygga och respekterade, oavsett bakgrund.
              Vi vill skapa ett samhälle där alla känner sig delaktiga och välkomna.
            </seg>
            <seg xml:id="i-976c92e503881fbd-0">
              Genom ett starkt integritetsskydd och ett intensivt arbete för
              mänskliga rättigheter skapas förutsättningarna för ett sådant
              rättsväsende. En utgångspunkt för såväl regeringen som Centerpartiet
              är att kampen mot terrorism måste föras på ett sätt som hör hemma
              i ett sådant samhälle. Åtgärder som vidtas måste respektera de
              mänskliga rättigheterna samt ta hänsyn till grundlagsfästa fri-
              och rättigheter.
            </seg>
            <seg xml:id="i-47a1174b3ea4da63-0">
              För Centerpartiet är EU en viktig politisk nivå för att hantera
              globala frågor. Vi vill ha ett EU som är smalare men vassare.
              EU ska vara vassare i de stora samarbetsfrågorna men avstå från
              de små. EU är och blir ett alltmer öppet område. Det ömsesidiga
              beroendet ökar, men det möjliggör också en ökad fri rörlighet
              för till exempel personer, varor och idéer.
            </seg>
            <seg xml:id="i-4970096297c89b36-0">
              Baksidan av ett öppet EU med fri rörlighet är att det kan missbrukas
              av terrorister. Att bekämpa terrorism är således i högsta grad
              en fråga för internationellt samarbete. Det kräver samordnade
              och gemensamma insatser. Vi har ett gemensamt ansvar för att vidta
              nödvändiga och väl avvägda åtgärder för att stoppa terrorism.
              Vi har ett ansvar för medborgarna i Sverige, både för dem som
              finns här och för dem som befinner sig utomlands.
            </seg>
            <seg xml:id="i-ceac015413427776-0">
              Vi har också ett ansvar för medborgare i andra länder så att
              de inte utsätts för terroristattacker som planerats i Sverige
              för att genomföras i andra länder. Det är i detta arbete därför
              viktigt att vi i Sverige har en samlad nationell strategi för
              att möta hotet från terrorism. Insatser från polis och rättsväsende
              utgör i dag, och kommer även framöver att utgöra, en kärna i bekämpningen
              av terrorism. Det i sig är emellertid inte tillräckligt.
            </seg>
            <seg xml:id="i-440afcf5f9741cf0-0">
              Herr talman! Målet med en nationell strategi är att Sverige ska
              bli effektivt i arbetet med att avvärja, förebygga, skydda mot
              samt hantera konsekvenser av terroristverksamhet, och mycket har
              redan gjorts för att stärka den nationella beredskapen inför eventuella
              terroristangrepp. Säkerhetspolisens anslag för 2007 har ökat för
              att utveckla kapaciteten för att bekämpa terrorism. Under ledning
              av Säkerhetspolisen samlas myndigheter via samverkansrådet i syfte
              att utveckla och stärka Sveriges förmåga att bekämpa terrorism.
            </seg>
            <seg xml:id="i-bb950b4fc9a4f41d-0">
              För att kunna förebygga och bekämpa bland annat terrorism och
              annan grov organiserad brottslighet har rättsvårdande myndigheter
              från 2008 tillgång till effektivare verktyg i form av exempelvis
              hemlig rumsavlyssning och preventiv användning av hemliga tvångsmedel.
              Ytterligare rättssäkerhetsgarantier har också införts vid användandet
              av hemliga tvångsmedel.
            </seg>
            <seg xml:id="i-55142c085de9b597-0">
              Några exempel på internationella insatser kan också nämnas. Bland
              annat har svenska myndigheter ökat sitt samarbete med andra länder
              för att förebygga och bekämpa terrorism. Sverige lämnar stöd till
              länder som är i behov av att stärka sin förmåga i detta arbete.
              Krisberedskapen och den konsulära kapaciteten har förstärkts för
              att bättre kunna hjälpa svenskar som drabbas av terroristattacker
              utomlands. Det gäller till exempel svenskar som semestrar utomlands
              eller befinner sig i ett annat land för att studera eller tjänstgöra.
            </seg>
            <seg xml:id="i-0578ec5663ea5ec4-0">
              Många åtgärder pågår således, och ett effektivt arbete bedrivs
              både nationellt och internationellt. Trots detta finns det mycket
              kvar att göra.
            </seg>
            <seg xml:id="i-ccaf3cffab380d49-0">
              Herr talman! Regeringen har en klar och starkt uttalad vilja
              att tillsammans med andra länder bidra till att försvåra för dem
              som har för avsikt att begå terrorhandlingar. Att undanröja grogrunden
              för terrorism är ett mycket viktigt arbete. Regeringens insatser
              för att bryta utanförskapet, åtgärder mot diskriminering och förebyggande
              åtgärder kan ha betydelse för att motverka uppkomsten av en grogrund
              för våld och extrema yttringar såsom terroristattacker.
            </seg>
            <seg xml:id="i-7c7c70c6244b2960-0">
              Det är viktigt att Säkerhetspolisen och polisen visar sig i miljöer
              och sammanhang där det kan finnas personer, främst ungdomar, som
              riskerar att hamna i relationer där våld ses som ett verktyg för
              att förändra samhället. Att tidigt kunna sätta in åtgärder är
              ett viktigt led i att förhindra framtida kriminalitet och undvika
              polisiära ingripanden.
            </seg>
            <seg xml:id="i-b002b319399e2f0b-0">
              Att försvåra tillgången till finansiella medel och undanröja
              förutsättningar för verksamheten att rekrytera nya anhängare utgör
              ett annat viktigt område där det behövs myndighets- och gränsöverskridande
              samarbete. Exempel på sådant samarbete är det som finns mellan
              Säkerhetspolisen, finanspolisen, Ekobrottsmyndigheten, Skatteverket
              och Åklagarmyndigheten med flera. Även inom andra myndigheter
              inom rättsväsendet pågår en kontinuerlig vidareutveckling. Det
              gäller till exempel underrättelseverksamheten inom Kriminalvården
              och kontrollaktioner vid Tullverket.
            </seg>
            <seg xml:id="i-95bc5db5aaafe0ab-0">
              Det är också viktigt att förhindra tillgången till instrument
              för verksamheten. En expertgrupp för sprängämnessäkerhet lade
              i juni 2007 fram en rapport i form av en handlingsplan med ett
              femtiotal rekommendationer till åtgärder för att öka sprängämnessäkerheten
              inom EU, och i november 2007 antog kommissionen ett paket för
              att förstärka EU:s förmåga att bekämpa terrorism. I det paketet
              ingår en handlingsplan för bättre sprängämnessäkerhet utarbetad
              utifrån experternas rapport. De åtgärder som handlingsplanen inkluderar
              kommer alla att börja vidtas under det kommande året. Det finns
              bland att ett stort behov av ökad säkerhet i samband med framställning
              och hantering av sprängämnen.
            </seg>
            <seg xml:id="i-27505fe4724a5845-0">
              Handlingsplanen innehåller övergripande åtgärder, till exempel
              att förbättra utbytet av information och system för tidig varning,
              förebyggande åtgärder, till exempel ökad medvetenhet hos personal
              och ökad kontroll av sprängämnen som finns på marknaden, detektion,
              till exempel utveckling av system för certifiering, testning och
              provning av sprängämnesdetektionssystem i EU, samt beredskap och
              åtgärder, till exempel utveckling av förberedelse inför och specifika
              reaktionsåtgärder för terroristhot.
            </seg>
            <seg xml:id="i-d9df8a71fb444d67-0">
              Prioriteringarna kommer att riktas in mot bland annat ett system
              för tidig varning, ett europeiskt nätverk för ammunitionsröjning,
              ett europeiskt bombdatasystem och en arbetsgrupp för detektion.
              Ett tätare praktiskt samarbete mellan medlemsländerna är en positiv
              åtgärd i arbetet mot terrorism.
            </seg>
            <seg xml:id="i-078c9abf65c4da70-0">
              Vi kan inte längre göra skillnad på nationell säkerhet och internationella
              säkerhetsfrågor. Utan att ha gjort avkall på rättssäkerheten har
              lagstiftning och strukturer för terroristbekämpning utarbetats
              under de senaste åren.
            </seg>
            <seg xml:id="i-965db838fd6e0be0-0">
              Även det internationella samarbetet är nödvändigt för att bekämpa
              terrorism. Sverige har därför anslutit sig till ett aktivt deltagande
              i EU-samarbetet men även globalt genom tillträde till FN-konventioner
              på området. För att möjliggöra ett ökat samarbete inom EU har
              en proposition om genomförande av det så kallade Prümrådsbeslutet
              överlämnats till riksdagen. Den debatten kommer vi att ha i kammaren
              på måndag i nästa vecka. Det är också viktigt att utveckla det
              rättsliga samarbetet inom EU för att kunna gripa misstänkta personer,
              få personer utlämnade, hålla förhör eller vidta husrannsakan.
            </seg>
            <seg xml:id="i-248394956475d850-0">
              Det finns mycket som har utvecklats. Inom ramen för Schengenländernas
              gemensamma efterlysnings- och spaningssystem SIS utvecklas projektet
              SIS 2, ett förbättrat informationsutbyte mellan de brottsbekämpande
              myndigheterna. Att ständigt förbättra och utveckla säkerheten
              vid flygplatser och hamnar är också ett tydligt område för samarbete
              kring bland annat riskbedömningar och utvecklandet av metoder.
            </seg>
            <seg xml:id="i-e1ea0deaba1899e9-0">
              Sverige bidrar även aktivt till att utveckla Europol och Eurojust.
              Genom dialog med länder inom EU, men också med andra länder, kan
              erfarenheter utbytas och vägar finnas för att skapa ett bättre
              samarbete. Det är i situationer som dessa som Sverige ytterligare
              kan tydliggöra det för oss självklara, nämligen att mänskliga
              rättigheter måste värnas.
            </seg>
            <seg xml:id="i-6890c834f727d9fb-0">
              Herr talman! Terrorism kan aldrig accepteras. I kampen mot terrorism
              gäller det att åstadkomma säkerhetshöjande åtgärder som inte upplevs
              som onödiga eller inskränkande på ett omotiverat sätt för medborgarna.
              Att i efterhand kunna granska om av myndigheter vidtagna åtgärder
              skett på ett korrekt sätt utgör en möjlighet att upprätthålla
              rättssäkerheten i tillämpningen av till exempel polisers befogenheter
              att använda hemliga tvångsmedel.
            </seg>
          </u>
          <note xml:id="i-2bcdbb13b87b4292-0">
            Den 1 januari i år inrättade regeringen en ny nämnd för detta
            ändamål, Säkerhets- och integritetsskyddsnämnden, vars uppgift
            är att utöva tillsyn över brottsbekämpande myndigheters användning
            av hemliga tvångsmedel.
          </note>
          <u who="ulf_nilsson_15fa88" prev="cont" xml:id="i-757b8df4398236d4-1">
            <seg xml:id="i-538491e2ee9a8f98-0">
              I det internationella samarbetet är det därför en självklarhet
              för Sverige att tydligt och återkommande ställa krav på att mänskliga
              rättigheter och rättssäkerheten respekteras i kampen mot terrorism.
            </seg>
            <seg xml:id="i-bbffcd7eed33826c-0">
              Sverige har liksom flera andra länder riktat kritik mot bristande
              rättssäkerhet i sanktionssystemen, till exempel frysning av tillgångar.
              Ett antal förbättringar har skett, men det återstår brister som
              regeringen kommer att fortsätta att påtala. Regeringen kommer
              att driva krav på att ytterligare förbättringar ska ske.
            </seg>
            <seg xml:id="i-3476641f77d52374-0">
              Med detta ställer jag mig bakom justitieutskottets betänkande
              om en nationell strategi för att möta hotet från terrorism. Jag
              tycker att man har kommit långt i arbetet, men som sagt återstår
              väldigt mycket. Jag ser och hör i de sammanhang där vi får information
              från regeringen och departementet att man har stora ambitioner
              på området att värna de mänskliga rättigheterna och titta på professionaliteten
              i varje fråga.
            </seg>
          </u>
          <note type="speaker" xml:id="i-db967033d4ca8337-0">
            Anf. 50 CAMILLA LINDBERG (fp):
          </note>
          <u who="camilla_lindberg_27934b" xml:id="i-2410b92208f1e2d5-0">
            <seg xml:id="i-1f88178ef1429ce7-0">
              Herr talman! Även om många tror att Sverige är en skyddad verkstad
              uppe i norra Europa drabbas även vi av terrorattacker. Svenska
              soldater har dödats i Afghanistan. När det irakiska valet genomfördes
              för ett år sedan upptäcktes en bomb i en vallokal i Kista. Det
              var en påstådd al-Qaida-cell som med en brandbomb ville attackera
              det irakiska valet. När Muhammedkarikatyrerna inflammerade världen
              sattes svenska ambassaden i Damaskus i brand. Lars Vilks rondellhundar
              innebar förnyade hot mot svenskar.
            </seg>
            <seg xml:id="i-197c91374d00ed38-0">
              Terrorismen har många ansikten, skepnader och namn: Hamas, Baader-Meinhof-ligan,
              IRA, ETA, al-Qaida eller för den delen alla regimer i världen
              som stöder terrorismen finansiellt, som religiösa och grymma fundamentaliststater
              såsom Iran eller militärdiktaturens Syrien.
            </seg>
            <seg xml:id="i-3f83419277cb74bc-0">
              Men trots olika syften och skepnader har terrorismen samtidigt
              en gemensam nämnare: oskyldiga offer barn, kvinnor och män, vilkas
              drömmar och framtid krossas brutalt i fundamentalismens namn.
              Därför är det utmärkt att vi har en regering som lägger fram en
              nationell strategi för att möta hotet från terrorismen. Strategin
              har fyra övergripande målsättningar, nämligen att avvärja, förebygga,
              skydda och hantera konsekvenser effektivare. Sverige har liksom
              alla andra länder ett ansvar att förhindra terrorism.
            </seg>
            <seg xml:id="i-95994a5bce68b1ac-0">
              Terrorismen som fenomen är väldigt komplex, komplicerad och konjunkturstyrd.
              Det finns inga enkla lösningar eller förklaringar. Man kan inte
              bara skylla terrorismen på fattigdom och okunnighet; väldigt många
              självmordsbombare och hjärnor bakom dåden kommer från den övre
              medelklassen. Det finns en grogrund för terrorism i svaga statsstrukturer
              med politiskt förtryck i kombination med sociala och ekonomiska
              problem. Det är demokratin och vårt stöd till andra demokratier
              i världen som provocerar exempelvis de fundamentalister som vill
              styra genom våld och skräck. Oliktänkande måste elimineras. Avviker
              du från den rätta läran passar du inte in och måste försvinna.
              Därför utgör svensk biståndspolitik och dess fokus på fattigdomsbekämpning
              och respekt för demokrati en viktig förebyggande insats.
            </seg>
            <seg xml:id="i-cefcd0fd0788ed27-0">
              Det är också viktigt att betona att i kampen mot terrorism får
              aldrig de grundläggande mänskliga fri- och rättigheterna kränkas.
              Den skamliga bristen på rättssäkerhet vid Guantánamobasen är fruktansvärd,
              och den bör genast stängas. De övergrepp som vi har fått skåda
              i Abu Ghraib-fängelset i Irak är fullkomligt vidriga. Demokrater
              måste alltid föregå med goda exempel. Det går aldrig att övertyga
              sina motståndare om principer om vi inte själva sätter dem främst
              i både praktik och handling.
            </seg>
            <seg xml:id="i-3d78d662d4619919-0">
              Herr talman! Terrorismen är internationell, och därför måste
              Sverige arbeta mot detta internationellt. De sanktioner FN har
              skapat mot personer, företag eller organisationer som har samröre
              med terrorism är viktiga. Men de som sätts upp på listan måste
              få en rättssäker prövning. Sverige har och här har vi varit eniga
              i kammaren tillsammans med likasinnade länder framfört kritik,
              vilket har lett till ett antal förbättringar. Men visst kvarstår
              brister. Regeringen kommer att fortsätta att driva krav på ytterligare
              förbättringar.
            </seg>
            <seg xml:id="i-61a94cd26de51165-0">
              Europeiska unionen har sedan 2001 en gemensam strategi mot terrorism.
              Vi i Folkpartiet är positiva till de förstärkningar av den som
              Europeiska kommissionen har föreslagit. Samtidigt är det viktigt
              att vid varje enskild åtgärd som föreslås säkerställa att de grundlagsfästa
              fri- och rättigheterna respekteras och att åtgärderna står i proportion
              till de mål som ska uppnås.
            </seg>
            <seg xml:id="i-02bfd5661e5b5f5b-0">
              Herr talman! Avslutningsvis: Konflikten i dagens samhälle finns
              inte mellan islam och kristendom. Konflikten i dagens värld finns
              inte mellan öst och väst. Konflikten finns mellan det fria, liberala
              och upplysta samhället, där människorna själva oavsett kön bestämmer
              över sina egna liv, och de gammaldags patriarkala och religiösa
              diktaturerna. I denna fråga måste alla demokrater vara glasklara
              och ta ställning för demokrati och mot terrorism och extremism.
            </seg>
          </u>
          <note type="speaker" xml:id="i-ae93b06ee07f296b-0">
            Anf. 51 KJELL ELDENSJÖ (kd):
          </note>
          <u who="kjell_eldensjo_4a948d" xml:id="i-ad63c7a8f23f9cbf-0">
            <seg xml:id="i-88fb8bd824ef09d2-0">
              Herr talman! Jag är siste man ut, så jag ska försöka korta ned
              anförandet något på några punkter.
            </seg>
            <seg xml:id="i-740c72ae03e0ee7e-0">
              I regeringens skrivelse, som är underlag för JuU30, poängteras
              att terrorism inte är något nytt fenomen. Jag tycker dock att
              det är tydligt att terrorismen under det senaste årtiondet förvärrats
              och globaliserats på ett sätt som inte tidigare har varit fallet.
              Den har blivit mer oberäknelig. Det är mycket svårt att förutsäga
              var nästa terrordåd kommer att utlösas. Attacken den 11 september
              2001 och attackerna i London är exempel på dåd som chockat hela
              världen och gett insikt om att terrordåd av stor omfattning kan
              ske utan förvarning, när och var som helst.
            </seg>
            <seg xml:id="i-7bce49d64f473a18-0">
              Med denna nya situation är det självklart att varje nation, också
              Sverige, efter bästa förmåga måste utarbeta egna strategier, men
              också göra detta tillsammans med andra nationer. Samarbetet inom
              EU är naturligtvis väldigt viktigt.
            </seg>
            <seg xml:id="i-99550ba885468a67-0">
              Skrivelsen som utgör grunden till dagens debatt är ett uttryck
              för att också Sveriges regering och parlament tar risken för terror
              mot vårt land på högsta allvar. Men det är också vad gäller sådana
              hot nödvändigt att nå så hög effektivitet som möjligt för att
              föregripa, avslöja och avvärja terroristangrepp. Lagstiftningen
              måste därför följa med i den nya situationen utan att för den
              skull riskera rättsliga övertramp. Gränsdragningar i detta avseende
              kan naturligtvis vara väldigt svåra, men måste ändå ske rättssäkert.
            </seg>
            <seg xml:id="i-0cc97b435643fd8a-0">
              Kristdemokraterna och alliansen anser att skrivelsen som nu behandlas
              i sina olika delar i betänkandet är väl övervägd och beaktar rättssäkerheten
              tillfredsställande.
            </seg>
            <seg xml:id="i-ac0df48da67a0219-0">
              Herr talman! Jag går över till att tala om de olika avsnitten
              i betänkandet. Det första är Avvärja effektivare EU-samarbete.
              Det framgår klart i betänkandet att regeringen anser att Sverige
              har ett särskilt ansvar för att utveckla detta område under det
              svenska ordförandeskapet i EU andra halvåret 2009. Det är en mycket
              bra ambition, tycker vi kristdemokrater.
            </seg>
            <seg xml:id="i-46546e7c92954874-0">
              Vidare framgår det otvetydigt att polisiär verksamhet principiellt
              är en uteslutande nationell angelägenhet. Därför ska inte heller
              rådsbeslutet ses som ett steg mot inrättande av europeiska polisstyrkor
              av överstatlig karaktär. Men samarbete mellan polismyndigheterna
              i EU när det gäller att förhindra terrorism är av högt värde och
              kan ske utan överstatlighet.
            </seg>
            <seg xml:id="i-e70323f195e1813d-0">
              I några punkter talas det om medelstilldelning. Det är ju sådant
              som tas upp i budgetdebatterna. Men något som också bör behandlas
              i annan ordning är integritetsskyddet vid signalspaning. I betänkandet
              framgår det att denna fråga var uppe vid behandlingen av en tidigare
              proposition. Behandlingen i kammaren fick då till följd att förslaget
              fick vila under minst ett år. Ett nytt ställningstagande kommer
              därför att göras när det gäller den här frågan.
            </seg>
            <seg xml:id="i-f391d7bde1ba5bae-0">
              Herr talman! I betänkandet bekräftar justitieutskottet det som
              utrikesutskottet för fram i sitt yttrande, nämligen att det är
              väldigt viktigt att de systematiska och heltäckande diskussioner
              som initierats på expertnivå om terrorismens orsaker och mål får
              fortsatt stöd och utökas.
            </seg>
            <seg xml:id="i-d1258df6fb37f964-0">
              Det har från svenskt håll också klart framhållits att kampen
              mot terrorism bara får föras på ett sådant sätt som hör hemma
              i ett öppet samhälle och att de åtgärder som vidtas måste respektera
              mänskliga rättigheter och rättsprinciper. Det är därför också
              angeläget att Sverige värnar svensk ståndpunkt när kommissionsförslag
              rör handlingar som kan ligga i gränslandet gällande svenska grundlagsfästa
              rättigheter, såsom yttrande- och föreningsfrihet.
            </seg>
            <seg xml:id="i-11db4e58f6fe8765-0">
              Herr talman! Jag ska ta upp ytterligare ett område, nämligen
              informationssäkerhet under rubriken Skydda effektivare.
            </seg>
            <seg xml:id="i-9d92e2cb1e7244ac-0">
              I betänkandet anförs att uppgiften att skydda individer och samhällsviktiga
              funktioner genom att minska sårbarheten är en viktig målsättning.
              Detta kräver åtgärder inom i stort sett alla samhällssektorer.
              En viktig del är att öka informationssäkerheten och samhällsviktiga
              IT-beroende system med syfte att förhindra och hantera störningar
              i samhällsviktiga verksamheter. Det här är ytterligare ett mycket
              viktigt område att arbeta med i det informationssamhälle och i
              den IT-värld vi i dag lever i.
            </seg>
            <seg xml:id="i-d92145a3e44c98b3-0">
              Propositionen 2007/08:92 Stärkt krisberedskap för säkerhets skull
              är nu föremål för beredning inom Försvarsmakten, vars arbete enligt
              utskottet inte bör föregripas.
            </seg>
            <seg xml:id="i-5d56b5f0daf49a30-0">
              Så till avsnittet om flygpassagerare under rubriken Skydda effektivare.
              I regeringens skrivelse framgår att det finns ett förslag om att
              på EU-nivå anta regler som kräver att flygbolag överlämnar passageraruppgifter
              till brottsbekämpande myndigheter. Förslaget, som behandlas under
              året, har primärt syftet att man ska kunna hindra misstänkta terrorister
              från att ta sig in i EU men också att man ska kunna kartlägga
              kontaktnät och resvägar.
            </seg>
            <seg xml:id="i-b2e06cdd7cd28e41-0">
              Regeringen betonar att det är viktigt att integritetsskyddsfrågorna
              får en tillfredsställande lösning och att diskussionen om avgränsningar
              när det gäller användningsområden blir avgörande för ett slutgiltigt
              svenskt ställningstagande. Också detta är angelägna frågor som
              måste penetreras noga, anser vi i alliansen. Utskottet vill därför
              inte föregripa de förhandlingar som nu är aktuella inom EU. Vi
              avstyrker därför de motionskrav som har funnits.
            </seg>
            <seg xml:id="i-e5fb1a97a832aeed-0">
              Herr talman! Sedan är det avsnittet Effektivare konsekvenshantering.
              Som nämnts i skrivelsen bereds propositionen 2007/08:92 Stärkt
              krisberedskap för säkerhets skull av försvarsutskottet. I propositionen
              föreslås bland annat att en ny myndighet ska ersätta Krisberedskapsmyndigheten,
              Statens räddningsverk och Styrelsen för psykologiskt försvar för
              att man därmed ska stärka samordningen i krisberedskapsarbetet.
              Förhoppningsvis ska en sådan samordning också leda till en effektivare
              konsekvenshantering. Förslaget bereds för närvarande i Regeringskansliet.
            </seg>
            <seg xml:id="i-daa3af9d17c6b27a-0">
              Slutligen gäller det avsnittet Rättssäkerhetsaspekter på kampen
              mot terrorism.
            </seg>
            <seg xml:id="i-3d6c2b5585c4079d-0">
              I skrivelsen framhålls att Säkerhetspolisen självklart måste
              vara mycket återhållsam i kontakterna med länder där det råder
              oacceptabla inre förhållanden och som inte lever upp till kraven
              på respekt för de mänskliga rättigheterna. På denna punkt är regeringens
              direktiv till Säkerhetspolisen mycket tydligt. Det är något som
              vi kristdemokrater självklart tycker är bra.
            </seg>
            <seg xml:id="i-b34502d822938ca6-0">
              Utskottet markerar klart i betänkandet bland annat att kampen
              mot terrorism bara får föras på ett sådant sätt som hör hemma
              i ett öppet, demokratiskt och rättssäkert samhälle, och de åtgärder
              som vidtas måste respektera mänskliga rättigheter och rättsstatens
              princip.
            </seg>
            <seg xml:id="i-e7e0f5edf67cc526-0">
              I betänkandet pekas också tydligt på att Sverige och EU kraftfullt
              måste fortsätta att verka för en utveckling som syftar till att
              dödsstraff och tortyr avskaffas i världen.
            </seg>
          </u>
          <note xml:id="i-bc305759cd0daa3c-0">
            Jag yrkar bifall till förslagen i betänkandena och avslag på
            reservationerna.
          </note>
          <note xml:id="i-30f3386e5fee2926-3">
            Överläggningen var härmed avslutad.
          </note>
          <note xml:id="i-50662e9230be213c-0">
            13 § Strategisk exportkontroll 2007
          </note>
          <note xml:id="i-9c5ad69af4da5555-5">
            Föredrogs
          </note>
          <note type="speaker" xml:id="i-919b4c8547373ba1-0">
            Anf. 52 HANS LINDE (v):
          </note>
          <u who="hans_linde_f4736f" xml:id="i-e0605f3f92aa01ab-0">
            <seg xml:id="i-1142313a25f47c67-0">
              Herr talman! Det är alltid trevligt att få inleda en debatt.
            </seg>
            <seg xml:id="i-b7d05156e91ee4be-0">
              Sverige ska vara en röst för fred, frihet och försoning, heter
              det i regeringens utrikespolitiska deklaration. Sverige ska inte
              exportera vapen till stater som befinner sig i väpnad konflikt,
              heter det i den svenska krigsmateriellagstiftningen. Svensk vapenexport
              ska omfattas av de två huvudmålen i politiken för global utveckling:
              fattigdomsbekämpning och ett rättighetsperspektiv.
            </seg>
            <seg xml:id="i-735523b334b1301e-0">
              När man läser deklarationerna, lagstiftningen och det betänkande
              vi har att debattera skulle man kunna tro att vi vänsterpartister
              inte har så mycket att anmärka på. Men sedan har vi också en verklighet.
              Det är en verklighet där Sverige exporterar vapen till diktaturer,
              till krigförande stater och regimer där grova brott mot de mänskliga
              rättigheterna tillhör vardagen. Groucho Marx måste ha tänkt på
              den svenska vapenexporten när han sade: Dessa är mina principer,
              men om du inte gillar dem har jag andra.
            </seg>
            <seg xml:id="i-f976f3a64c61f7ea-0">
              Skillnaden mellan retorik och verklighet blir kanske som tydligast
              när det kommer till regeringens hållning rörande klustervapen.
              Klustervapen är i dag en av de vidrigaste formerna av vapen. När
              ett klustervapen exploderar sprids ett stort antal mindre sprängladdningar,
              inte olika små minor, över ett stort landområde, vilket i praktiken
              gör det omöjligt att undvika att civila drabbas. 98 procent av
              dem som fallit offer för klustervapen har varit just civila, enligt
              en undersökning av Handicap International. 40 procent av offren
              var barn.
            </seg>
            <seg xml:id="i-bbcc6c4e498c7458-0">
              Oexploderad klusterammunition kan ligga kvar under en lång tid
              och kräva just civila offer långt efter det att konflikten tagit
              slut. Efter Israels anfallskrig mot Libanon sommaren 2006 har
              Förenta nationerna, FN, röjt 143 000 oexploderade substridsdelar
              från klustervapen, och då är man inte på långa vägar klar än.
              Man beräknar att en sjättedel av dem som dött på grund av Israels
              anfallskrig mot Libanon har dött efter det att kriget tog slut,
              på grund av just klustervapen.
            </seg>
            <seg xml:id="i-8051f1362e037bd0-0">
              För ett år sedan skrev ett enigt utskott att Sverige skulle verka
              för ett internationellt förbud rörande klustervapen. Därpå följde
              en rad möten inom ramen för Osloprocessen, som syftar just till
              ett internationellt förbud rörande klustervapen. Men den svenska
              regeringen har inte drivit på för ett internationellt förbud under
              det gångna året på de möten som hållits inom ramen för Osloprocessen.
              I stället har man förhandlat och legat på för att få till stånd
              undantag, långa övergångsperioder och ett urholkat förbud. Man
              hade tydliga principer men gillade dem uppenbarligen inte och
              skaffade sig därför helt andra.
            </seg>
            <seg xml:id="i-dd6abc35f89d724b-0">
              I år är utrikesutskottet än tydligare. Nu ska Sverige verka för
              ett heltäckande internationellt förbud rörande klustervapen. Men
              samtidigt avvisar de fyra borgerliga partierna att Sverige ska
              införa ett förbud mot produktion, handel och användning av klustervapen
              i Sverige, trots att Belgien och Österrike redan infört ett sådant
              förbud och trots att Ungern och Norge infört nationella moratorier.
              Man avvisar krav från oppositionen på att det svenska klustervapnet
              bombkapsel 90 ska avskaffas, trots att både Oslodeklarationen
              och FN:s generalsekreterare uppmanat enskilda länder att gå före
              och införa nationella förbud. Borgerlighetens hållning verkar
              vara: Gärna ett förbud, men i ett annat land, någon annan gång
              och av helt andra typer av klustervapen.
            </seg>
            <seg xml:id="i-170f4cf76dfc095c-0">
              Om Sverige ska ha något slags trovärdighet när regeringen åker
              till det avslutande toppmötet inom Osloprocessen i Dublin den
              1930 maj bör Sverige går före, avskaffa sina klustervapen bombkapsel
              90 och införa ett svenskt förbud för produktion, handel och användning
              av klustervapen i Sverige. Jag yrkar därför bifall till reservation
              2.
            </seg>
            <seg xml:id="i-784f9746f96edf4f-0">
              Herr talman! I dagens värld är det svårt att säga vilken som
              är den mest förödande och allvarligaste konflikten. Men den i
              Irak är utan tvekan en av kandidaterna. Sedan det USA-ledda och
              folkrättsvidriga anfallet mot Irak 2003 har mer än två miljoner
              irakier flytt sitt land. Enligt UNHCR lever dessutom 2,7 miljoner
              irakier som flyktingar i sitt eget land. Hur många som har dött
              på grund av den amerikanska ockupationen är det ingen som vet,
              men det finns siffror som pekar på att så många som en miljon
              irakier har dött på grund av USA:s ockupation och krig.
            </seg>
            <seg xml:id="i-f02f2e2ba536f3b4-0">
              Vad är det som drivit dessa irakier på flykt? Vad är det som
              dödar civila så urskillningslöst i Irak? För den som har sett
              ett tv-reportage från Irak och för den som har läst en tidningsnotis
              om detta land är svaret enkelt: Det är ett krig. Med dagens lagstiftning
              borde det därför vara självklart att Sverige inte ska exportera
              vapen till någon av de stater som har trupper i Irak. Men, som
              sagts förut, regeringen tycks säga att vi har principer, men vi
              gillar dem inte, och därför har vi helt andra.
            </seg>
            <seg xml:id="i-57a77fd3eb8782e8-0">
              Under 2007 exporterade Sverige vapen till 12 av de 22 stater
              som har soldater i Irak. 27 procent av den svenska vapenexporten
              går till Iraks ockupationsmakter. Som om inte det var nog ökade
              den svenska exporten till just dessa stater under 2007, ett år
              då den totala svenska vapenexporten trots allt minskade.
            </seg>
            <seg xml:id="i-15b8b93076befce6-0">
              Men Irak är långt ifrån den enda konflikt till vilken Sverige
              har militära kopplingar. I går deltog jag i minnesstunden på 60-årsdagen
              av Nakba här i Helsingfors. Vi högtidlighöll minnet av de 700
              000 palestinier som fördrevs från sina hem när staten Israel bildades
              1948. Den omfattande etniska rensning som då inleddes har på inget
              sätt avslutats. På den ockuperade Västbanken ser vi hur det pågår
              en kamp om kvadratmeter, en kamp där palestinska hem och olivlundar
              ersätts med israeliska bosättningar.
            </seg>
            <seg xml:id="i-f84d45ce9e69cfce-0">
              Sverige exporterar visserligen inga vapen till Israel i dag fattas
              bara annat. Men Sverige lånar ut krigsmateriel till Israel i form
              av hjälmar och skyddsmasker, och Sverige importerar varje år krigsmateriel
              från landet. Mellan 2000 och 2005 uppgick den svenska importen
              från Israel till 235 miljoner kronor. Det innebär att 235 miljoner
              av våra gemensamma skattepengar gick rätt in i den israeliska
              krigsindustrin. Medan exporten åtminstone på papperet är reglerad,
              styrs vår import bara av försvarets behov och möjligheter att
              klara sina uppgifter. Det är uppenbart att vi behöver ett restriktivare
              regelverk, inte bara för exporten utan också för vår import, uthyrning
              och utlåning av krigsmateriel.
            </seg>
            <seg xml:id="i-7d4a5ad79680f44f-0">
              Men Sveriges militära samarbete med Israel handlar inte bara
              om vapenhandel. Sverige har en militärattaché vid ambassaden i
              Tel Aviv, Israel har tillåtits testa militära flygplan på svensk
              mark, och den svenska militären har åkt i skytteltrafik för studier
              hos den israeliska armén. Mellan 2000 och 2004 arrangerade Försvarets
              materielverk ett fyrtiotal tjänsteresor till Israel, och det är
              okänt hur många ytterligare tjänsteresor som arrangerades av andra
              svenska myndigheter.
            </seg>
            <seg xml:id="i-8a73a29a960a54d4-0">
              Den tidigare svenske utrikesministern Sten Andersson upprördes
              på sin tid över de israeliska gummikulorna efter att han hade
              träffat palestinska ungdomar som hade blivit förlamade för livet
              på grund av dessa gummikulor. Numera skickar Sverige militärer
              för att studera exakt samma ammunitionstyp.
            </seg>
            <seg xml:id="i-71cd383576a384e0-0">
              Ska Sverige på riktigt och inte bara i deklarationerna vara en
              röst för fred, frihet och försoning för irakier, för palestinier
              och för israeler, måste vårt lands militära kopplingar till dessa
              konflikter upphöra. Jag yrkar därför bifall till reservation 11.
            </seg>
            <seg xml:id="i-c82ea8f1902bb130-0">
              Herr talman! Enligt Politik för global utveckling ska alla politikens
              områden, inklusive krigsmaterielexporten, genomsyras av ett rättighetsperspektiv
              och de fattigas perspektiv på utveckling.
            </seg>
            <seg xml:id="i-db49be8235ceb96c-0">
              Men man kan fråga sig vart de fattiga pakistaniernas perspektiv
              tog vägen när Sverige öppnade för försäljning av radarsystemet
              Erieye till Pakistan. Affären kostar Pakistan och dess utfattiga
              befolkning 8,3 miljarder kronor, tolv gånger mer än den samlade
              årsbudgeten för vatten och sanitet i Pakistan, i ett land där
              118 000 människor dör varje år på grund av diarré.
            </seg>
            <seg xml:id="i-94f59c49d6bc4a58-0">
              Man kan fråga sig vart rättighetsperspektivet tog vägen när Sverige
              nu inlett förhandlingar om försäljning av exakt samma radarsystem
              till Colombia, det land som har tre miljoner internflyktingar,
              näst mest i världen efter Sudan, det land där 11 292 personer
              mördades eller försvann mellan 2002 och 2006.
            </seg>
            <seg xml:id="i-f62ef0dbcb4bdffc-0">
              Herr talman! Tolv minuter är inte mycket tid, och det räcker
              inte speciellt långt om man vill lyfta fram alla exempel på hur
              Sverige i dag exporterar vapen till krigförande stater, diktaturer
              och länder där det förekommer grova och omfattande brott mot de
              mänskliga rättigheterna.
            </seg>
            <seg xml:id="i-5746830f271553b8-0">
              Skillnaden är skrämmande stor mellan vad som sägs i deklarationerna,
              i betänkandet och i lagstiftningen å ena sidan och vad som sker
              i verkligheten å andra sidan. Sverige har tydliga principer för
              krigsmaterielexport, men den borgerliga majoriteten gillar dem
              uppenbarligen inte och utgår därför från helt andra.
            </seg>
            <seg xml:id="i-f600e5e2ae98f52b-0">
              Det här är en ordning som inte är hållbar på något sätt. Sverige
              är i dag i akut behov av en ny lagstiftning för vapenexport. Det
              handlar om att vi behöver en vapenexport i det här landet som
              vi slipper skämmas för. Men det handlar också om en konsekvent
              och trovärdig utrikespolitik. Med vilken trovärdighet kan vi i
              Sverige tala om fred i Mellanöstern samtidigt som vi har ett djupt
              och långtgående militärt samarbete med ockupationsmakten Israel?
              Med vilken trovärdighet kan vi i Sverige tala om fattigdomsbekämpning
              när vi säljer vapen till några av världens fattigaste länder?
              Hur ska Sverige kunna tala om mänskliga rättigheter när vi beväpnar
              just dem som kränker dessa rättigheter?
            </seg>
            <seg xml:id="i-14c6a4ce170c9d28-0">
              Vänsterpartiet vill därför se en i grunden ny utredning om svensk
              krigsmaterielexport med syfte att få till stånd en ny restriktiv
              lagstiftning som tar sin utgångspunkt i fred, demokrati, mänskliga
              rättigheter och utveckling, inte i snäva svenska näringspolitiska
              intressen.
            </seg>
            <seg xml:id="i-cf86e8933b8ffd76-0">
              I detta betänkande har Vänsterpartiet tio reservationer där vi
              tydligt visar på hur principerna för en sådan vapenexport skulle
              kunna se ut. Vi står självklart bakom samtliga våra reservationer,
              men vi har i dag valt att yrka bifall till reservationerna 2 och
              11.
            </seg>
          </u>
          <note type="speaker" xml:id="i-be4bfe6477788daf-0">
            Anf. 53 MAX ANDERSSON (mp):
          </note>
          <u who="max_andersson_531f93" xml:id="i-b44c3d07c6f181f4-0">
            <seg xml:id="i-130bd055069db2f1-0">
              Herr talman! Svensk vapenexportpolitik är ett politikområde som
              är fullt med stora principer, vackra ord och faktiskt också goda
              avsikter. Jag tror inte att det finns någon i denna kammare från
              den borgerliga majoritetens sida som skulle vilja gå upp i talarstolen
              och säga: Ja, det är rätt att Sverige exporterar vapen till diktaturer.
              Det är rätt att svenska vapen används för att förtrycka människor
              och för att bryta mot mänskliga rättigheter. Det är rätt att Sverige
              exporterar vapen till länder som befinner sig i krig.
            </seg>
            <seg xml:id="i-19da85da5491ff1a-0">
              Jag tror inte att det är någon som vill säga det. Och innerst
              inne tror jag inte heller att man riktigt vill det.
            </seg>
            <seg xml:id="i-aedcd82c98deb243-0">
              Man brukar lite orättvist säga att Sverige exporterar vapen till
              länder som inte tänker använda dem. Problemet är att svenska vapen
              trots allt ändå blir använda i land efter land, i krig efter krig
              och i konflikt efter konflikt. Det fungerar inte riktigt i verkligheten
              såsom det på papperet är tänkt att fungera. Men, som sagt, avsikterna
              är säkerligen goda. Det är genomförandet som verkligen inte fungerar.
            </seg>
            <seg xml:id="i-d6361a742e16446b-0">
              Den grundläggande hållningen från Miljöpartiets sida till vapenexporten
              är att vi inte gillar den. Vi ser det som ett stort moraliskt
              problem att vi exporterar vapen till länder som använder dem för
              att döda och förtrycka.
            </seg>
            <seg xml:id="i-93f416ed7fef25e3-0">
              Det är svårt, mycket svårt, att undvika att det händer när man
              har en vapenexport. Vi vill ha en hårdare och tuffare linje i
              de här frågorna.
            </seg>
            <seg xml:id="i-2adc73234aa215c0-0">
              Det är det grundläggande bakomliggande skälet till att vi har
              skrivit tio reservationer i betänkandet. Men jag ska göra mig
              populär här i kammaren genom att säga att vi yrkar bifall bara
              till två av dessa reservationer eftersom vi misstänker att röstsiffrorna
              kommer att bli precis likadana i alla fall. Det gäller reservation
              nr 2 och reservation nr 11.
            </seg>
            <seg xml:id="i-e274a217fadb39c0-0">
              Reservation nr 2 handlar om klustervapen. Jag vet inte om alla
              som hör det här talet vet vad ett klustervapen är. Jag får erkänna
              att jag inte visste vad ett klustervapen var för ett år sedan.
              Ett klustervapen är en form av bomb som sprider ut många små bomber.
              Tanken är att de ska användas för att döda eller skada infanteri.
              Det stora problemet med klustervapen är att många av bomberna
              inte exploderar när det är tänkt att de ska explodera, utan de
              ligger kvar på slagfältet efteråt länge efteråt. Då fungerar de
              i praktiken som landminor. De som dödas av klustervapen är civila.
              Till 98 procent är offren för klustervapen civila. Vapnen är som
              farligast efter det att konflikten är över. 40 procent av dem
              som dör av klustervapen är barn. Det säger sig självt att klustervapen
              är mycket kontroversiella. Det pågår ett internationellt arbete
              för att få slut på dem.
            </seg>
            <seg xml:id="i-aa696c2ca70e3761-0">
              Det finns ett problem med den svenska regeringens linje. Om jag
              har förstått regeringen rätt gillar den inte klustervapen. Problemet
              är att vi har ett svenskt klustervapen bombkapsel 90. Det verkar
              regeringen gilla. Den har inte drivit att just bombkapsel 90 ska
              inkluderas i det internationella förbud mot klustervapen som nu
              håller på att tas fram.
            </seg>
            <seg xml:id="i-90b5e13eab4edc8e-0">
              Vi tycker att det är en konstig och inkonsekvent linje att å
              ena sidan vara för ett omfattande och heltäckande förbud mot klustervapen,
              å andra sidan tycka att det kanske inte ska gälla det svenska
              klustervapnet. Vi har inte riktigt begripit hur regeringen resonerar.
              Vi tycker att det vore en mer konsekvent och trovärdig linje att
              även vilja förbjuda det svenska. Vi behöver inte vänta på ett
              internationellt förbud. Vi borde förbjuda dessa vapen och sluta
              producera dem redan nu.
            </seg>
            <seg xml:id="i-93896013d5d15413-0">
              Det finns som sagt ett problem med svensk vapenexport, herr talman.
              Det är ett problem att vi exporterar till länder som vi inte borde
              exportera till. Jag tror inte att Sverige någonsin har haft en
              perfekt vapenexportpolitik som har varit fullständigt moraliskt
              upprättstående. Ändå har den blivit sämre på senare år. Sverige
              har sedan EU-inträdet börjat EU-anpassa vår vapenexportpolitik.
              Det uttryck som används kan vara konvergent tillämpning. Det låter
              fullkomligt obegripligt. Men vad det betyder är att olika länder
              i EU ska ha en politik där man anpassar sig till varandra. Det
              betyder att länder med en mer restriktiv vapenexportpolitik, som
              Sverige, ska ha en mindre restriktiv vapenexport och anpassa sig
              till länder som har en mer krämaraktig vapenexportpolitik och
              är beredda att sälja lite hur som helst. Det är inte bra.
            </seg>
            <seg xml:id="i-69568b84376d1685-0">
              Det finns något som heter Europeiska försvarsbyrån. Det är ett
              slags EU-organ, där Sverige ingår. Där diskuterar man vapenproduktion,
              tekniska utformningar och regler. Europeiska försvarsbyrån är
              en del av EU:s militarisering. Från Miljöpartiets sida vill vi
              att man ska lämna organet. Det fungerar inte med en bra solidarisk
              politik.
            </seg>
            <seg xml:id="i-d9f367ae2634a914-0">
              Herr talman! Jag vill säga någonting om Israelfrågan. Sverige
              exporterar inte vapen till Israel, för som vi alla vet är det
              ett land som befinner sig i konflikt en mycket allvarlig konflikt.
              Men vi importerar vapen från Israel. Det argument som används
              i Sverige för att vi ska exportera vapen är att genom att exportera
              vapen stärker vi vår egen försvarsindustri och vårt eget försvar.
              Det kanske ligger något i det argumentet; genom att exportera
              vapen stärker vi åtminstone de ekonomiska marginalerna i vår vapenindustri.
              Och vi stärker kanske det svenska försvaret.
            </seg>
            <seg xml:id="i-960ac100e723de4f-0">
              Problemet är att om vi importerar vapen från Israel är det då
              inte så att vi även stärker den israeliska militärindustrin? Från
              Miljöpartiets sida ser vi detta som ett problem. Vi tycker inte
              att import av vapen från Israel är förenligt med en alliansfri
              politik. Vi vill att man även slutar importera vapen från Israel.
            </seg>
            <seg xml:id="i-8a1696aa4ad70328-0">
              Herr talman! Jag inledde med att säga att det finns många vackra
              ord i försvarspolitiken. Nu är det dags att överlämna ordet till
              alliansen så att den får chansen att säga sina vackra ord. Jag
              hoppas att vi en dag i framtiden även ska kunna få se alla de
              vackra orden bli en verklighet.
            </seg>
          </u>
          <note xml:id="i-e4c75da621d219a4-0">
            I detta anförande instämde Mehmet Kaplan (mp).
          </note>
          <note type="speaker" xml:id="i-fff8f85e8ffc20c7-0">
            Anf. 54 GÖRAN LENNMARKER (m):
          </note>
          <u who="goran_lennmarker_42b86f" xml:id="i-935036314e78ca39-0">
            <seg xml:id="i-0d5a5bfed6fc2e25-0">
              Herr talman! Låt mig först säga att detta handlar om en redogörelse
              för den svenska exporten av vapen under 2007. Jag tror att det
              kan vara av allmänt intresse att veta att det är en export som
              minskade med 7 procent i volym jämfört med 2006. Minskningen var
              lite olika fördelad. Bland annat har det varit en minskning av
              svensk vapenexport till Mellanöstern. Jag noterar också att det
              har gällt export till Afrika, medan det till viss del har skett
              en ökning när det gäller Europa.
            </seg>
            <seg xml:id="i-5888926392980bf2-0">
              Jag tycker att det är viktigt att säga det här, för av de två
              tidigare inläggen kan man få intrycket av att det har skett något
              slags principiell förändring eller förskjutning av frågan om vapenexport.
              Den har i själva verket visat ett ganska stort mått av kontinuitet
              under mycket lång tid i Sverige.
            </seg>
            <seg xml:id="i-8a87cf98bef0d5ca-0">
              Bakom det här ligger naturligtvis det som är själva grunden för
              den svenska politiken. Det är den insikt som inte minst Europa
              har kommit fram till det gäller att se till att vi har ett väl
              avpassat försvar för att vi inte återigen ska komma in i de krig
              och de ständiga konflikter som vi har haft i vår världsdel och
              som dessutom finns i andra världsdelar i dag.
            </seg>
            <seg xml:id="i-8dc608e8161f0ec8-0">
              Det är viktigt att komma ihåg det här, för det blir lätt ett
              hyckleri när man diskuterar det. Jag går tillbaka till 2006. Det
              var ett år när inte alliansen hade regeringsansvaret, utan Socialdemokraterna
              stödda av Miljöpartiet och Vänstern hade det. Då hade vi en något
              större vapenexport än vi hade 2007. Det kan vara värt att notera
              för de två tidigare talarna. Vi satsade också per svensk ungefär
              1 5001 800 kronor för vapen i vårt eget försvar. Det var pengar
              som inte kommer från militär utan som hade beviljats från denna
              riksdag av den dåvarande regeringsmajoriteten. Bakom det ligger
              detta att man ansåg att det var viktigt för vår egen säkerhet
              att vi på det sättet bygger upp en egen försvarsorganisation.
            </seg>
            <seg xml:id="i-89964f9f4772ad31-0">
              Det här gäller också andra länder. I det synsätt som vi själva
              och Europa har arbetat oss fram till, inte minst mot bakgrund
              av de evinnerliga krig och hemska konflikter som har varit vi
              ska komma ihåg att Europa är den världsdel som har haft flest
              krig har insikten legat att det gäller att ha en balanserad utveckling
              som gör att vi får vapen som säkrar frihet och fred men inte vapen
              som ger angrepp som kan användas för folkmord eller förtryck.
              Svårigheten i exportkontroll av vapen är just att finna denna
              balans så att vi inte hamnar på fel sida.
            </seg>
            <seg xml:id="i-a1b8cbcbc78406f5-0">
              Det är också därför som Sverige och EU så intensivt stöder det
              förslag som finns om att vi i FN ska ha ett system för kontroll
              av vapenleveranser. Det var den brittiska regeringen som tog initiativ
              till detta och som senare har fått EU:s starka stöd. Vi försöker
              nu på olika sätt att få fram detta inom FN-systemet. Det är en
              viktig komponent.
            </seg>
            <seg xml:id="i-2a9ad870e68aec86-0">
              Just detta med transparens och öppenhet har varit en central
              del när vi har byggt säkerheten i Europa, att se till att länder
              har koll på vad som sker på andra sidan gränsen. Open Skies är
              ett exempel på detta. Det var bland annat det som låg bakom idén
              om att Sydasien skulle försöka få något av Open Skies, en större
              trygghet så att man inte skapar fiendebilder och rädsla för angrepp
              utan har möjligheten till insyn och kontroll. Det är viktigt att
              vi i Europa kan dela med oss av en del av de erfarenheter som
              vi har byggt upp för att stoppa konflikter och förhindra spänningar.
              Kan man göra det i Sydasien, inte minst mellan Indien och Pakistan,
              har man nog tagit åtminstone ett steg i rätt riktning. Det behöver
              göras mycket annat, men det kan vara ett steg i rätt riktning.
            </seg>
            <seg xml:id="i-9b3a1318ddc58030-0">
              Hela diskussionen om ett förbud mot klustervapen är en konsekvens
              av förbudet mot landminor, eftersom klustervapen i allt väsentligt
              har samma effekt som landminor vad gäller att kunna ligga kvar
              på marken och i praktiken bli någon form av landminor. Därför
              är de processer som har startat när det gäller klustervapen så
              viktiga. Det är två skilda processer, dels FN-processen som på
              sitt sätt är viktigast därför att den skulle kunna omfatta andra
              länder, dels den parallella processen, den så kallade Osloprocessen,
              som nog går snabbare. Bakgrunden är att man ska få en ambitiös
              och effektiv reglering av klustervapen i enlighet med den så kallade
              Oslodeklarationen. Den har riksdagen ställt sig bakom, och den
              kommer att vara väldigt central i diskussionen i Dublin, som börjar
              redan på måndag och ska pågå i två veckor.
            </seg>
            <seg xml:id="i-82c882c45e731f5b-0">
              Här hamnar man i en diskussion som är ganska central i alla överläggningar
              av den här typen om internationella konventioner. Vi har från
              utskottets sida varit mycket tydliga med att vi vill ha ett heltäckande
              förbud för klustervapen, heltäckande i två delar i det hela. Den
              ena är att få med klustervapen i enlighet med Oslodeklarationen,
              så att man inte får klustervapen som cause an unacceptable harm
              to civilians , som förorsakar en oacceptabel skada på civila.
              Det är det som är Osloprocessens kärnformulering i själva definitionen
              av det hela.
            </seg>
            <seg xml:id="i-af748343e1cdc02b-0">
              Det finns fyra utestående frågor som kommer att hamna i fokus
              i Dublin.
            </seg>
            <seg xml:id="i-dcfd9f3011bbd16a-0">
              Den första är hur man ska göra med själva definitionen av vapnen.
              Det finns två undantagsmeningar och en tredje, och det är beträffande
              den som det kommer att råda diskussioner om hur man exakt ska
              definiera klustervapen.
            </seg>
            <seg xml:id="i-0954459e5fcf6db6-0">
              Den andra frågan är hur lång tid det ska ta att destruera dem.
              Sex och upp till tio år står det i den text som ligger framme.
            </seg>
            <seg xml:id="i-dc50dc1effd838f0-0">
              Den tredje frågan är hur man gör vid internationella operationer.
              Det kan vara både länder som har klustervapen och länder som inte
              har klustervapen, interoperabilitet som det kallas.
            </seg>
            <seg xml:id="i-698eda899e0eb4cd-0">
              Den fjärde frågan handlar om ansvaret för klustervapen som redan
              har använts, alltså ansvaret för att sortera och rensa upp dem.
            </seg>
            <seg xml:id="i-f7fd3f7911aca6e4-0">
              En förhoppning är att man kunde nå dithän i Dublin att man fick
              en överenskommelse med en bred uppslutning. Det har talats om
              att det kan bli uppemot kanske 150 länder. Det vore en mycket
              stark signal. Förhoppningsvis kan man få med alla EU-länder. Därmed
              skulle man kunna ha en starkare position när det sedan gäller
              att gå in i nästa process som naturligtvis är FN-processen.
            </seg>
            <seg xml:id="i-c073339c0aa475e0-0">
              Problemet med Osloprocessen är att den inte täcker de länder
              som vi helst av allt skulle vilja se täckas av den. Det gör att
              också FN-processen kommer att bli mycket viktig. Detta att en
              grupp stater går före och tydliggör hur man skulle kunna gå fram
              för att sedan kunna nå en bredare uppslutning inom FN-processen
              vore väl det bästa sättet att nå det vi vill se, nämligen att
              vi inte ska ha klustervapen utspridda. Många här har tidigare
              beskrivit de förfärliga effekter som dessa har i Libanon och på
              andra ställen.
            </seg>
            <seg xml:id="i-ffe7b4cb58582603-0">
              Därför tror jag att just heltäckande är ett väldigt bra ord.
              Här gäller det att finna en balans så att man kan få en stor grupp
              150 länder skulle faktiskt utgöra tre fjärdedelar av FN:s medlemskrets
              som kan visa vägen för en bredare uppgörelse inom FN-systemets
              ram. Det är kanske trots allt där som den riktigt viktiga frågan
              kommer upp.
            </seg>
            <seg xml:id="i-67d5c22ef018f8b0-0">
              Jag har tittat på listan som Human Rights Watch har publicerat
              över var klustervapen används, och några av de länder som har
              använt klustervapen finns med i Osloprocessen. Men huvuddelen
              av länderna finns inte med i Osloprocessen. Däri ligger dilemmat.
            </seg>
            <seg xml:id="i-9b5e5b5baa0e46b5-0">
              Herr talman! Den centrala ambitionen är en heltäckande överenskommelse
              så att man för det första får en konvention som är skarp nog att
              inte släppa igenom klustervapen som strider mot Oslodeklarationen
              och för det andra får med de länder som har och till och med använder
              klustervapen.
            </seg>
          </u>
          <note type="speaker" xml:id="i-d03887ee149229ea-0">
            Anf. 55 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-1">
            <seg xml:id="i-d31c6a05fc1bd184-0">
              Herr talman! Jag får börja med att tacka Göran Lennmarker för
              att han är här i kammaren. Anstormningen från den borgerliga alliansen
              eller regeringen är ju inte så överväldigande i dag. Hade jag
              tittat på den här debatten på tv eller från läktaren hade jag
              nog frågat mig, med rätta, var alla riksdagsledamöter håller hus
              någonstans.
            </seg>
            <seg xml:id="i-6d1c332f978267e9-0">
              Göran Lennmarker pratar om kontinuiteten i den svenska vapenexporten,
              och visst har det nu varit en kontinuerlig ökning av svensk vapenexport
              under lång tid. Men det beror också på att det har varit en blocköverskridande
              enighet när det kommit till svensk vapenexportlagstiftning. Vi
              i Vänsterpartiet har under den här regeringen, precis som under
              den förra regeringen, motionerat om tydliga förändringar, reserverat
              oss och ställt tydliga krav på en restriktiv vapenexportpolitik.
            </seg>
            <seg xml:id="i-a4639cf4c912a0a9-0">
              Jag skulle vilja använda det här replikskiftet till att lyfta
              fram en annan fråga. Enligt Politik för global utveckling, som
              berör svenskt utvecklingssamarbete, ska det råda samstämmighet
              mellan alla politikens delar. En del av Sveriges politik får inte
              motverka en annan. Det gäller också vapenexporten och innebär
              att svensk krigsmateriellagstiftning ska genomsyras också av ett
              fattigdomsbekämpningsperspektiv och ett rättighetsperspektiv.
              Det är inte så svårt att se att i de länder som vi exporterar
              till finns väldigt tydliga risker.
            </seg>
            <seg xml:id="i-3f3f1a4e97e26e20-0">
              Som jag sade i mitt anförande har Sverige nu öppnat för export
              av radarsystemet Erieye till Pakistan ett land där det begås grova
              brott mot de mänskliga rättigheterna, ett land där demokratin
              i högsta grad är bristfällig. Jag sade i mitt anförande att den
              här affären kostar 8,3 miljarder kronor. Det motsvarar tolv gånger
              den samlade budgeten för sanitet. Pakistans samlade militärbudget
              motsvarar 47 gånger om budgeten för sanitet och hälsa i Pakistan,
              där 118 000 pakistanier dör varje år på grund av orent vatten
              och diarré.
            </seg>
            <seg xml:id="i-b53e617cdec61812-0">
              Hur kan man säga, Göran Lennmarker och Moderaterna, att en vapenaffär
              som denna med Pakistan överensstämmer med Politik för global utveckling?
              Hur kan man säga att den här affären genomsyras av ett fattigdomsbekämpningsperspektiv?
            </seg>
          </u>
          <note type="speaker" xml:id="i-f274ae84191b1510-0">
            Anf. 56 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-935036314e78ca39-1">
            <seg xml:id="i-de575091cd58634c-0">
              Herr talman! Det är så för Pakistan som för Sverige att man har
              ett ansvar att säkra sin nationella trygghet. I dag, precis som
              Hans Linde säger, satsar Pakistan oerhört stora belopp på detta.
              Man har en omfattande armé jag tror att det är en av världens
              tio största arméer. Dessutom har man byggt upp andra delar av
              mer avancerade system förutom själva armén. Det här har man gjort,
              naturligtvis, därför att man anser att det finns en hotbild i
              den konflikt som har varat sedan 1947. Dessutom har det varit
              tre krig mellan Indien och Pakistan.
            </seg>
            <seg xml:id="i-d8cedf66e9f2ee12-0">
              Det här är centralt. Tänk om Sydasien skulle följa det som vi
              har gjort i Europa. I Europa har vi strävat efter att bygga upp
              system för öppenhet, att se till att vi inte behöver ha en rädsla
              ibland obefogad för den andra sidan. Till exempel är Open Skies
              en central del i den europeiska nedrustningspolitiken. Det har
              för övrigt gjort att Europa i dag har färre soldater och lägre
              satsning på vapen än vad det någonsin har varit i Europas historia.
              Förmodligen har vi i dag färre soldater i Europa i proportion
              till vår befolkning än vad vi någonsin har haft i hela Europas
              historia.
            </seg>
            <seg xml:id="i-774967beee52f0bf-0">
              Här kommer naturligtvis frågan om Erieye in. Är det så att vi
              med det hjälper till att minska fiendebilden? I nästa steg kan
              man säga att man inte behöver satsa lika mycket på det militära
              om man känner sig tryggare och man har koll på att den andra sidan
              inte står i begrepp att anfalla. Det är den europeiska erfarenheten.
              Den har varit den förmodligen mest framgångsrika i världen, särskilt
              när vi ser tillbaka på Europas historia med våra blodiga konflikter.
            </seg>
          </u>
          <note type="speaker" xml:id="i-221fa2047a4ea47e-0">
            Anf. 57 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-2">
            <seg xml:id="i-0e9c68dec5f80011-0">
              Fru talman! Nu frågar jag inte Göran Lennmarker om försäljningen
              av radarsystemet Erieye till Pakistan stämmer överens med Pakistans
              fiendebild, utan det handlar om på vilket sätt en försäljning
              av ett radarsystem för 8,3 miljarder kronor bidrar till minskad
              fattigdom i Pakistan. Där är Göran Lennmarker fortfarande svaret
              skyldig.
            </seg>
            <seg xml:id="i-a189e918886511aa-0">
              Jag håller med i stora delar av beskrivningen av läget i Pakistan.
              Pakistan är ett land som har haft tre krig i modern tid. Risken
              är överhängande att det blir nya krig eller inre oroligheter i
              området. Just därför borde vi inte under några omständigheter
              exportera vapen till ett land som Pakistan. De vapen vi i dag
              exporterar riskerar att användas i konflikt och krig i morgon.
              Om man vill motverka en konflikt i ett land som Pakistan borde
              det bästa vara att hjälpa Pakistans regering att satsa på hälsovård,
              utbildning och rent vatten, inte att satsa på radarsystem i mångmiljardklassen.
            </seg>
            <seg xml:id="i-6a54b368ba20cb15-0">
              Jag vill ställa en annan fråga till Göran Lennmarker. Den här
              affären är finansierad med hjälp av svenska krediter från Exportkreditnämnden
              om 16 miljarder svenska kronor. Det är inte första gången Sverige
              använder krediter för att finansiera sin vapenexport. År 1979
              exporterade Sverige tre kustbevakningsfartyg till Liberia och
              använde svenska krediter för att finansiera affären. De skulderna
              har den här borgerliga regeringen skrivit av med hjälp av biståndsmedel.
              Det skapar en viss oro inför framtiden.
            </seg>
            <seg xml:id="i-ee0e30d54e494f20-0">
              Nu tror jag inte att Göran Lennmarker och den borgerliga alliansen
              kommer att styra det här landet i decennier framöver, men om så
              skulle vara fallet är det en överhängande risk att vi om 1520
              år kommer i en situation med en borgerlig regering som återigen
              kommer att använda svenska biståndsmedel till att skriva av skulderna
              för en vapenaffär.
            </seg>
            <seg xml:id="i-50c4e1d95ea14b46-0">
              Exportkreditnämnden säger att det finns en stor risk att skulderna
              aldrig kommer att betalas tillbaka. Risken bedöms vara 5 på en
              7-gradig skala. Finns det en risk, Göran Lennmarker, att även
              dessa skulder i framtiden kommer att avskrivas med hjälp av svenska
              biståndsmedel?
            </seg>
          </u>
          <note type="speaker" xml:id="i-339e099e2c2836c1-0">
            Anf. 58 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-935036314e78ca39-2">
            <seg xml:id="i-f7ef2306d01608f4-0">
              Fru talman! Om vi har ambitionen, Hans Linde, att se till att
              Pakistan inte ska använda en stor del av sina knappa resurser
              för att säkra sin självständighet med militära medel vilket Pakistan
              har gjort under 60 års tid, sedan 1947 kanske det är klokt att
              hjälpa till att bygga upp den typ av system som vi i Europa erfarenhetsmässigt
              har gjort. Det har gjort det möjligt för vår kontinent att dra
              ned på de militära satsningarna enormt. De är mindre än hälften
              än vad de var för 20 år sedan.
            </seg>
            <seg xml:id="i-f62f180970d6f94a-0">
              Det är smart att bygga system som gör att vi över en gräns kan
              iaktta vad som sker på andra sidan. Om det finns någon typ av
              Erieye- eller Awacssystem och rätt till inspektioner enligt Open
              Skies hela det system vi har byggt upp för att skapa trygghet
              och säkerhet kanske Hans Linde kan tänka sig att Pakistan från
              att offra jag tippar, jag har inte siffrorna framför mig kanske
              68 procent av bnp för det militära kan komma fram till att gradvis
              sänka siffran. På det sättet har man bidragit mycket till utvecklingen.
              De pengarna kan i så fall användas till utveckling. Pakistan är
              ett land som verkligen har känt en stor otrygghet genom hela sin
              historia.
            </seg>
            <seg xml:id="i-290b01fda630840f-0">
              Hans Lindes parti, Vänsterpartiet, var med om att i 2006 års
              budget säga att Sverige ska lägga 1 5001 800 kronor per person
              för att köpa vapen och militär materiel. Det är ditt parti som
              tillsammans med Miljöpartiet och Socialdemokraterna bär ett ansvar
              för detta. Bakom detta låg naturligtvis tänkandet att det gällde
              att säkra Sveriges säkerhet och oberoende. Där har vi den logik
              som ligger i att inte ha en dubbelmoral.
            </seg>
          </u>
          <note type="speaker" xml:id="i-d11bc524790c44b9-0">
            Anf. 59 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-1">
            <seg xml:id="i-1dc6a102703d1e70-0">
              Fru talman! När Miljöpartiet och Vänsterpartiet kritiserar den
              borgerliga regeringen för något vi tycker är fel, som tidigare
              socialdemokratiska regeringar också har gjort, och som vi tyckte
              var precis lika fel då, exempelvis vapenexportpolitiken, försvarar
              sig inte borgarna genom att säga att det är rätt att exportera
              till krigförande länder, diktaturer och länder där det förekommer
              grova övergrepp mot mänskliga rättigheter, utan i stället säger
              man att det är vårt fel eftersom Socialdemokraterna gjorde samma
              sak på den tiden de satt i regeringen.
            </seg>
            <seg xml:id="i-eec418c186ef1fb8-0">
              Nu satt jag inte i riksdagen under förra eller förrförra mandatperioden,
              men det tillhör väl ändå den politiska allmänbildningen att veta
              att Miljöpartiet alltid har varit kritiskt mot vapenexporten.
              Det tillhör väl också den politiska allmänbildningen att veta
              att Socialdemokraterna har haft en ohelig allians med Moderaterna
              i sådana frågor. Moderaterna hade nog större möjligheter att rätta
              till de socialdemokratiska bristerna i politiken än vad vi hade
              eftersom de inte ville låta oss vara med och bestämma. De ville
              göra upp blocköverskridande, s och m, med en vapenexportpolitik
              som inte alls var så restriktiv som den borde ha varit.
            </seg>
          </u>
          <note type="speaker" xml:id="i-eea00644c9e7a754-0">
            Anf. 60 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-935036314e78ca39-3">
            <seg xml:id="i-7571e43057e2fb19-0">
              Fru talman! När det gäller vapenexportpolitik, Max Andersson,
              har vi tagit betydande steg framåt, dels naturligtvis efter kalla
              kriget och den nya situationen då, dels inför vårt EU-inträde
              och inom EU. Vi har byggt upp ett system för exportkontroll. Det
              ligger hos länderna, men det finns regler, code of conduct , för
              detta. Det har varit ett väsentligt steg framåt, inte minst därför
              att det omfattar i praktiken inte bara EU utan även många andra
              europeiska länder.
            </seg>
            <seg xml:id="i-8c4d2811851fa96e-0">
              Vi har arbetet i FN. En hel rad konventioner har tagits fram
              under årens lopp om landminor och alla möjliga saker.
            </seg>
            <seg xml:id="i-fbe27d35a5a75b33-0">
              Sett i det bredare perspektivet har vi fått en väsentligt bättre
              situation i dag än vi hade för 10 eller 20 år sedan. Det här är
              ett arbete som sker på många fronter. Därför tror jag att din
              beskrivning i det stora hela inte stämmer.
            </seg>
            <seg xml:id="i-47ac596531467246-0">
              Mycket av detta bygger på, som sagt, vår egen erfarenhet på vår
              egen kontinent.
            </seg>
            <seg xml:id="i-d7bc95fb507f0d71-0">
              Jag kan ta ett exempel från forna Jugoslavien. Det är länder
              som nyligen har varit i krig med varandra. Det handlar om att
              bygga upp det militära så att man inte utgör ett hot mot grannlandet
              men samtidigt ser till att man har en militär kraft som gör att
              det inte blir andra krafter som tar över. Det är en avvägning
              som ligger i att få en rätt nivå på den militära säkerheten. Får
              man den kan man successivt sänka den. Där är naturligtvis exportpolitiken
              en viktig del. Tidigare har länderna själva producerat väldigt
              mycket. Att man har gått ned från den höga nivån innebär att det
              är färre länder som har egen produktion. Därmed blir export en
              ännu viktigare del.
            </seg>
          </u>
          <note type="speaker" xml:id="i-cabf2b3ee1f7bb45-0">
            Anf. 61 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-2">
            <seg xml:id="i-de34834be4b0b8c9-0">
              Fru talman! Det finns saker som blivit bättre i världen. Världen
              går självklart mot en mer civiliserad tid. Men jag hoppas att
              Göran Lennmarker ändå kan hålla med om att det inte är Miljöpartiets
              eller för den delen Vänsterpartiets fel att Socialdemokraterna
              under förra mandatperioden inte hade en bra politik och att det
              inte heller är vårt fel att den borgerliga alliansen inte heller
              har en tillräckligt bra politik. Den kunde vara bättre. Det kunde
              vara lite mer överensstämmelse mellan de vackra orden och praktiken.
            </seg>
            <seg xml:id="i-76aa2ca64068424e-0">
              Jag skulle vilja fråga en helt annan sak. Jag var så naiv på
              utskottsmötet att jag för några ögonblick trodde att vi hade tagit
              beslut om att knäppa den svenska regeringen på näsan i fråga om
              klusterbomber och bombkapsel 90 och att man borde driva på för
              ett heltäckande beslut som inkluderar även de svenska klustervapnen.
            </seg>
            <seg xml:id="i-62720ef568c7cccb-0">
              Sedan förstod jag utifrån diskussionen i utskottet och i medier
              att utskottets majoritet inte riktigt ville knäppa regeringen
              på näsan och ta till en hårdare linje. På Göran Lennmarkers inlägg
              lät det nästan som att ett heltäckande förbud skulle vara heltäckande
              i den bemärkelsen att det skulle inkludera även svenska klustervapen.
              Jag hoppas att jag har gjort en rätt tolkning. Men jag undrar
              om jag har gjort det. Vad är alliansens linje vad gäller klustervapen?
              Om den inte är alldeles utmärkt kan den i alla fall uttryckas
              tydligare och klarare.
            </seg>
          </u>
          <note type="speaker" xml:id="i-5d0ce5102d5802c3-0">
            Anf. 62 GÖRAN LENNMARKER (m) replik:
          </note>
          <u who="goran_lennmarker_42b86f" xml:id="i-935036314e78ca39-4">
            <seg xml:id="i-17acddfd8ea87edc-0">
              Fru talman! Alliansens linje är väl den som är riksdagens linje,
              att vi vill se en överenskommelse i enlighet med Oslodeklarationen.
              Det finns ett utkast till vad Oslodeklarationen innebär. Det ligger
              nu ute hos samtliga de länder som ska delta i Dublinprocessen.
              Som jag nämnde inledningsvis finns det fyra punkter som kommer
              upp till debatt och diskussion där. Det gäller definitionen av
              klustervapen. Det finns två undantag eller preciseringar redan
              gjorda. Frågan om den tredje blir säkert föremål för en mycket
              het diskussion i Dublin. De övriga tre frågorna var förstörelsetiden,
              frågan om när man jobbar ihop i internationella operationer och
              ansvar. Vi har inga klustervapen som används och som förorsakar
              skador.
            </seg>
            <seg xml:id="i-fbdb8a91ce893215-0">
              Det viktiga är att ha ett heltäckande tillräckligt kraftfullt
              förbud så att vi inte får ut klustervapen på det sätt som du själv
              och andra har beskrivit. Det andra är att se till att vi får en
              stor grupp, gärna 150 länder, i Dublin som står enade bakom detta.
              Det vore väldigt bra om vi fick alla EU-länderna att stå bakom.
              Det i sin tur kan bli den kraft som går in i FN-processen. FN-processen
              är trots allt det viktiga. Där finns huvuddelen av de länder som
              faktiskt använder klustervapen. Det är dem vi vill komma åt. Det
              är där skadorna finns. Det är väl en ganska bra ambition.
            </seg>
            <seg xml:id="i-9663d6614b5c93ac-0">
              Vi var ganska eniga i utskottet om att vilja nå dithän. Når vi
              når dit har vi tagit ett bra första steg. Men det är FN-processen
              som blir det viktigaste om vi ska nå resultat på marken. Human
              Rights Watch har en lista över de länder där klustervapen redan
              finns. Det kan vi inte göra så mycket åt. Den kan vi inte röja
              bort, men vi ska inte addera till den.
            </seg>
          </u>
          <note type="speaker" xml:id="i-a7e70f13d7812bbf-0">
            Anf. 63 KERSTIN LUNDGREN (c):
          </note>
          <u who="kerstin_lundgren_66285f" xml:id="i-f00edc88e2f34e0e-0">
            <seg xml:id="i-87303b1719127949-0">
              Fru talman! Vapenproduktionen har naturligtvis en lång historia
              i vårt land men också i andra länder. Skälet till detta är att
              vi har önskat självbestämmande och möjlighet att hävda vår egen
              politiska linje i försvarssammanhang och i utrikespolitiska sammanhang.
              Det har gjort att vi inte har sett att vi kan stå utan vår egen
              förmåga att producera. Det kan man tycka bra om, man kan tycka
              illa om det, och det finns de som helt vill avveckla all produktion.
            </seg>
            <seg xml:id="i-49980f4a6f29c291-0">
              Mot den bakgrunden är det naturligt att också fundera på följande.
              Om vi nu har en produktion som ska vara något så när effektiv
              och ekonomisk medborgarna är ju de som ytterst betalar för försvaret
              måste man ställa sig frågan: Är vi beredda att betala för att
              över huvud taget inte sälja något av de vapen som vi producerar
              till länder runt omkring oss? För oss är det självklart att vi
              ska ha möjlighet att exportera vapen. Det har varit en förutsättning
              och är en förutsättning för att vi ska kunna ha en produktion.
            </seg>
            <seg xml:id="i-5a668836af83a676-0">
              Jag tycker att det är viktigt att lyfta fram att vi från svensk
              sida har gått före när det gäller att ha en kontroll över vapenexporten
              genom den prövning som sker av länder, genom de beslut som har
              tagits från riksdagen angående regelverket. Man kan ha olika synpunkter
              på regelverket, och det noterar jag att det finns här i kammaren.
              Men jag har inte hört i de tidigare inläggen annat än att man
              följer regelverket. Man kan naturligtvis värdera och tolka, så
              är det alltid, men den redovisning som regeringen gör visar att
              vi följer regelverket som det har beslutats om i den här kammaren.
            </seg>
            <seg xml:id="i-16a2d1985631bb6e-0">
              Här är vi en förebild för andra. Vi har verkat för att få en
              ökad öppenhet, precis som Göran Lennmarker beskrev, både i EU
              och i FN för att göra systemet mer transparent, överblickbart
              och inte hotfullt utan snarare till en del i en fredsfrämjande
              struktur.
            </seg>
            <seg xml:id="i-1c37b882d890742c-0">
              Man kan i dessa dagar fundera, fru talman, om inte den del som
              vi väntar på i utredningssammanhang eller i lagstiftningsförnyelse,
              nämligen att lyfta in också importen i systemet, vore någonting
              viktigt för framtiden, inte bara för oss utan också för andra
              länder. Det är en del av det hela i ett läge där vi inte längre
              är självförsörjande utan i allt större utsträckning blir beroende
              av import.
            </seg>
            <seg xml:id="i-6acc1a72509a8ef4-0">
              Jag tycker att Göran Lennmarker i många stycken lyfte fram de
              centrala punkterna. Det gäller 1980 års vapenkonvention som det
              ju pågår en översyn av i FN-systemet. Det beslut som togs i slutet
              av 2006 och där Sverige var mycket pådrivande syftade till att
              få ett juridiskt avtal som reglerar klustervapen. Det är avgörande
              för att nå framgång här, precis som när det gäller landminorna.
              Osloprocessen ska ses i ljuset av att vi via Osloprocessen vill
              försöka underlätta för en framgång i FN-systemet. Om Osloprocessen
              inte får det resultatet har vi inte agerat riktigt.
            </seg>
            <seg xml:id="i-ecfe9b224b53e160-0">
              Det är centralt och viktigt att vi får fram ett resultat av Osloprocessen
              som främjar och underlättar en framgång i FN-systemet för att
              få en reglering av klustervapen, något som i sin tur leder till
              att vi inte får de följder som vi har sett i dag. Vi har många
              exempel från Libanon och andra länder där klustervapen, precis
              som landminor, har skadat människor under en lång tid efter själva
              kriget.
            </seg>
            <seg xml:id="i-cdb6e6ab8c10461f-0">
              Jag vill betona det som utskottet framhåller och det som Göran
              Lennmarker beskrev, nämligen att vi från svensk sida ska vara
              pådrivande i den här processen för att få till stånd ett heltäckande
              internationellt förbud mot klustervapen.
            </seg>
            <seg xml:id="i-5cad1c87e18984ec-0">
              Det är ingen hemlighet att den frågan bereds i regeringen. Det
              framgick också av de tidigare replikskiftena. Från vår utgångspunkt
              kan inte vår egen bombkapsel 90 få stå i vägen för ett framgångsrikt
              resultat. Det centrala är att nå framgång som vi hoppas på i Dublin
              när man slutar den processen en framgång som förstärker FN-systemets
              möjligheter att nå ett förbud mot klustervapen.
            </seg>
          </u>
          <note xml:id="i-e82d20c11eb10152-0">
            Med det yrkar jag bifall till utskottets förslag och avslag på
            reservationerna.
          </note>
          <note type="speaker" xml:id="i-55ea836ad079854c-0">
            Anf. 64 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-3">
            <seg xml:id="i-938423d8bde772e5-0">
              Fru talman! För att tydliggöra Vänsterpartiets ståndpunkt: Vi
              säger nej. Dagens vapenexport ligger i dag inte i alla delar inom
              ramen för svensk lagstiftning. Vi tycker att vi behöver vara oerhört
              tydliga med det.
            </seg>
            <seg xml:id="i-0c548b40e56a14ac-0">
              Svensk lagstiftning i dag säger att vi inte ska exportera vapen
              till länder som befinner sig i väpnad konflikt. Jag har svårt
              att se att de tolv stater som befinner sig i Irak med väpnade
              trupper och som vi exporterar vapen till inte skulle befinna sig
              i en väpnad konflikt. Därför tycker vi från Vänsterpartiets sida
              att man ska upphöra med exporten till dessa länder. Eftersom det
              är en väpnad konflikt i Irak tycker vi inte att man ska skicka
              tillbaka flyktingar dit.
            </seg>
            <seg xml:id="i-4cdcb5d434dcb292-0">
              Jag har en fråga till Kerstin Lundgren. Kerstin Lundgren anser
              uppenbarligen att dagens vapenexport ligger inom ramen för den
              svenska lagstiftningen. Är inte USA, dit vi förra året exporterade
              vapen för 858 miljoner, ett land som befinner sig i väpnad konflikt?
              Vad befinner sig USA annars i?
            </seg>
            <seg xml:id="i-fdf5f343c552dbd1-0">
              Det vi har att debattera är trots allt skrivelsen om 2007. I
              de här debatterna blir vi ofta framåtblickande. Jag vill ändå
              ställa en fråga om det som hände 2007. När vi för ett år sedan
              debatterade här i kammaren var vi helt eniga i utskottet om att
              Sverige skulle vara drivande bakom ett internationellt förbud
              mot klustervapen. Nästan omedelbart efteråt gick försvarsminister
              Mikael Odenberg ut och sade: Det omfattar inte de svenska klustervapnen
              bombkapsel 90.
            </seg>
            <seg xml:id="i-ccf1eee5745ab60c-0">
              Sedan följde tre möten inom ramen för Osloprocessen. Först var
              det i Lima. Där deltog inte Sverige. Sedan följde Wien och Wellington
              dit den svenska regeringen åkte och förhandlade för att få till
              undantag, långa övergångsperioder och ett så urholkat förbud som
              bara var möjligt.
            </seg>
            <seg xml:id="i-a61bf52526da3851-0">
              Jag skulle vilja fråga Kerstin Lundgren om hon anser att regeringens
              agerande under 2007 har varit förenligt med det som vi i stor
              enighet sade i utskottet förra året, nämligen att Sverige skulle
              verka för ett internationellt förbud mot klustervapen under 2007.
            </seg>
          </u>
          <note type="speaker" xml:id="i-c63ce285b4ab9ed1-0">
            Anf. 65 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-f00edc88e2f34e0e-1">
            <seg xml:id="i-d1e3ea73f0d6a7a9-0">
              Fru talman! Hans Linde funderar i form av att USA skulle vara
              ett land som befinner sig i väpnad konflikt. Man kommer in på
              tolkningar där Hans Linde och jag har lite olika värderingar.
              Om vi befinner oss i Afghanistan för att stötta regimen där och
              bygga upp ett land som har härjats av talibaner eller om man,
              som USA, befinner sig i Irak för att man ombeds och också har
              FN-stöd för att säkra och skapa förutsättningar för fred och försoning
              kan man från vår horisont inte dra de slutsatser som Vänsterpartiet
              gör. Vi gör helt enkelt olika bedömningar.
            </seg>
            <seg xml:id="i-455b419aa3a0dd4f-0">
              Jag kan bara konstatera att den bedömning som jag gör delas av
              dem som har att pröva export av vapen enligt vårt regelverk.
            </seg>
            <seg xml:id="i-5476bdc054096575-0">
              När det gäller Osloprocessen som har varit väldigt central i
              debatten kan vi konstatera att regeringen agerar för att åstadkomma
              ett internationellt förbud mot klustervapen. Man kan ha synpunkter
              på vilka som åkte eller inte åkte till olika möten. Det kan man
              ha olika mening om. Jag är inte nöjd i alla delar, ska jag säga.
              Jag hoppas och förväntar mig att vi ska komma fram på ett bra
              sätt i den slutförhandling som nu ska ske i Dublin. Det jobbar
              vi för från vårt parti. Jag hoppas och tror att vi där ska nå
              en framgång som blir grunden för en framgång i FN-systemet som
              jag hoppas och tror att vi är överens om är det centrala.
            </seg>
          </u>
          <note type="speaker" xml:id="i-c4bda0b6c06f76d1-0">
            Anf. 66 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-4">
            <seg xml:id="i-8a396393733fe909-0">
              Fru talman! Det är uppenbarligen så att Kerstin Lundgren och
              jag gör helt olika tolkningar av begreppet väpnad konflikt. Det
              vore intressant att av Kerstin Lundgren få höra hur man tolkar
              begreppet väpnad konflikt. Vad befinner sig USA i om inte i väpnad
              konflikt?
            </seg>
            <seg xml:id="i-fd9dda2c65a98462-0">
              USA genomförde trots allt under 2007 fem gånger fler bombanfall
              än 2006. Hur många stater i världen som befinner sig i fred, som
              alltså inte befinner sig i konflikt, genomför massiva bombningsanfall
              på andra länders territorium? Det skulle vara intressant att få
              ett svar från Kerstin Lundgren på den frågan.
            </seg>
            <seg xml:id="i-d510bb42d33e5b9c-0">
              För att återgå till frågan om klustervapen är det uppenbarligen
              så att utskottets majoritet inte har varit riktigt nöjd med sin
              regerings agerande eftersom man skärpte skrivningen och gick från
              ett internationellt förbud till ett heltäckande internationellt
              förbud. Det måste trots allt ha funnits ett syfte med att man
              godtog det förslaget till skrivning.
            </seg>
            <seg xml:id="i-50b96b72212e2fdf-0">
              På måndag inleds slutförhandlingarna i Dublin inom Osloprocessen.
              Vilket medskick gör vi till den svenska regeringen? Vilken kommer
              att bli den praktiska betydelsen av att vi nu i utskottet har
              skärpt skrivningarna? Göran Lennmarker talade tidigare om att
              det är två delar. Det heltäckande internationella förbudet mot
              klustervapen rör både antalet stater och olika typer av klustervapen.
            </seg>
            <seg xml:id="i-4d589848de367935-0">
              Den naturliga frågan, som vi nog alla i Sverige ställer är: Vad
              händer med bombkapsel 90? Vad kommer att hända med bombkapsel
              90 under det kommande året? Vad kommer det att stå i skrivelsen
              för 2008 när vi debatterar den nästa år?
            </seg>
            <seg xml:id="i-18db775a0e58442b-0">
              Kommer det heltäckande förbudet också att omfatta de svenska
              klustervapnen bombkapsel 90?
            </seg>
            <seg xml:id="i-6442fc360d39fc28-0">
              På den frågan skulle jag och många med mig i fredsrörelsen vilja
              ha ett ja eller ett nej från den borgerliga alliansen.
            </seg>
          </u>
          <note type="speaker" xml:id="i-7473e26d400a3e58-0">
            Anf. 67 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-f00edc88e2f34e0e-2">
            <seg xml:id="i-c46f4796caf9e28c-0">
              Fru talman! Vi har helt klart olika värderingar. Det är inte
              så konstigt. Vänsterpartiet har ju inte för inte sin historia,
              och vi har vår. Det är helt olika värdegrunder den kommunistiska
              och Centerpartiets liberala när det gäller hur vi värderar världen.
            </seg>
            <seg xml:id="i-901e946cf7c78069-0">
              Fru talman! Det medskick som Sveriges riksdag gör till regeringen
              handlar om det som Göran Lennmarker nämnde, nämligen att vi ska
              agera pådrivande för att åstadkomma ett heltäckande förbud. Jag
              hoppas att vi kan se det resultatet när vi får skrivelsen för
              innevarande år och diskuterar det nästa år i riksdagen.
            </seg>
            <seg xml:id="i-56508bd48e053e89-0">
              Som jag har sagt tidigare får bombkapsel 90 inte stå i vägen
              för en sådan lösning.
            </seg>
          </u>
          <note type="speaker" xml:id="i-bded1ab5455aef1f-0">
            Anf. 68 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-3">
            <seg xml:id="i-48e0425f21272239-0">
              Fru talman! Jag vill återföra diskussionen till frågan om väpnad
              konflikt. Kerstin Lundgren sade att ingen påstår att det bryts
              mot reglerna. Om man inte bryter mot reglerna måste det väl ändå
              bero på att reglerna är väldigt fluffiga och har väldigt stort
              tolkningsutrymme.
            </seg>
            <seg xml:id="i-246b6a69e64d8546-0">
              Trots allt har 4 000 amerikanska soldater dött och mellan 100
              000 och en miljon det är väldigt oprecisa beräkningar irakiska
              civila avlidit till följd av konflikten.
            </seg>
            <seg xml:id="i-279477565b2c6324-0">
              Om man kan påstå att det inte är en militär konflikt har man
              en väldigt liberal definition av vad som inte utgör en väpnad
              konflikt. Den kanske borde preciseras.
            </seg>
            <seg xml:id="i-b5aac461b50b86a9-0">
              Sverige exporterade år 2007 krigsmateriel till 57 olika länder.
              Nyligen har vi exporterat vapen till länder som USA, Storbritannien
              också inblandat i Irakkriget, Kina, Kazakstan, Brunei, Indonesien,
              Malaysia, Thailand, Indien, Pakistan, Bahrain, Egypten, Förenade
              Arabemiraten, Oman, Saudiarabien, Tunisien, Mauritius, Namibia.
              Många av de här länderna är inblandade i konflikter. Många av
              de här länderna har problem med brott mot mänskliga rättigheter.
              Är inte reglerna lite väl fluffiga?
            </seg>
          </u>
          <note type="speaker" xml:id="i-8cea0f15d32745f8-0">
            Anf. 69 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-f00edc88e2f34e0e-3">
            <seg xml:id="i-4cecc2f6c547e6ab-0">
              Fru talman! Man kan ha synpunkter på reglerna. Det har jag respekt
              för att man har olika meningar runt omkring. Men de facto har
              riksdagen tagit ställning för dagens regelverk. Det har prövats
              utifrån det regelverket i den nämnd som har den uppgiften. Jag
              har uppfattningen att man har fått en acceptans i den nämnden
              för de exportbeslut som har tagits. Det är ingen som har påstått
              något annat heller.
            </seg>
            <seg xml:id="i-708f7993bd9603a4-0">
              Jag vet att man vill ändra reglerna. Från vår sida har vi sagt
              att vi måste få med import. Det är den spännande delen, fru talman.
              Samtidigt som Max Andersson räknar upp många länder som han tycker
              att man inte ska få exportera till skulle man kunna fundera på
              vem vi ska få importera från. Jag misstänker att Max Andersson
              anser att vårt svenska försvar har anledning att ha några vapen
              i sin hand om de ska kunna sköta den uppgift som vi förväntar
              oss att de ska göra.
            </seg>
            <seg xml:id="i-42786e3c52091ca6-0">
              Är det Ryssland? Det fanns inte med i den här uppräkningen. Är
              det Ryssland som vi ska importera från, eller vad ser Max Andersson
              för land framför sig?
            </seg>
          </u>
          <note type="speaker" xml:id="i-09d31c95c1dea1cc-0">
            Anf. 70 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-4">
            <seg xml:id="i-cb659a979a2c3970-0">
              Fru talman! Skälet till att Ryssland inte fanns med på listan
              är väl att vi inte nyligen har exporterat särskilt mycket vapen
              eller kanske inte några vapen alls till Ryssland. Jag är inte
              expert på det här området. Jag har för mig att det när det gäller
              någon form av jaktammunition kan finnas någon liten export till
              Ryssland rätta mig om jag har fel.
            </seg>
            <seg xml:id="i-d71aa1ca808698ba-0">
              Men jag tycker nog inte att det skulle vara acceptabelt om Sverige
              exporterade vapen till Ryssland heller. Tänk bara på Tjetjenien!
              Det kanske inte försiggår någon väpnad konflikt där heller, enligt
              Centerpartiets definition av saken. Vad vet jag?
            </seg>
            <seg xml:id="i-eaa041f4a0a142e7-0">
              Den fråga som jag tänkte ställa nu handlar om bombkapsel 90.
              Hörde jag rätt? Jag vill ändå tolka allting till det bästa. Men
              hörde jag rätt när jag tyckte mig höra att Centerpartiet vill
              ha en hårdare linje än vad regeringen velat när det gäller bombkapsel
              90, att man väldigt gärna vill att de svenska klustervapnen också
              ska förbjudas som ett resultat av den här processen?
            </seg>
            <seg xml:id="i-80b69a1ffdbe9d3b-0">
              Hörde jag rätt när Centerpartiet inte vill säga att man tänker
              bättre i dag än vad man gjorde i går men åtminstone vill låta
              antyda att man har tagit ett steg i rätt riktning? Det är trots
              allt inte bara Miljöpartiet och Vänsterpartiet som driver den
              här linjen. Vi har även fått med oss Socialdemokraterna, vilket
              man väl får tolka som ett tecken på att några år i opposition
              är bra för ett partis moraliska ryggrad. De har nu insett att
              de hade lite fel förut, och nu har de lite mer rätt.
            </seg>
            <seg xml:id="i-037f7b035df0c1e1-0">
              Är Centerpartiet och majoriteten i denna kammare på väg att tycka
              samma sak, att bombkapsel 90, svenska klustervapen, är lika dåliga
              eller nästan lika dåliga som alla andra klusterbomber och att
              vi därför borde förbjuda dem?
            </seg>
          </u>
          <note type="speaker" xml:id="i-eb8cba6447fcdf50-0">
            Anf. 71 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-f00edc88e2f34e0e-4">
            <seg xml:id="i-c70bf121c98f0ca2-0">
              Fru talman! Jag noterar att vi inte får någon bild av vilka länder
              vi ska få importera vapen från. Det är ju den andra motbilden
              som vi måste kunna föra resonemang runt omkring. Enligt Max Andersson
              verkar det som att vi inte får importera från en lång rad länder,
              inte heller från våra grannländer misstänker jag, inte Danmark
              om de nu skulle ha producerat.
            </seg>
            <seg xml:id="i-ef9f7f4381fde666-0">
              Där blir Max Andersson svaret skyldig. Är det Ryssland, eller
              vem är det som står kvar? Jag vet att Max Andersson inte har någon
              ytterligare replik, men jag noterar ändå den slutsatsen av förra
              repliken som Max hade.
            </seg>
            <seg xml:id="i-fa6642f907d958f4-0">
              När det gäller bombkapsel 90 var jag tydlig. Jag konstaterar
              att det centrala är vad vi säger. Vi ska få till stånd framför
              allt en framgång i FN-processen, för det är då som det kan göra
              verklig skillnad. Vår utgångspunkt är att Osloprocessen ska vara
              en bra grundplatta för det, inte ett hinder för att nå framgång
              i FN-processen. För då har vi misslyckats. Vi måste kvalitetssäkra
              Dublinresultatet och Osloprocessen genom att kunna bedöma att
              resultatet främjar en framgång i FN-systemet.
            </seg>
            <seg xml:id="i-b20406cd605cafa9-0">
              Utifrån det värderar vi de olika insatserna. Vår hållning är
              det sade jag också att bombkapsel 90 inte får stå i vägen för
              en framgång. Sedan får vi se vad resultatet i slutändan kommer
              att bli för bombkapsel 90. Det får vi kanske anledning att återkomma
              till, fru talman.
            </seg>
          </u>
          <note type="speaker" xml:id="i-ec16fbaff92c594f-0">
            Anf. 72 BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-04b4817f14e36390-0">
            <seg xml:id="i-2d3a528d0ba5f4d8-0">
              Fru talman! Krig, kris och konflikter. Vid en utblick världen
              över kan vi krasst konstatera att våld snarare än fred, försoning
              och förståelse överskuggar alltför många konflikter. Somalia,
              Darfur, Sri Lanka, högintensiva, lågintensiva konflikter gör det
              ganska lätt att misströsta över att mänskligheten inte kommit
              längre i sin utveckling.
            </seg>
            <seg xml:id="i-af0705172e98cb79-0">
              Nästan en tredjedel av alla länder i världen har upplevt just
              våldsamma konflikter under de tio senaste åren. I diktaturen Burma,
              där cyklonen Nargis just dragit fram och redan 62 000 personer
              dött, satsar militärjuntan runt 40 procent av sin bnp varje år
              på militära utgifter, men bara 4 procent läggs på områden som
              hälsa och utbildning. För varje krona som satsas i bistånd världen
              över går ytterligare 13 kronor till militära utgifter.
            </seg>
            <seg xml:id="i-37bd116a416cfa91-0">
              Men samtidigt sker oerhört mycket positivt i fredens tecken världen
              över. Millennieskiftet markerade faktiskt 55 år utan konflikter
              mellan världens stormakter, vilket är den längsta perioden i historien
              utan våld på den nivån.
            </seg>
            <seg xml:id="i-c0f1b383dd8cce80-0">
              Antalet allvarliga väpnade konflikter i Afrika med fler än 1
              000 döda har minskat från tolv för tio år sedan till tre i dag.
              Och sedan 1998 har omkring 100 väpnade konflikter världen över
              faktiskt avslutats. 1963 genomfördes 25 kupper eller kuppförsök.
              2004 genomfördes tio stycken. Alla misslyckades.
            </seg>
            <seg xml:id="i-295a43019c401ee9-0">
              Ett av världens mest förödande vapen som vi diskuterar intensivt
              denna dag är klustervapnet. Enligt Handicap International dödar
              förstås mestadels dessa civila, varav 40 procent är barn. Men
              nu pågår en intensiv process världen över för att utrota dessa
              klustervapen, på samma sätt som personminorna förbjöds via den
              internationella Ottawakonventionen.
            </seg>
            <seg xml:id="i-cac779e39350cf0a-0">
              Denna fråga är högaktuell. Just nu som vi står och har denna
              debatt i kammaren sitter allianspartiernas förhandlare och diskuterar
              om strategin inför Dublinmötet.
            </seg>
            <seg xml:id="i-93ade528ec8b6d0d-0">
              Från Folkpartiets sida har vi varit glasklara när vi har gått
              in i förhandlingarna. Vi tycker, som vi har sagt många gånger
              i denna kammare, att bombkapsel 90 bör fasas ut och försvinna.
              Regeringen är dessvärre inte en folkpartistisk enpartiregering.
              Då hade det varit något enklare. Men det har varit vår utgångspunkt,
              vilket både jag som utrikestalesman och Allan Widman som försvarspolitisk
              talesman har lyft fram i diverse debatter de senaste åren.
            </seg>
            <seg xml:id="i-4ed67a665ae38b7b-0">
              Det kommer också att vara väldigt svårt för Sverige om vi får
              till stånd ett heltäckande förbud att få undantag för BK 90. Det
              tror jag alla parter i denna debatt är ganska överens om.
            </seg>
            <seg xml:id="i-3f83884fcdb37405-0">
              Man kan ändå konstatera krasst att 1900-talet har varit det blodigaste
              århundradet i mänsklighetens historia. Vi har haft två världskrig
              med miljontals offer. Under kalla kriget skedde en upprustning
              som kunde ha förintat hela jordklotet.
            </seg>
            <seg xml:id="i-d023972a12fac59a-0">
              Då kan man fråga sig: Finns det något som talar för att 2000-talet
              inte upprepar 1900-talets förödande krig? Det mest positiva tecknet
              är att världens demokratier tror mer på samarbete än någonsin.
              Det finns ju inget bättre skydd mot krig än ömsesidigt samarbete,
              solidaritet och beroende mellan demokratiska länder.
            </seg>
            <seg xml:id="i-e4e2d9c503b7d667-0">
              Europeiska unionen är ett lysande exempel på hur samarbete mellan
              demokratier kan bygga en kontinent som faktiskt präglas av fred.
            </seg>
            <seg xml:id="i-ebd2097e06739313-0">
              Men innebär då talet om fred att vapnen spelat ut sin roll i
              världen nu år 2008? Dessvärre inte! Som liberal vill jag betona
              tre saker:
            </seg>
            <seg xml:id="i-194040000768abdb-0">
              För det första: Jag är inte pacifist.
            </seg>
            <seg xml:id="i-012fbadc0861513a-0">
              För det andra: Jag är inte mot vapenexport i sig. Som liberal
              tycker jag att det är självklart att demokratiska länder ska få
              försvara sin frihet med vapen. Polisen behöver ibland vapen för
              att skydda människor i brottssituationer. På samma sätt behöver
              världens demokratier gemensamt och i ett nära samarbete kunna
              stå upp med vapen i hand mot demokratins fiender.
            </seg>
            <seg xml:id="i-885a156a3d8f6268-0">
              För det tredje: Jag tror att vi alla måste vara mycket medvetna
              om att man ibland måste försvara det fria ordet, rösträtten, demokratin,
              kvinnors rättigheter och till syvende och sist det mänskliga livet
              med vapenmakt. Så var det under de allierades kamp mot Adolf Hitlers
              Nazityskland under andra världskriget.
            </seg>
            <seg xml:id="i-ffc3713a0005fd75-0">
              Få av oss vågar tänka tanken på, eller skulle ens själva ha fått
              leva i dag, hur det hade varit om mänsklighetens grövsta brott,
              Förintelsen, hade fått sin slutgiltiga lösning. Fascismen, nazismen
              och totalitarismen hade utan de allierades vapenmakt genomsyrat
              vartenda hörn av Europa än i dag.
            </seg>
            <seg xml:id="i-f87b87982397f0a2-0">
              Skydd med vapen behövs ännu år 2008. Jag skulle önska att fler
              pågående folkmord, folkfördrivningar och massvåldtäkter kunde
              stoppas med vapen och inte bara få fortsätta under diskussionen
              tyst och passiv diplomati.
            </seg>
            <seg xml:id="i-4a4901d4dd84ef4b-0">
              Det stora problemet i global politik i dag är inte att omvärlden
              ingriper för ofta utan tvärtom alldeles för sällan när blodiga
              konflikter pågått mitt framför ögonen på oss.
            </seg>
            <seg xml:id="i-080f97ef9b5de11a-0">
              Bara under de senaste decennierna har det varit fruktansvärda
              händelser världen över. Folkmordet i Darfur skördar fortfarande
              nya offer varje vecka. Under folkmordet i Rwanda mördades nästan
              en miljon människor under bara ett par månader 1994. I Srebrenica
              mördades tusentals muslimska män 1995. I Halabja gasade Saddam
              Hussein 1988 ihjäl 5 000 kurder.
            </seg>
            <seg xml:id="i-d0b0e97820afd86b-0">
              Det är en skam för mänskligheten i den fria världen att vi faktiskt
              inte ingrep med vapen för att stoppa de här blodiga massmorden.
              Det som debatten i dag här i kammaren i grunden handlar om är
              kanske att det inte går att hålla sig neutral mellan frihet och
              förtryck.
            </seg>
            <seg xml:id="i-1b6ae7603b63c67d-0">
              För mig som liberal är det här de stora utmaningarna i dag inom
              svensk vapenexport. Vi ska alltså försöka forma en vapenexport
              som ligger närmare våra utrikespolitiska ambitioner. Flera talare
              har utifrån olika ideologiska utgångspunkter lyft fram detta här
              i dag, även om vi kanske inte alltid landar i samma ståndpunkt.
            </seg>
            <seg xml:id="i-6f2d0d1b6bd326a2-0">
              Måhända är den här diskussionen fortfarande i sin linda. Men
              kravet på ett demokratikriterium är oerhört centralt på den här
              fronten. Vi ska exportera vapen till demokratier, och vi ska undvika
              vapenhandel med diktaturer. Ett sådant här krav skulle kunna innebära
              att exporten vägs mot tydliga krav på demokratisk utveckling.
              Då kan man som ett första steg förhindra vapenexport till rena
              diktaturer.
            </seg>
            <seg xml:id="i-8221ad251754d769-0">
              Vi i Folkpartiet har i diskussionen lyft fram tre länder som
              vi anser vara extra centrala. Framför allt och först och främst
              handlar det om Saudiarabien, Förenade Arabemiraten och också Pakistan.
              I de två senare länderna har man nu förvisso haft val. Jag tror
              att vi alla hoppas att det går i rätt riktning. Men människorättsövergreppen
              är fortfarande omfattande.
            </seg>
            <seg xml:id="i-6feba33a54c709d0-0">
              Jag är ändå nöjd med att alliansregeringen frös nya vapenexportavtal
              med Pakistan i höstas när bråken var som allra tydligast. Jag
              är också nöjd med att den borgerliga alliansregeringen inte skrev
              under ett militärt ramavtal med Förenade Arabemiraten mycket tack
              vare att mitt parti, Folkpartiet, tydligt satte ned foten. Vidare
              är jag väldigt nöjd med den nya nyckelmening som förts in i betänkandet
              på s. 16: Utskottet anser att sannolikheten är liten för att tillstånd
              ska beviljas för krigsmaterielexport till diktaturer. Alla vi
              i denna kammare som vill ha en mer restriktiv vapenexport till
              diktaturer bör flitigt använda sig av denna nyckelmening i kommande
              debatter.
            </seg>
            <seg xml:id="i-74338d3aab575229-0">
              Men det här är absolut inte tillräckligt. Jag tycker att det
              är positivt att Miljöpartiet och den här gången faktiskt också
              Vänsterpartiet väljer att lyfta fram begreppet demokratikriterium
              i sina reservationer. Men som liberal frågar jag mig samtidigt
              om det är samma demokratikriterium som det vi har drivit under
              flera års tid. Så är det ingalunda på väldigt många fronter.
            </seg>
            <seg xml:id="i-9f7c717232cbd75e-0">
              Vänsterpartiet och Miljöpartiet förespråkar att Sverige ska avbryta
              vapenexporten till några av våra närmaste demokratiska grannländer
              Danmark, Lettland, Estland och Litauen. Det där skiljer sig markant
              från Folkpartiets syn. Jag tycker att det är väldigt cyniskt att
              straffa de baltiska länderna, som för bara två decennier sedan
              led under Sovjetkommunismen, genom att de inte ska kunna få bygga
              upp en modern militär så att de kan försvara sina nyvunna demokratier.
            </seg>
            <seg xml:id="i-1c2c840c8d4398c7-0">
              I debatten förordas också att Sverige ska avveckla sin krigsmaterielexport
              till u-länder, även demokratiska sådana som till exempel Sydafrika.
              Det om något är väl en form av imperialism, alltså att säga att
              folkvalda u-landsregeringar inte själva ska få säga hur de vill
              satsa sina finansiella medel. Måhända är det inte klokt det instämmer
              jag i att investera i vapen. Men det måste ländernas demokratiska
              regeringar få bestämma.
            </seg>
            <seg xml:id="i-f5cf5adb44550132-0">
              Vidare krävs det att Sverige ska ta hem militärattachén från
              Tel Aviv. Det är förvisso regeringen som ansvarar för de här placeringarna.
              Men jag tycker att det rimmar illa med ett demokratikriterium
              att vilja ta bort en försvarsattaché som är placerad i Mellanösterns
              enda demokrati, Israel, som för övrigt i dag den 14 maj firar
              sin 60-årsdag. Ett stort grattis, Israel! För övrigt handlar det
              när det gäller attachén mest om Sveriges engagemang i Mellanösternfrågor
              och i krishanteringsfrågor i allmänhet, inte specifikt om Israel.
              Gärna ett demokratikriterium, men först måste vi kunna enas om
              begreppet demokratikriterium.
            </seg>
            <seg xml:id="i-db24d63c81f3bca1-0">
              Den svenska utrikespolitiken har länge vägletts av en neutralitetspolitik
              som kanske förr vilade på realpolitiska hänsynstaganden. Dessa
              finns inte här i dag. Det är dags för oss att göra upp med den
              här traditionen. Vi i Folkpartiet tycker att ordet neutralitet
              borde ersättas av ordet demokrati i den svenska säkerhetspolitikens
              inriktning.
            </seg>
            <seg xml:id="i-959634106f06f5f6-0">
              Frågan om ett svenskt Natomedlemskap är inte aktuell i nuläget.
              Den frågan får vi ta upp i en annan debatt.
            </seg>
            <seg xml:id="i-e2baa759f0a87aaf-0">
              Fru talman! Avslutningsvis: Frihet, demokrati och mänskliga rättigheter
              måste ibland försvaras med vapen. Men att understödja diktaturer
              med vapen är både omoraliskt och olämpligt.
            </seg>
          </u>
          <note type="speaker" xml:id="i-dec5cd2d10b9d529-0">
            Anf. 73 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-5">
            <seg xml:id="i-c155c6e4cddf193a-0">
              Fru talman! Ja, det stämmer att både Vänsterpartiet och Folkpartiet
              i alla fall är eniga om ett demokratikriterium i svensk krigsmateriellagstiftning.
              Men sedan är det väl alldeles uppenbart det framgår när man lyssnar
              på Birgitta Ohlsson att Vänsterpartiet och Folkpartiet har olika
              syn på vad som är demokrati och på vilka krav på mänskliga rättigheter
              vi ska ställa.
            </seg>
            <seg xml:id="i-3ecc49879bb0fce5-0">
              Ska vi bara stirra oss blinda på de politiska friheterna, eller
              ska vi se till hela deklarationen om mänskliga fri- och rättigheter
              som också inkluderar kulturella och sociala rättigheter? Den frågan
              ligger kanske lite utanför diskussionen i dag, men vi har all
              anledning att i vårens debatter återkomma till den i ytterligare
              betänkanden.
            </seg>
            <seg xml:id="i-89070844e020c1ea-0">
              Vi i Vänsterpartiet har sagt att vi inte bara vill ha ett demokratikriterium.
              Vi vill också ha ett tydligt kriterium som säger att Sverige inte
              ska exportera vapen till länder som befinner sig i konflikt.
            </seg>
            <seg xml:id="i-ec4982b6df8a502e-0">
              Ställer Folkpartiet sig bakom ett sådant kriterium? Anser Folkpartiet
              att vi inte ska exportera vapen till länder i konflikt? I så fall
              är det oerhört märkligt att Folkpartiet nu här står på barrikaderna
              och är för att vi ska exportera vapen till länder som Danmark,
              Lettland och USA som har trupp på plats i Irak och som är mitt
              uppe i en väpnad konflikt.
            </seg>
            <seg xml:id="i-223cde09d71808a3-0">
              Jag vill gärna lyfta fram också en annan fråga. Birgitta Ohlsson
              pratade om Pakistan. Jag var en av dem som i höstas gladde sig
              när Folkpartiet deklarerade att man hade fryst vapenexporten till
              Pakistan. Men den glädjen grumlades när man från Saab, som är
              de som har kontraktet med just Pakistan, sade: Vi har ett kontrakt
              och en leveransplan som vi fullföljer. Vi finjusterar systemen
              men har en affär som rullar på.
            </seg>
            <seg xml:id="i-3996f25b8d458e83-0">
              Den affär som åsyftades var den Erieye-affär som vi tidigare
              diskuterat. Så hur var det egentligen, Birgitta Ohlsson? Lyckades
              du och Folkpartiet egentligen frysa vapenexporten? Det man hör
              när man lyssnar på Saab tyder inte på det och inte heller när
              vi ser Erieye-affären i dag mellan Sverige och Pakistan.
            </seg>
          </u>
          <note type="speaker" xml:id="i-c936addef1124416-0">
            Anf. 74 BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-04b4817f14e36390-1">
            <seg xml:id="i-550c3ebad3784816-0">
              Fru talman! Den första frågan rörde detta med ett demokratikriterium.
              Där kan man inse att Vänsterpartiets syn på demokrati ganska markant
              skiljer sig från de flesta partiers syn i denna riksdag.
            </seg>
            <seg xml:id="i-1c451fc20a95a054-0">
              Det som Förenta nationerna kategoriserar som en demokrati är
              ett land som har fria val, där man respekterar minoriteter och
              där man har yttrandefrihet, pressfrihet och annat. Både exempelvis
              USA och Israel lever upp till detta. De flesta amerikaner är nog
              hjärtligt trötta på den politik som president George W. Bush under
              de senaste åren har fört. Men de har full frihet att rösta bort
              honom i början av november i år. Detsamma gäller Israel. Gillar
              man inte den israeliska politiken kan man självklart välja en
              annan premiärminister än Ehud Olmert.
            </seg>
            <seg xml:id="i-63c3b8b56700c111-0">
              Och, ja, vi tycker från Folkpartiets sida att det är rätt att
              Sverige har en försvarsattaché placerad i Israel. Ja, vi tycker
              från Folkpartiets sida att det är rätt att vi fortsätter att samarbeta
              med Amerika när det gäller olika vapensamarbeten och säkerhetsutbyten.
              De kan säkerligen också bli mer intensiva om vi hade större inflytande
              i den frågan.
            </seg>
            <seg xml:id="i-27ebd0b859f67f31-0">
              När det gäller de andra länderna som Hans Linde räknade upp,
              nämligen Estland, Lettland, Litauen, Storbritannien, Danmark med
              flera, är det självklart att fortsätta att ha ett intensivt samarbete
              med dem också militärt. Det handlar inte bara om ett hägrande
              svenskt Natomedlemskap, som jag hoppas få uppleva inom de närmaste
              tio åren, utan det handlar också förstås om EU-samarbetet. Det
              är aktiva demokratiska medlemmar i Europeiska unionen som vi ska
              ligga nära när vi samarbetar försvarsmässigt.
            </seg>
            <seg xml:id="i-6e3a3d9109772937-0">
              Det här med att ha internationella trupper ute på plats det har
              ju även vårt eget land, som Kerstin Lundgren nämnde tidigare,
              exempelvis i Afghanistan. Den rollen skulle vi kunna bli ännu
              mer intensiva i.
            </seg>
            <seg xml:id="i-1b2b6ff2d7cd1324-0">
              Jag återkommer om Pakistan i mitt nästa svar.
            </seg>
          </u>
          <note type="speaker" xml:id="i-aea715daeb5c51d0-0">
            Anf. 75 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-6">
            <seg xml:id="i-23a15dcc7c3e1421-0">
              Fru talman! Ja, Birgitta Ohlsson får återkomma, för det är fler
              frågor som är innestående, bland annat om Folkpartiet verkligen
              lyckades stoppa någon vapenexport till Pakistan över huvud taget.
            </seg>
            <seg xml:id="i-9b6a5a467176e219-0">
              Visst är det så att Birgitta Ohlsson och jag uppenbarligen har
              olika syn på demokrati. Jag kan säga att jag är stolt över det,
              när man ser till exempel det betänkande om just mänskliga rättigheter
              och demokrati som vi i utrikesutskottet nu arbetar med. Det är
              en väldigt tydlig skillnad, hur den borgerliga regeringen har
              dubbla måttstockar för mänskliga rättigheter runt om i världen.
            </seg>
            <seg xml:id="i-0e2883321fe75e59-0">
              Vi har uppenbarligen också olika syn på begreppet konflikt, eftersom
              vi i Vänsterpartiet anser att man inte ska exportera vapen till
              länder i konflikt och anser att det råder väpnad konflikt i Irak.
              Därför ska vi inte exportera vapen till de länder som har trupper
              i Irak. Därför ska vi inte avvisa flyktingar tillbaka till Irak.
            </seg>
            <seg xml:id="i-d74b040b5e3b430d-0">
              Vad anser Folkpartiet: Råder det väpnad konflikt i Irak eller
              inte?
            </seg>
            <seg xml:id="i-835fb6e5c423fa72-0">
              Jag går vidare i diskussionen. Vi hörde tidigare att Birgitta
              Ohlsson och Folkpartiet nu ser fram mot en ny lagstiftning och
              hoppas att det ska finnas ett demokratikriterium på plats. Det
              måste vara en from förhoppning, men det stämmer inte riktigt överens
              med det betänkande som Folkpartiet har ställt sig bakom i kammaren.
              I det betänkande vi i dag har att debattera, som folkpartisterna
              senare i dag troligtvis kommer att rösta för, står det att regeringen
              nu bereder ett nytt lagstiftningsförslag där man bland annat utgår
              från Krigsmaterielutredningen, Krut, från 2005.
            </seg>
            <seg xml:id="i-bac92f0f45287c5b-0">
              Om man tittar på Krigsmaterielutredningen från 2005 är det knappast
              en utredning som borde glädja någon som vill ha ett demokratikriterium
              i svensk krigsmateriellagstiftning. Där säger man uttryckligen
              att man inte vill ha ett demokratikriterium, därför att demokrati
              är lite för svårt att definiera. I stället vill man att svensk
              krigsmaterielexport ska underordnas svenska näringspolitiska intressen.
            </seg>
            <seg xml:id="i-aec2600c6534443d-0">
              Hur kan man, Birgitta Ohlsson, stå här och kämpa för ett demokratikriterium
              samtidigt som man säger att man vill ha en ny lagstiftning som
              grundar sig på Krigsmaterielutredningen, Krut, från 2005?
            </seg>
          </u>
          <note type="speaker" xml:id="i-3507851f43762430-0">
            Anf. 76 BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-04b4817f14e36390-2">
            <seg xml:id="i-0db10d87098c2fba-0">
              Fru talman! I utredningen Krut reserverade sig Folkpartiets representant,
              tillsammans med Miljöpartiets representant, för ett demokratikriterium.
              Vi var de partier som allra tydligast tog ställning i den frågan.
            </seg>
            <seg xml:id="i-ee96e1beceb2abdd-0">
              Vi ska inte hymla det är en fråga där oerhört få svenska politiska
              partier har landat ännu. Det är ett fåtal partier, och det är
              bra att Vänsterpartiet under denna debatt i dag ansluter sig till
              ett demokratikriterium. Miljöpartiet och andra fortsätter att
              driva frågan, och vi från Folkpartiets sida gör också det. Men
              det är en fråga som fortfarande är i sin linda.
            </seg>
            <seg xml:id="i-f2c80fd1427bf35c-0">
              Krututredningen var vi väldigt skarpt kritiska till. Den skulle
              snarare urholka den krigsmaterielexport vi har i dag. Det har
              vi fört fram via våra representanter. Det är inte alls klart hur
              det kommer att bli på den fronten ur alla vinklar.
            </seg>
            <seg xml:id="i-6d7903e42fd670dc-0">
              När det gäller Pakistan: Ja, avtalet bröts, och det blev inga
              nya avtal, som var tänkta att presenteras. Nu får vi invänta utvecklingen
              i Pakistan. Jag tror att vi alla kan glädjas åt att landet har
              haft val, måhända inte fläckfritt demokratiskt men ändå ett första
              steg där flera partier som inte tillhör Musharrafs falang har
              kommit fram. Det var djupt tragiskt att Benazir Bhutto blev mördad
              den 27 december 2007, men det har ändå skett en utveckling som
              vi måste ta till vara. Flera av oss ska resa tillsammans med utrikesutskottet
              i augusti till bland annat Indien och Pakistan, och jag hoppas
              att vi kan utveckla mer intensiva kontakter på detta område.
            </seg>
            <seg xml:id="i-74c588a3d14f1f6c-0">
              Återigen när det gäller just demokratikriteriet: Man kan vara
              hedervärd i politiken och säga att man är mot vapenexport och
              kanske har en mer renodlad pacifistisk linje. Men om man nu vill
              ha en vapenexport över huvud taget, vilka länder kan då kvala
              in? Ska vi bara ha en vapenexport som grundar sig på samarbete
              med Norge? Men det passar kanske inte heller Norge är ju med i
              Nato, och det kanske Vänsterpartiet har något emot. Det är oerhört
              svårt att se vilka länder man ska kunna samarbeta med över huvud
              taget om inte ens länder som Förenta nationerna, Human Rights
              Watch och andra karakteriserar som demokratier får delta i detta.
            </seg>
          </u>
          <note type="speaker" xml:id="i-f632de89bb7f5663-0">
            Anf. 77 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-5">
            <seg xml:id="i-c6e2cef79d747f5f-0">
              Fru talman! Jag får inleda med att säga att demokrati är en underbar
              sak, en fantastisk sak, som jag tror att alla ledamöter i denna
              kammare är för. Det ska vi vara glada över. Demokrati har inte
              bara ett egenvärde utan skapar också fred. Det är ytterst ovanligt
              att demokratiska stater går i krig med andra demokratiska stater.
              Demokrati är bra. Det kan såväl Miljöpartiet och Folkpartiet som
              alla andra i denna kammare enas om.
            </seg>
            <seg xml:id="i-0a6824fb8bd069bc-0">
              Problemet med att enögt fokusera på en så fantastisk sak som
              demokratin är att demokratiska stater också kan göra fruktansvärda
              saker. De kan också begå övergrepp. De kan bryta mot mänskliga
              rättigheter. De kan ockupera. De kan terrorbomba civilbefolkning.
              Demokratin är bra, men den är inte så perfekt att man kan blunda
              för att civilbefolkning dör, blir plågad, fördriven etcetera.
            </seg>
            <seg xml:id="i-09d32af7f30a89e3-0">
              När jag lyssnar på Folkpartiet framstår det som om det inte är
              något som helst problem att USA bedriver krig i Irak och som om
              det inte är något problem att Israel bedriver en fruktansvärd
              politik på de ockuperade områdena de är ju demokratier.
            </seg>
            <seg xml:id="i-17ad48ea1cd66a95-0">
              Från Miljöpartiets sida blundar vi inte för att demokratiska
              länder också kan begå övergrepp. Vi tycker inte heller att man
              ska exportera vapen till länder som befinner sig i krig.
            </seg>
            <seg xml:id="i-3b0128f83d1dcf02-0">
              När jag lyssnar på Birgitta Ohlsson undrar jag: Tycker du att
              det vore okej att ändra svensk vapenexportpolitik så att man skulle
              kunna få exportera vapen till Israel? Om du inte tycker så, kan
              du förklara varför?
            </seg>
          </u>
          <note type="speaker" xml:id="i-4c6228f5aadb20c9-0">
            Anf. 78 BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-04b4817f14e36390-3">
            <seg xml:id="i-cd58d6281009ee1a-0">
              Fru talman! Att exportera vapen till Israel är inte aktuellt
              i dagsläget, för det finns inga sådana frågor på agendan. Men
              jag tycker att Sverige definitivt kan ha ett större samarbete
              militärt med Israel, med USA och med flera andra länder som har
              nämnts under debattens gång.
            </seg>
            <seg xml:id="i-101e04a69f40c4cf-0">
              Det är inte heller någon hemlighet att Folkpartiet är det parti
              i denna riksdag som kanske allra mest brinner för att Sverige
              ska bli medlem i Nato, där USA är en av många aktörer och ett
              av många aktiva länder. Vi har ingen beröringsångest för att samarbeta
              med Amerikas förenta stater vare sig militärt, politiskt eller
              demokratiskt.
            </seg>
            <seg xml:id="i-d197468fe92c2d67-0">
              Därmed inte sagt att man behöver älska allting som USA och Israel,
              eller någon demokrati för den delen, gör i världen i dag. Jag
              är den första att skriva under på att Guantánamo aldrig borde
              ha fått sättas upp och borde stängas direkt. Jag är den första
              att skriva under på att delar av Israels politik inte är positiva
              och att olagliga bosättningar måste bort. Jag är den första att
              skriva under på att såväl USA och Israel som Ryssland och andra
              måste sluta att använda sig av klustervapen.
            </seg>
            <seg xml:id="i-4cc35bb9b619e866-0">
              Det är därför som det är viktigt att denna process som nu går
              vidare inte bara blir en process där idealistiska fina länder
              som har minimala klustervapen eller inga alls skriver under, för
              då blir det en skendeklarationskommission som inte leder till
              någonting i det långa loppet. Det är viktigt att vi suger in,
              får bredd och får djup, där flera länder kan delta på det sättet.
              Man behöver alltså inte älska allt som demokratin gör.
            </seg>
            <seg xml:id="i-3d06ea9f326b463b-0">
              Men det som är den fundamentala skillnaden i denna debatt är
              att medborgarna i USA, att medborgarna i Israel, som fyller 60
              år i dag, att medborgarna i flera andra länder som har nämnts
              i debatten Danmark, Storbritannien, Estland, Lettland och Litauen
              lever i demokratier där man kan avsätta sina ledare när man inte
              tycker att politiken är korrekt. Det finns säkerligen många amerikanska
              väljare som inför höstens val delar den uppfattningen, som inte
              uppskattade kriget i Irak, och det kommer att vara en av anledningarna
              till att man röstar bort George W. Bush. Det kan vara en anledning.
              Men det är viktigt att se att man då har den friheten.
            </seg>
            <seg xml:id="i-d6147ba84f383ba8-0">
              Det är därför jag tycker att som ett första steg
            </seg>
          </u>
          <note type="speaker" xml:id="i-583cc94d32fbd913-0">
            Anf. 79 MAX ANDERSSON (mp) replik:
          </note>
          <u who="max_andersson_531f93" xml:id="i-b44c3d07c6f181f4-6">
            <seg xml:id="i-c8cf583774bfc1ec-0">
              Fru talman! På min fråga varför det enligt Folkpartiets linje
              inte var aktuellt att exportera vapen till Israel fick jag svaret:
              Det är inte aktuellt för det ligger inte på agendan.
            </seg>
            <seg xml:id="i-00fe79021aa287d7-0">
              Det var inte det mest kraftfulla nej jag har hört i denna kammare.
              Det lät nästan som ett ja som inte vågar tala klarspråk. Du får
              gärna utveckla svaret och tala om varför det inte är aktuellt,
              varför ni inte vill det om ni inte vill det.
            </seg>
            <seg xml:id="i-8cf6a5deb7cd5f0d-0">
              Sedan vill jag också passa på att berömma Folkpartiet lite grann
              för att de tar ställning mot klustervapen och även mot de svenska
              klustervapnen. Jag önskar er all lycka när det gäller att övertyga
              Moderaterna om den saken i de förhandlingar som pågår. Heja Folkpartiet,
              får man väl säga för ovanlighetens skull.
            </seg>
            <seg xml:id="i-d3c5236cade7cb37-0">
              Jag har dessutom en annan fråga, om konflikten. Befinner sig
              USA i en konflikt i Irak? Jag vet att om vi hade haft en ren folkpartiregering
              i Sverige när det begav sig och USA bestämde sig för att invadera
              hade svenska trupper följt med och invaderat Irak. Min fråga är:
              Anser ni verkligen att det inte försiggår en militär konflikt
              där? Jag vet att ni är USA-älskare av första rang, men ni borde
              väl ändå kunna erkänna att det försiggår en militär konflikt i
              Irak.
            </seg>
          </u>
          <note type="speaker" xml:id="i-63d1d2980930558b-0">
            Anf. 80 BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-04b4817f14e36390-4">
            <seg xml:id="i-1c4d4306e047fee1-0">
              Fru talman! Jag får tacka så mycket för det miljöpartistiska
              uppmuntrandet i frågan om klustervapen och BK 90. Vi kan återigen
              konstatera att klustervapen är fel, fel, fel, oavsett vilken nation
              som producerar dem, oavsett vilken nation som använder dem och
              oavsett i vilket syfte de används. Det finns en skala mellan olika
              typer av klustervapen. Men det är viktigt att vi får ett allomfattande
              förbud där också de svenska vapnen BK 90 är inkluderade.
            </seg>
            <seg xml:id="i-64045b5dce92cc17-0">
              När det gäller olika samarbeten med Israel kan jag säga att det
              tidigare har funnits import av exempelvis ammunition från Israel.
              Det var en tid sedan, och det motsatte vi oss inte. Men det som
              har varit på gång hittills handlar framför allt om olika övningssamarbeten,
              och där tror jag att vi skiljer oss åt ganska markant. Det har
              vi varit positiva till därför att Israel är en aktör i regionen
              och ett land som dessutom har väldigt mycket kunskap när det gäller
              säkerhet, krig och konflikt efter att ha befunnit sig i sådana
              situationer under mycket lång tid.
            </seg>
            <seg xml:id="i-dc4e1fe5b5ec2c22-0">
              Den andra frågan rörde återigen konflikt och Irak. Vad kan vi
              konstatera att Irak är i dag? Visst finns det amerikansk närvaro
              fortfarande i landet. Men det är faktiskt en folkvald irakisk
              regering som styr landet just nu. Det är kalla fakta. Det är en
              regering där kvinnor och män samt olika minoritetsgrupper har
              möjlighet att rösta. Det handlar om ett första steg. Det är inte
              en avancerad demokrati. Det vill jag absolut inte påstå på något
              sätt. Men det är i alla fall ett embryo till demokrati.
            </seg>
            <seg xml:id="i-d89c31901ef1ef29-0">
              Oavsett om vi var för eller emot kriget man kan ha olika åsikter
              om det var rätt eller inte, och i efterhand kan man se många problem
              som har kommit upp är det ändå viktigt att se att vi nu måste
              ta ansvar för att se till att utbilda poliser i Irak, att öka
              vårt bistånd till regionen och att göra vad vi kan för att demokratin
              ska få fäste på allvar så att amerikanska trupper och andra kan
              lämna landet.
            </seg>
          </u>
          <note type="speaker" xml:id="i-a436bc3d603e3dd6-0">
            Anf. 81 ELSE-MARIE LINDGREN (kd):
          </note>
          <u who="else-marie_lindgren_bfea8c" next="cont" xml:id="i-6075cd5ea04bc835-0">
            <seg xml:id="i-03d8ff5905e4d156-0">
              Fru talman! Det har varit en lång debatt och intressant. Det
              betänkande som vi i dag debatterar behandlar regeringens skrivelse
              om strategisk exportkontroll 2007. Man pratar bland annat i den
              skrivelsen om krigsmateriel och produkter med dubbla användningsområden.
              Betänkandet behandlar också motioner som har väckts med anledning
              av detta och under den allmänna motionstiden.
            </seg>
            <seg xml:id="i-c84bca8bff363417-0">
              Som bekant har Sveriges regeringar ända sedan mitten av 80-talet
              genom årlig skrivelse till riksdagen redogjort för den svenska
              exportkontrollpolitiken. Syftet har hela tiden varit att bidra
              med ökad transparens samt att ge underlag för en bredare diskussion,
              som vi har här i dag, om de frågor som är relaterade till icke-spridning
              och exportkontroll. Det är viktigt att ha med.
            </seg>
            <seg xml:id="i-0e836757db604672-0">
              Fru talman! Diskussionen om försvarsmateriel är ju ofta lite
              osaklig och också infekterad i många fall. Precis som länder som
              Sverige har moralisk rätt att tillverka och köpa försvarsmateriel
              för att kunna försvara våra gränser och demokratiska värden har
              också andra länder samma moraliska rätt att tillverka och köpa
              försvarsmateriel. För att kunna försvara sig behövs det vapen.
              Ibland måste de köpas från andra, om man inte i sitt eget land
              har en egen produktion. Således existerar en naturlig marknad
              för försvarsmateriel som kan försvaras moraliskt. Men då det inte
              handlar om vilka varor som helst är det viktigt att den omges
              med regler och kontroll. Sker handel med vapen på ett orätt eller
              olagligt sätt måste det få katastrofala konsekvenser, menar vi
              kristdemokrater.
            </seg>
            <seg xml:id="i-298fe9b73959ffdc-0">
              Försvarsindustrin i Sverige, som för övrigt är betydligt mer
              internationell än vad den har varit tidigare, är en viktig del
              av svenskt näringsliv. Men vi kristdemokrater förväntar oss att
              affärer med försvarsmateriel alltid följer de regler som redan
              är fastställda i svensk och internationell lag. De brister som
              kan finnas i nuvarande lagstiftning bör alltså behandlas i samband
              med regeringens hantering av Krututredningen som lär komma inom
              kort. Där tycker också Kristdemokraterna att det är viktigt att
              vi lyfter in demokratikriteriet.
            </seg>
          </u>
          <note xml:id="i-b209cb6bfd886db3-0">
            Fru talman! Gällande klustervapnen önskar jag påminna om den
            betänkandetext som antogs tidigare i år i utrikesutskottet och
            som lyder:
          </note>
          <u who="else-marie_lindgren_bfea8c" prev="cont" xml:id="i-5c0fafcbb8905e9e-0">
            <seg xml:id="i-35793cb7e0660035-0">
              Oslodeklarationen undertecknades 2007 av 46 stater, däribland
              Sverige. I deklarationen ställer sig signatärerna bakom ambitionen
              att före utgången av 2008 sluta ett internationellt avtal om att
              förbjuda användning, produktion, överlåtande och lagring av klusterammunition
              som förorsakar oacceptabla civila skador. Utskottet vill framhålla
              vikten av att Sverige fortsätter att vara pådrivande för att få
              till stånd ett internationellt förbud rörande klustervapen i enlighet
              med Oslodeklarationen. I avvaktan på det arbete som påbörjats
              är utskottet inte berett att nu förorda någon svensk reglering
              i frågan.
            </seg>
            <seg xml:id="i-70411a6fda1cccb7-0">
              Det har förekommit flera översynskonferenser, och utskottet konstaterar
              att Sverige har varit aktivt i fråga om reglering av klustervapen
              och agerat i syfte att få till stånd förhandlingar med ett juridiskt
              bindande dokument som slutmål. Oslodeklarationen undertecknades
              2007, och Kristdemokraternas linje är att Sverige ska vara pådrivande
              för ett internationellt avtal om förbud mot klustervapen utan
              att ha bombkapsel 90:s egenskaper för ögonen, helt i enlighet
              med utrikesutskottets betänkandetext.
            </seg>
            <seg xml:id="i-e9db7fbc65b37759-0">
              Samtidigt som försvaret av Sverige också måste värnas måste ordet
              klustervapen definieras. Då är det så att bombkapsel 90 inte ännu
              har klassificerats fullt ut. Därför får vi givetvis fundera på
              om vi ska ha den kvar. Skulle den bli definierad som ett rent
              klustervapen ska vi givetvis ta bort den. Därför menar jag att
              det är en annan diskussionspunkt som utgörs av implikationerna
              för internationella militära operationer, och det är viktigt med
              deltagande såväl av stater som undertecknat en kommande konvention
              på klustervapenområdet som av stater som inte tillhör dem som
              har skrivit under.
            </seg>
            <seg xml:id="i-e7634fe8b44b8874-0">
              Regeringen bereder för närvarande, som vi har hört här tidigare,
              den svenska positionen inför Dublinkonferensen, och utrikesministern
              har i svar på interpellationer tidigare i vår uttalat att det
              är Sveriges målsättning och Sveriges ambition att få till stånd
              en ambitiös och effektiv internationell reglering av klusterammunition.
            </seg>
            <seg xml:id="i-8a8359012b60b30b-0">
              Vidare anfördes också att Oslodeklarationens målsättning är att
              förbjuda klusterammunition som orsakar oacceptabla civila skador.
              Detta sätter fokus på de humanitära problem som just klusterammunition
              ger upphov till.
            </seg>
            <seg xml:id="i-ab085d0358d99b6b-0">
              Vi ligger mycket nära varandra i denna debatt, men jag förstår
              mycket väl att oppositionen har en annan utgångspunkt än vad vi
              kristdemokrater och vi i alliansen har.
            </seg>
          </u>
          <note xml:id="i-0f26a85d28d9d8c0-0">
            Därmed yrkar jag bifall till utskottets förslag.
          </note>
          <note type="speaker" xml:id="i-897d0e34b353fe37-0">
            Anf. 82 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-7">
            <seg xml:id="i-049de9ddddda611b-0">
              Fru talman! Jag har två frågor till Else-Marie Lindgren. Här
              citeras betänkandet där det står att man ej i dagsläget från den
              borgerliga majoriteten är beredd att förorda ett svenskt förbud.
              Då blir den självklara frågan: Varför? I Oslodeklarationen, som
              Sverige undertecknat, uppmanas de länder som har undertecknat
              att gå före och införa nationella förbud eller på andra sätt ta
              initiativ på nationell nivå. FN:s generalsekreterare Ban Ki-Moon
              har på samma sätt uppmanat FN:s medlemsstater att gå före Osloprocessen
              och införa nationella förbud. Det ser vi i flera länder, bland
              annat i Norge där man har infört moratorium. I andra länder, som
              Belgien, har man infört rena förbud.
            </seg>
            <seg xml:id="i-27705ecb6d731a86-0">
              Varför kan man inte i dag förorda ett svenskt förbud mot handel,
              produktion och användning av klustervapen i Sverige? Vad är problemet?
              Det har jag mycket svårt att se.
            </seg>
            <seg xml:id="i-a6c7bf3cd16f721f-0">
              Min egentliga anledning att begära replik på Else-Marie Lindgren
              var att hon sade att bombkapsel 90 inte är definierat som ett
              klustervapen. Då blir jag mycket orolig. Vi har tragglat denna
              fråga i utskottet möte efter möte. Till slut fick vi till en skrivning
              som jag tycker är bra och som säger att vi ska ha ett heltäckande
              internationellt förbud rörande klustervapen. Vi hörde tidigare
              utskottets ordförande säga att det är heltäckande på två områden,
              både när det gäller antalet länder och olika typer av klustervapen.
              Nu hör vi Else-Marie Lindgren svaja betänkligt på målet.
            </seg>
            <seg xml:id="i-d5f740d088a6e4c4-0">
              Jag skulle vilja ha ett förtydligande. Vad är det som gäller
              för bombkapsel 90? Kommer ett heltäckande internationellt förbud
              innebära att vi avskaffar, förbjuder och lägger ned detta anskrämliga
              vapen en gång för alla?
            </seg>
          </u>
          <note type="speaker" xml:id="i-3402c7bbc8307930-0">
            Anf. 83 ELSE-MARIE LINDGREN (kd) replik:
          </note>
          <u who="else-marie_lindgren_bfea8c" xml:id="i-3387c4ce40140af6-0">
            <seg xml:id="i-97412f56eb41174c-0">
              Fru talman! Jag börjar med att svara på den andra frågan. Så
              som industrin uppfattar det och så som vi har skrivit i tidigare
              skrivningar måste man kunna definiera huruvida ett vapen är ett
              klustervapen eller övrig krigsmateriel. Det finns ju krigsmateriel
              och övrig krigsmateriel.
            </seg>
            <seg xml:id="i-126d06147f5884af-0">
              Vi har från Kristdemokraterna inte uppfattat att man har definierat
              bombkapsel 90 som ett rent klustervapen som har oacceptabla följder.
              Därför yttrar jag mig på detta sätt här i dag.
            </seg>
            <seg xml:id="i-ea0fce97dc50db8e-0">
              Det är viktigt att vi får klara kriterier. Vi säger från Kristdemokraterna,
              precis som övriga partier, att det är viktigt att vi får bort
              klustervapen som har oacceptabla följder. Därför tycker jag att
              vi ska låta bombkapsel 90 vara tills vi har definierat om den
              verkligen är ett rent sådant klustervapen.
            </seg>
          </u>
          <note type="speaker" xml:id="i-dbdb4308fda84449-0">
            Anf. 84 HANS LINDE (v) replik:
          </note>
          <u who="hans_linde_f4736f" xml:id="i-e0605f3f92aa01ab-8">
            <seg xml:id="i-7dfc2fe0febaa9e2-0">
              Fru talman! Jag blev lite förvånad; det gick lite snabbt. Jag
              fick inte något svar på min första fråga. Varför kan man inte
              i dag förorda ett svenskt förbud och följa de deklarationer som
              kommer från FN:s generalsekreterare och genom Oslodeklarationen
              att medlemsstaterna ska gå före, ta nationella initiativ och göra
              som vi i Vänsterpartiet och Miljöpartiet vill, nämligen förbjuda
              produktion, handel och användning av klustervapen redan i dag
              här i Sverige?
            </seg>
            <seg xml:id="i-1dd9833ced068ea1-0">
              När det gäller det internationella arbetet mot klustervapen hade
              vi för ett år sedan en skrivning där det stod att Sverige skulle
              vara drivande för ett internationellt förbud mot klustervapen.
              Nu har vi tydligt skärpt den skrivningen. Vi säger att vi ska
              ha ett heltäckande internationellt förbud rörande klustervapen.
              I syfte att komma åt bombkapsel 90, trodde vi i alla fall. Det
              var därför som vi från Vänsterpartiets sida kunde ställa oss bakom
              den här skrivningen och inte reserverade oss på denna punkt. Vi
              såg att med ett heltäckande internationellt förbud måste det vara
              en självklarhet att även bombkapsel 90 kommer att omfattas.
            </seg>
            <seg xml:id="i-05b42af58d9a18a7-0">
              Nu gör Else-Marie Lindgren detta till en definitionsfråga. I
              Osloprocessen definierades det så att klustervapen som förorsakar
              oacceptabel skada ska förbjudas. Jag tycker visserligen att det
              är en för snäv definition. Jag skulle vilja se en betydligt bredare
              definition, som den man har använt inom FN-systemet. Men även
              med den definition man har i Osloprocessen, hur kan man säga att
              den inte skulle omfatta bombkapsel 90? Hur kan det finnas några
              tveksamheter om bombkapsel 90 är ett klustervapen eller inte?
            </seg>
            <seg xml:id="i-93b932a26f9eba05-0">
              Om man skulle använda bomkapsel 90 hoppas det aldrig sker och
              släppa det i en krigszon där det finns flyktingströmmar av civila,
              skulle det då inte förorsaka oacceptabel civil skada? För mig
              finns det ingen tvekan om svaret på den frågan. Vi måste självklart
              definiera bombkapsel 90 som ett klustervapen. Därför måste den
              svenska regeringen, med det betänkande vi har på vårt bord, åka
              till Dublin på måndag och driva igenom ett internationellt förbud
              som också omfattar bombkapsel 90.
            </seg>
          </u>
          <note type="speaker" xml:id="i-7fec64997606d5b8-0">
            Anf. 85 ELSE-MARIE LINDGREN (kd) replik:
          </note>
          <u who="else-marie_lindgren_bfea8c" xml:id="i-3387c4ce40140af6-1">
            <seg xml:id="i-a9049b8415f3bbaf-0">
              Fru talman! Vi ska vara pådrivande, precis som du säger. Vi är
              överens i Sveriges riksdag om att vi ska vara pådrivande för att
              få ett förbud mot klustervapen som får oanade konsekvenser. Det
              är oerhört viktigt. Regeringen sitter just nu och diskuterar hur
              vi ska kunna vara mer pådrivande. Att vi går före och pekar ut
              en färdriktning när vi nu snart ska sätta oss ned och förhandla
              och kanske får med länder som ännu inte undertecknat Oslodeklarationen
              kan väl vara en god demokratisk väg i linje med det du tidigare
              tagit upp. Det är viktigt att vi lyssnar in vad övriga länder
              säger och att de är med i Dublin och skriver under. Vi kristdemokrater
              tycker att det är viktigt att så många länder som möjligt accepterar
              de regelförändringar som vi kommer att påbjuda.
            </seg>
            <seg xml:id="i-8329c710476f81a3-0">
              När det gäller bombkapsel 90 står jag fast vid att vi måste få
              ett klart regelverk för hur vi ska definiera klustervapen. Vi
              vet att bombkapsel 90 har en kort verkningstid i jämförelse med
              andra konventionella klustervapen. Det är viktigt att vi har något
              som vi kan försvara vårt avlånga land med den dagen det händer
              något. Tycker inte Hans Linde att det är värt att försvara demokratiska
              värden och värderingar som det svenska samhället står för i händelse
              av att något skulle ske?
            </seg>
          </u>
          <note type="speaker" xml:id="i-895c930d8812c257-0">
            Anf. 86 KENNETH G FORSLUND (s):
          </note>
          <u who="patrik_forslund_69399c" xml:id="i-9251375d314be40a-0">
            <seg xml:id="i-3729b2fcc61fd371-0">
              Fru talman! Hans Linde undrade i en tidigare replikomgång var
              alla ledamöter var, för de var inte här i kammaren. Det är inte
              så värst många fler nu, snarast färre. Jag kan berätta var jag
              själv var. Jag var och talade inför två skolklasser när jag lite
              sent blev varse att jag skulle vara här. Det gick lite snabbare
              än förväntat i den tidigare debatten. Så blir det ibland och därav
              sista startpositionen.
            </seg>
            <seg xml:id="i-0e9fdb9edd5ae92c-0">
              Vi socialdemokrater vill framför allt två saker när det gäller
              krigsmaterielexporten. Det ena är att det måste bli en bättre
              svensk krigsmaterielexportlagstiftning. Den tidigare socialdemokratiska
              regeringen inledde det arbetet, och det gjordes en utredning.
              Så här långt har den nuvarande borgerliga regeringen varken presenterat
              en fortsättning på det arbetet eller ett förslag till ny lagstiftning.
            </seg>
            <seg xml:id="i-ec1c7a10cddec82e-0">
              Det är viktigt med en ny lagstiftning som är förenlig med den
              politik för en global utveckling som den svenska riksdagen har
              beslutat om och som regeringen har att följa. Vi vill att svensk
              krigsmaterielexport ska styras av strikta regler. Det ska vara
              en restriktiv politik. Det ska inte bara handla om exporten utan
              även om vår import av krigsmateriel, menar vi socialdemokrater.
              Vi vill att Sverige ska vara ett föregångsland på detta område.
            </seg>
            <seg xml:id="i-bcade5a7a0a21716-0">
              Vi socialdemokrater, som del av arbetarrörelsen och som progressiv
              kraft, vill att Sverige ska gå före på en lång rad områden. Detta
              är ett av dessa områden. Vi menar att det är rimligt och viktigt
              att Sverige är konsekvent och säger att bombkapsel 90 det svenska
              vapen som av många i branschen betraktas som en teknisk höjdpunkt
              i kategorin klustervapen även ska omfattas av ett internationellt
              förbud.
            </seg>
            <seg xml:id="i-4a25487fbeb1e68f-0">
              Vi socialdemokrater tycker också att det är viktigt att vi tillsammans
              med övriga länder i Europa jobbar med att ta fram en gemensam
              uppförandekod inom EU för krigsmaterielexporten. Det ska vara
              en uppförandekod som också är restriktiv och som ska leda till
              minskad export av krigsmateriel både från Sverige och från EU.
              Det är den socialdemokratiska politiken.
            </seg>
            <seg xml:id="i-ba6777b78ae4024e-0">
              Om några dagar börjar Dublinmötet som är en del av och förhoppningsvis
              avslutningen på Osloprocessen. Där menar vi socialdemokrater att
              det är viktigt med en så bred definition som möjligt av begreppet
              klustervapen. Vi har under arbetet i utrikesutskottet varit fundersamma
              över hur mycket vi ska våga ta ut segern utifrån den text som
              har bred majoritet i utskottet bakom sig om ett heltäckande förbud
              mot klustervapen. Det är svårt att värdera detta med ord.
            </seg>
            <seg xml:id="i-2137343bf6c206de-0">
              När jag hörde Else-Marie Lindgren här alldeles nyss besannades
              min oro. Min tveksamhet om vad den svenska regeringen egentligen
              kommer att ställa för krav på och ha för ståndpunkter vid Dublinmötet
              tilltog kraftigt när jag hörde relativiseringen. Plötsligt var
              bombkapsel 90 inte ett klustervapen och skulle inte omfattas av
              ett internationellt förbud mot klustervapen. Det vore ett fullkomligt
              oacceptabelt resultat.
            </seg>
          </u>
          <note xml:id="i-01b51e7abea2d91c-0">
            Jag yrkar bifall till reservationerna 1 och 3.
          </note>
          <note type="speaker" xml:id="i-b724014828acc19d-0">
            Anf. 87 CARINA HÄGG (s):
          </note>
          <u who="carina_hagg_fe9c1b" xml:id="i-9487ef511b6aea49-0">
            <seg xml:id="i-471c2b2217df1d52-0">
              Fru talman! Det har varit väldigt intressant att följa den här
              debatten. När jag kom hit och satte mig på min stol utgick jag
              från att vi skulle ha mer av eniga definitioner av klustervapen
              och om vilken väg vi skulle vilja gå framåt. Men jag ser att så
              inte är fallet, utan frågetecknen har ökat.
            </seg>
            <seg xml:id="i-ad68b24a82a28102-0">
              Jag kan inte känna igen den process som är mycket parallell till
              det vi jobbade med när det gällde att få till ett totalförbud
              mot truppminor. Vi jobbade via Ottawakonventionen och kunde sedan
              också få styrka utifrån det att jobba vidare i FN-processen.
            </seg>
            <seg xml:id="i-94fb4717c19b1f1a-0">
              Nu när vi har Osloprocessen hade jag hoppats att vi skulle kunna
              se samma gemensamma anslag att även om inte alla är med på vagnen
              från början är vi ändå på väg åt rätt håll och ett totalförbud
              även i detta avseende.
            </seg>
            <seg xml:id="i-d95dfaa7ac39afed-0">
              Jag stöder Kenneth G Forslund som har talat väl för Socialdemokraterna
              och utvecklat våra synpunkter. Jag ställer mig också bakom samma
              reservationer som Kenneth G Forslund här har lyft fram.
            </seg>
            <seg xml:id="i-9988536f9a3b8201-0">
              Det är ändå viktigt att med några korta ord säga att den politik
              vi så här långt fått på plats gäller truppminor och ammunitionsröjning.
              Man kan också vara en resurs för att röja upp rester av klustervapen.
            </seg>
            <seg xml:id="i-91addbd40b06d8f0-0">
              Det måste ha en struktur och finnas någon som bär arbetet. Här
              har vi Swedec i Eksjö som arbetar med just de frågorna och som
              det hittills har funnits ett starkt stöd för. Jag vet att det
              är flera ledamöter som är närvarande här i kammaren som har varit
              på besök och tittat på Swedecs fantastiska verksamhet.
            </seg>
            <seg xml:id="i-76e515a020e1cc3a-0">
              Den är nödvändig och kommer att bli än mer nödvändig när vi får
              till förbuden mot klustervapen som vi alla borde arbeta för. Men
              nu har vi inte ens enighet om definitionen. Jag hoppas ändå att
              vi fortfarande har enighet som stödet till Swedec.
            </seg>
            <seg xml:id="i-37b81a2e8adde5a7-0">
              Jag vet att Folkpartiet inte har samma inställning när det gäller
              verksamhet på orten Eksjö där det är beläget. Stureplanscentern
              har naturligtvis också en annan uppfattning än vad man haft tidigare.
            </seg>
            <seg xml:id="i-50b8b0be6ca611ea-0">
              Vi måste frigöra oss från myter som handlar om att allt måste
              ske i storstadsregionerna och att man inte kan ha personalförsörjning
              om man inte finns i Mälardalsregionen. Vi måste se till varför
              man behöver en sådan verksamhet och hur en verksamhet som Swedecs
              kan understödja det som vi i dag debatterar.
            </seg>
            <seg xml:id="i-ecb653ec12168cd3-0">
              Här har jag väldigt mycket förhoppningar att Kristdemokraterna
              och Else-Marie Lindgren ska tillsammans med mig och andra arbeta
              för att Swedec får finnas kvar i Eksjö och har möjlighet att utvecklas
              och att Swedec också är en stark resurs i arbetet mot klustervapen.
              Det är en fråga. Om Else-Marie Lindgren inte vill svara på den
              just nu får hon gärna återkomma.
            </seg>
            <seg xml:id="i-1db8379a55285463-0">
              Det är väldigt viktigt i dag. Vi följer vad som händer på nyheterna,
              det som läcker ut och också de tankegångar som finns från majoritetens
              sida. Jag vill från den här talarstolen i dag understryka att
              Swedec är en mycket viktig och unik del av det svenska försvaret.
              Det spelar en unik roll. Vi har inte råd att låta ens diskussionen
              om ett ifrågasättande fortsätta. De behöver vårt stöd, vi behöver
              dem och omvärlden behöver deras verksamhet.
            </seg>
          </u>
          <note xml:id="i-30f3386e5fee2926-4">
            Överläggningen var härmed avslutad.
          </note>
          <note xml:id="i-df884aabb3bbd2bb-0">
            14 § Kör- och vilotid vid internationell järnvägstrafik
          </note>
          <note xml:id="i-9c5ad69af4da5555-6">
            Föredrogs
          </note>
          <note type="speaker" xml:id="i-771f4b73bfef5400-0">
            Anf. 88 NINA LARSSON (fp):
          </note>
          <u who="nina_larsson_c91cec" next="cont" xml:id="i-60f507940ce99997-0">
            <seg xml:id="i-00773a932e496e1e-0">
              Fru talman! Jag ska mycket kort inleda denna debatt med att förklara
              att debatten kommer att handla om betänkandet Kör- och vilotid
              vid internationell järnvägstrafik som kommer av regeringens proposition
              med samma namn. På denna har också två motioner väckts med anledning
              av detta innehåll.
            </seg>
          </u>
          <note xml:id="i-c4df4153c54c2b10-0">
            I propositionen föreslås att rådets direktiv om avtalet mellan
            Europeiska järnvägsgemenskapen och Europeiska transportarbetarfederationen
            införs i svensk rätt. Det gäller aspekter på villkor för arbetstagare
            i gränsöverskridande trafik inom järnvägssektorn. Dessa förändringar
            föreslås träda i kraft den 14 december 2008. I detta betänkande
            finns också två reservationer.
          </note>
          <u who="nina_larsson_c91cec" prev="cont" xml:id="i-f49d15872b7e557d-0">
            <seg xml:id="i-21a524c5caf21bec-0">
              Med dessa korta ord lämnar jag härmed över till debatt.
            </seg>
          </u>
          <note type="speaker" xml:id="i-0760e6cfa041617d-0">
            Anf. 89 PETER PEDERSEN (v):
          </note>
          <u who="peter_pedersen_0f4dae" xml:id="i-585aefde47824c03-0">
            <seg xml:id="i-65a1c01989cf1500-0">
              Fru talman! Vänsterpartiet har reservation 1, som jag härmed
              yrkar bifall till, där vi i huvudsak kritiserar det föreslagna
              yrkandet i betänkandet och propositionen. Det handlar om synsättet
              att all tågpersonal inte ska omfattas av den nya lagen utan endast
              de anställda ombord som har arbetsuppgifter som har betydelse
              för säkerheten.
            </seg>
            <seg xml:id="i-a69100ee5e15d7a4-0">
              Vi anser att det är olämpligt att knyta tillämpligheten av lagen
              till vad arbetsuppgifterna har för betydelse för säkerheten. Vi
              är övertygade om att all personal ombord på ett tåg i händelse
              av hot mot säkerheten eller en olycka på något sätt kommer att
              beröras och behöva ingripa.
            </seg>
            <seg xml:id="i-6096f292965200fc-0">
              Vi tycker inte att det finns anledning att man i förväg försöker
              kategorisera vilka som kan ha betydelse för säkerheten och vilka
              som inte kan ha det. Det är bättre att utgå från att alla på något
              vis kommer att drabbas och kommer att behöva vidta åtgärder vid
              hot mot säkerheten. Därmed är det enklaste systemet att samtliga
              ombord ingår i en sådan här lagstiftning. Det är den ena punkten.
            </seg>
            <seg xml:id="i-369d2aa6d15ebf4b-0">
              Den andra punkten är att vi eftersom detta är ett minimidirektiv
              från EU inte finner några skäl och saknar argument för att vi
              ska ändra på det som traditionellt sett enligt den vanliga arbetstidslagstiftningen
              klassificeras som nattarbete, det vill säga arbete mellan 22.00
              och 06.00.
            </seg>
            <seg xml:id="i-7e167191570cdb81-0">
              I det här fallet föreslår man i stället utifrån EU-direktivet
              att man ska ha en definition på nattarbete som arbete från 23.00
              fram till 06.00. Det handlar bara om en timmes skillnad.
            </seg>
            <seg xml:id="i-d836dddd0108fd02-0">
              Vi har väldigt svårt att förstå argumentationen för varför det
              inte är enklare att redan från början fastställa att vi ska ha
              samma arbetstidslagstiftning i det här fallet som i övrigt i stället
              för att hänvisa till att man kan justera det via kollektivavtal.
            </seg>
            <seg xml:id="i-885d0d565950d848-0">
              Jag kan konstatera att vi har de fackliga organisationerna Seko
              och ST med oss i uppfattningen om arbetstidsfrågan. Det är viktigt
              att det upprätthålls.
            </seg>
            <seg xml:id="i-c25acc885db8d123-0">
              Man skriver på s. 13 i propositionen att vårt förslag skulle
              innebära att direktivet genomförs på ett mer långtgående sätt
              än vad direktivet kräver. Några mer bärande skäl för en sådan
              utvidgning av direktivets definition har därför regeringen inte
              funnit. Det är en uppfattning som utskottet delar.
            </seg>
            <seg xml:id="i-7b55c268990791a2-0">
              Vi konstaterar att det här är ganska kännetecknande för den så
              kallade nya arbetarregeringen att ha en positiv definition på
              nattarbete anses inte vara ett bärande skäl för att man ska ansluta
              sig till och ha samma syn på nattarbete för nattpersonal i internationell
              järnvägstrafik som i övrig trafik. Det tycker jag är ganska betecknande.
            </seg>
          </u>
          <note type="speaker" xml:id="i-f294415b8cc87124-0">
            Anf. 90 PER BOLUND (mp):
          </note>
          <u who="per_bolund_0a9708" xml:id="i-57c0d34761e4a177-0">
            <seg xml:id="i-5abf449e629f4841-0">
              Fru talman! Det är sedan länge känt att tågtrafik har väldigt
              stora miljöfördelar jämfört med andra trafikslag. Jag testade
              själv internationell järnvägstrafik för bara några veckor sedan,
              när jag gjorde en resa ned till Tyskland. Jag tog nattåget från
              Malmö till Berlin, så åkte jag runt i Tyskland och så tillbaka
              igen med tåg. Det gick alldeles utmärkt, även om det var lite
              svårt att få tag på biljetter. Det verkar vara populärt med internationell
              järnvägstrafik.
            </seg>
            <seg xml:id="i-9b154f78df05c84c-0">
              Jag räknade ut ungefär vilka klimatutsläpp jag skulle ge upphov
              till med olika transportslag. Genom att använda tåget gav jag
              upphov till ungefär 20 gram koldioxid totalt för hela resan. Hade
              jag flugit lika långt hade det varit åtminstone 300 kilo koldioxid,
              och då räknar vi bara in koldioxiden och inte flygandets övriga
              klimateffekter. Med bil hade det blivit ungefär 150 kilo koldioxid.
              Tåget är alltså i särklass när det gäller klimatfördelar vid resande.
            </seg>
            <seg xml:id="i-41be92c1afea334c-0">
              Internationell tågtrafik, åtminstone inom Europa, har också en
              väldigt stor potential. Redan i dag kan man som sagt åka nattåget
              till Berlin från Sverige. Det planeras också enligt uppgift nattåg
              till Bryssel; man skulle till exempel kunna åka ned dit och gå
              på EU-möten. Vi ser också att tågcharter har startats och har
              en otroligt snabb och positiv utveckling och att det finns ett
              enormt sug från resenärer och turister.
            </seg>
            <seg xml:id="i-312e4e52f32a66f3-0">
              Jag tycker att vi måste gör allt vi kan för att bejaka den här
              utvecklingen och gynna den så mycket vi kan. Det sista vi behöver
              i ett sådant läge är nya regler som hindrar en fortsatt positiv
              tågutveckling på den internationella arenan. Det är det som är
              problemet med det här förslaget som jag ser det, att de här reglerna
              missgynnar tåget väldigt kraftigt jämfört med andra trafikslag.
              Man inför här hårdare regler när det gäller arbetstider och vilotider
              än vad man har inom de andra trafikslagen. Det är ett stort problem
              eftersom det faktiskt blir ett sätt att missgynna det miljöbättre
              transportslaget.
            </seg>
            <seg xml:id="i-b38c1190f2dfb88c-0">
              Det är också väldigt tydligt att reglerna missgynnar svenska
              tågoperatörer jämfört med centraleuropeiska konkurrenter, och
              det beror ju på att vi är i en ytterkant av den europeiska kontinenten.
              Man har en lång resa med tåg i Sverige innan man ens är framme
              vid gränsen, och det gör att man får en sämre konkurrenssituation
              med dessa regler.
            </seg>
            <seg xml:id="i-50533b1a1d3ce58c-0">
              Vi vet att det pågår en avreglering av tågtrafiken i Europa som
              ska vara klar 2010. I dagsläget har svenska företag på tågområdet
              en fördel i och med att man har haft en avreglerad marknad, men
              det finns en risk att den fördelen nu förfelas och försvinner
              genom att man inför regler som i stället missgynnar svenska tågoperatörer.
              Det är väldigt olyckligt.
            </seg>
            <seg xml:id="i-3a65e4579d8b4057-0">
              Det finns inte heller någon anledning att speciellt missgynna
              tågen till exempel är tågen säkerhetsmässigt bättre än vad lastbilstrafik
              eller flygtrafik är, och vi tycker därför att det kan finnas skäl
              att faktiskt inte ha lika hårda viloregler som man har när det
              gäller andra transportslag.
            </seg>
            <seg xml:id="i-9dd474b6381d8810-0">
              Vi ser redan i dag att tåget tyvärr har svårt att konkurrera
              när det gäller internationella transporter. Mycket beror detta
              på att man har administrativa regler och krångel som gör att det
              blir svårt för tågföretagen att köra över gränser och mellan nationer.
              Vi har olika infrastruktur, vi har olika säkerhetssystem och signalsystem
              och vi kör på olika sidor när det gäller tågtrafiken. Då måste
              man ställa sig frågan om det behövs fler eller färre hinder för
              att utveckla den internationella tågtrafiken. För oss i Miljöpartiet
              är svaret solklart: Vi måste riva ned hindren och se till att
              man inte skapar nya!
            </seg>
            <seg xml:id="i-fe37d954e750fd5e-0">
              Tågoperatörerna har svarat på de förslag som har kommit och har
              varit väldigt kritiska mot att man nu inför nya, försvårande regler.
              Man poängterar också att internationell tågtrafik inte bara är
              negativt för arbetstagarna, utan det kan faktiskt tvärtom upplevas
              som positivt att få en möjlighet att göra olika typer av tågtransporter
              och att kunna resa till andra delar av världen och arbeta i andra
              länder. Det vet vi är ett argument som till exempel åkerierna
              använder för att rekrytera ny personal att man har möjlighet att
              resa runt i arbetet och se andra delar av världen.
            </seg>
            <seg xml:id="i-aaf05deaf9dc0070-0">
              Vi tror alltså att detta kommer att utgöra ett hinder för tågoperatörerna
              när de ska rekrytera ny personal, framför allt ungdomar, och det
              är alltså ytterligare ett problem som de här reglerna kommer att
              ge upphov till.
            </seg>
            <seg xml:id="i-c89c1cb085023c31-0">
              Vi kan inte se annat än att det är en orimlig hantering att sådana
              här väldigt genomgripande avtal ska styras på en central europeisk
              nivå. Vi tycker att det är ett sätt att missgynna både svenska
              arbetsgivare och svenska arbetstagare. Det rimliga vore att man
              i stället det är ett mycket bättre förslag borde ge parterna möjlighet
              att förhandla dessa avtal nationellt och komma överens om vilka
              regler som ska gälla i kollektivavtal i stället. Det är det vi
              tycker att regeringen borde ha drivit och varit betydligt tuffare
              på EU-nivå med, att faktiskt se till att de svenska avtalsparterna
              skulle kunna komma överens om andra regler som inte missgynnar
              hela tågsektorn.
            </seg>
            <seg xml:id="i-05ffa045a357a7c4-0">
              Jag vill därmed yrka bifall till reservation 2.
            </seg>
          </u>
          <note type="speaker" xml:id="i-7793783e6bf2c1cf-0">
            Anf. 91 JAN-EVERT RÅDHSTRÖM (m):
          </note>
          <u who="jan-evert_radhstrom_b0e1bd" xml:id="i-a73eafad7a919e9e-0">
            <seg xml:id="i-f73d42d673774bd1-0">
              Fru talman! Betänkandet TU9 om kör- och vilotider vid internationell
              järnvägstrafik trodde jag kanske inte inledningsvis skulle föranleda
              en debatt och ett antal reservationer. Men nu står vi här i kammaren,
              och det ska debatteras. Jag trodde kanske i min enfald att vi
              kunde ha en ganska samlad syn på det här naturligtvis bortsett
              från Vänsterpartiet som vill detaljstyra allting.
            </seg>
            <seg xml:id="i-c8783bf16e6b966d-0">
              Men vi kan väl ändå konstatera att det är vällovligt att vi får
              regler som ytterligare stärker den gränsöverskridande konkurrensen.
              Detta är ju ett sätt att åstadkomma detta. Det gläder mig att
              Per Bolund så entusiastiskt sjunger avregleringens lov och hur
              vi kan få ökad konkurrens på järnvägsområdet. Jag ser fram emot
              att Per Bolund även fortsättningsvis deltar i våra järnvägsdebatter
              framöver när det gäller nationell järnvägstrafik och fortsätter
              denna inslagna väg och stöder alliansen när det gäller att få
              en bättre kollektivtrafik på järnväg genom ökad konkurrens och
              avreglering. Det ligger ju precis i linje med vad Miljöpartiet
              i dag har sagt. Jag förutsätter alltså att ingen annan ståndpunkt
              kommer till tals när det gäller den nationella järnvägstrafiken.
            </seg>
            <seg xml:id="i-2d7800067d60e1d6-0">
              När det gäller de reservationer som finns, som jag för övrigt,
              fru talman, passar på att yrka avslag på nu, kan man när det gäller
              dygnsvilan säga att det ju står i propositionen att denna del
              är föremål för förhandlingar. De förhandlingar som ligger till
              grund för att man ska behöva ha ändrade regler för dygnsvila startades
              redan hösten 2007. Jag tycker alltså inte att det är något problem.
              Det förvånar mig att det över huvud taget finns en reservation
              när det gäller den delen, för det pågår förhandlingar, och jag
              kan i vissa stycken dela en del farhågor om att det kan vara hämmande
              med dagens regler. Men frågan är som sagt under beaktande, och
              jag tror att det kommer att bli betydligt bättre under förhandlingsfasen.
            </seg>
            <seg xml:id="i-01e5674063fd1d58-0">
              Peter Pedersen hänvisar s. 13 i betänkandet och tycker att han
              har stort stöd av Seko och fackförbundet ST. Det kan vara så,
              men jag tycker att om Peter Pedersen ska läsa en text kan han
              fortsätta att läsa stycket ut och inte avbryta mitt i. Där står
              nämligen också så här: Utskottet vill i sammanhanget erinra om
              att inget hindrar parterna att avtala om en längre nattperiod.
              Det finns alltså möjlighet om arbetsmarknadens parter kommer överens
              om detta. Så var det sagt.
            </seg>
            <seg xml:id="i-a8b61a44346d4398-0">
              Jag tycker inte att jag har anledning att förlänga denna debatt.
              Vi får se om vi behöver utbyta några ytterligare åsikter i ett
              replikskifte. Med detta yrkar jag bifall till förslaget i betänkandet
              och naturligtvis än en gång avslag på motionerna.
            </seg>
          </u>
          <note type="speaker" xml:id="i-4967bfd3cedfa65f-0">
            Anf. 92 PETER PEDERSEN (v) replik:
          </note>
          <u who="peter_pedersen_0f4dae" xml:id="i-585aefde47824c03-1">
            <seg xml:id="i-17f4477594e23c03-0">
              Fru talman! Jan-Evert Rådhström gick in för att provocera fram
              en fortsatt debatt, och då får man lov att anta den utmaningen.
            </seg>
            <seg xml:id="i-4a6289c8a0ec4a47-0">
              Låt mig fortsätta att citera på s. 12 längst ned och i början
              på s. 13. Där säger utskottsmajoriteten: Utskottet kan instämma
              i att ett nattbegrepp som omfattar samma period som enligt arbetstidslagen
              skulle vara enklare att tillämpa.
            </seg>
            <seg xml:id="i-45c5f2209858aa1b-0">
              Sedan drar man slutsatsen att vi inte ska ha något enkelt, utan
              vi ska ha ett alldeles eget arbetstidssystem för just den här
              kategorin människor. Därför ska vi bestämma att för just dessa
              ska natten börja 23.00 och inte 22.00 som för vanliga arbetstagare.
              Frågan är vem som är mest klåfingrig. Jag skulle vilja säga att
              det är den sittande majoriteten och som vanligt EU som är väldigt
              klåfingriga och ska gå in med en massa exakta direktiv.
            </seg>
            <seg xml:id="i-0bc3bab7fec9c6cb-0">
              Jag tycker att det är viktigt att vi värnar den svenska arbetstidslagen
              även för människor som jobbar i internationell järnvägstrafik.
              Det finns ingen anledning att ta fram en särlagstiftning och sedan
              hänvisa till att vi ska lösa den här skillnaden på en timme via
              kollektivavtal. Det borde finnas andra saker som man löser den
              vägen. Här tycker jag att vi ska gå på det som är enklast att
              tillämpa. Jag tycker inte att det finns någon som helst anledning
              att krångla till det när det gäller den internationella järnvägstrafiken.
            </seg>
          </u>
          <note type="speaker" xml:id="i-79c3e69a7dbfaef2-0">
            Anf. 93 JAN-EVERT RÅDHSTRÖM (m) replik:
          </note>
          <u who="jan-evert_radhstrom_b0e1bd" xml:id="i-a73eafad7a919e9e-1">
            <seg xml:id="i-744631603c7dbd09-0">
              Fru talman! Den överenskommelse som nu ligger på vårt bord är
              gjord. Redan när man kom överens inom EU såg man att man behöver
              diskutera dygnsvilan. Därför sade man redan inledningsvis i det
              avtal som ligger till grund för de här dokumenten att denna del
              skulle omförhandlas. Det är det som sker nu. Det skulle omförhandlas
              efter två år, och omförhandlingarna började hösten 2007. Det är
              bra att så sker.
            </seg>
            <seg xml:id="i-2ac1808a58c718c5-0">
              Jag tycker att det är betydligt bättre att man kommer framåt
              i frågor än att de går i stå och ingenting händer. Vi borde kunna
              vara överens. Många gånger är kanske problemet att man inte kan
              gå till handling på grund av att man inte orkar fatta ett beslut,
              men så har skett i det här fallet. Jag tror att de tveksamma aspekter
              som du tog upp kommer att diskuteras nu när förhandlingarna pågår.
            </seg>
          </u>
          <note type="speaker" xml:id="i-a0c74c98b24e5c3a-0">
            Anf. 94 PETER PEDERSEN (v) replik:
          </note>
          <u who="peter_pedersen_0f4dae" xml:id="i-585aefde47824c03-2">
            <seg xml:id="i-e8487496ddb5b66b-0">
              Fru talman! Nu gick Jan-Evert Rådhström till konfrontation när
              det gäller omförhandling av regleringen av dygnsvila. Jag vill
              bara påpeka att Vänsterpartiet inte har någon synpunkt på det.
              Vi står bakom majoritetsuppfattningen där.
            </seg>
            <seg xml:id="i-32038d9064ee3697-0">
              Jag diskuterade varför vi inte ska kunna ha samma begrepp om
              vad som är nattarbete oavsett om man befinner sig på ett tåg i
              Sverige, på ett sjukhus eller i internationell järnvägstrafik.
              Varför ska vi krångla till det och lägga in en timmes skillnad?
              Det var vår poäng.
            </seg>
            <seg xml:id="i-aaaf4d9f772902e1-0">
              Dessutom tycker vi att det är enklare att innefatta all personal
              som finns på tåget i stället för att i förväg försöka ta reda
              på vilka som kan komma att omfattas om någonting som inte ska
              inträffa inträffar. Sedan ska man reda ut i efterhand varför man
              inte gjorde det man skulle. Det skulle bli en massa gränsdragningsproblem.
              Det är bättre att säga att de som jobbar på ett fordon på något
              vis sannolikt kommer att bli berörda om en olycka eller något
              annat händer. Varför inte låta alla ingå i lagstiftningen från
              början i stället för att åstadkomma onödiga gränsdragningsproblem
              som krånglar till det hela? Varför vill inte Moderaterna förenkla
              tillvaron i det här fallet? Varför ska ni krångla till det just
              här?
            </seg>
          </u>
          <note type="speaker" xml:id="i-ecb16868da26e24b-0">
            Anf. 95 JAN-EVERT RÅDHSTRÖM (m) replik:
          </note>
          <u who="jan-evert_radhstrom_b0e1bd" xml:id="i-a73eafad7a919e9e-2">
            <seg xml:id="i-2f90118a54a0d2b1-0">
              Fru talman! Här, precis som för alla andra yrkesgrupper, finns
              det säkerhetsklassning av personal. Peter Pedersen har själv varit
              med och diskuterat och fattat beslut när det gäller sjöfartsektorn.
              Det finns inom luftfarten också. Vi har kategorisering av olika
              yrkesgrupper. Jag ser inget problem i det.
            </seg>
            <seg xml:id="i-cf914992e676c412-0">
              Jag ser inte heller något problem i att vi försöker få till stånd
              ett avtal som ska vara tillfyllest för svensk del. Nattbegreppet
              skiljer sig i den här detaljen, men det går att ta in det i nationella
              överenskommelser. Jag ser inte något stort problem här mer än
              Vänsterpartiets önskan och klåfingrigheten att man ska styra saker
              och ting i varje detalj från Sveriges riksdag. Jag har större
              förtroende för arbetsmarknadens parter än Peter Pedersen i detta
              fall. Jag tror att arbetsmarknadens parter sköter detta. Vi kommer
              säkert att få fler frågor framöver där Vänsterpartiet vill styra
              från denna talarstol och vi har förtroende för arbetsmarknadens
              parter.
            </seg>
          </u>
          <note type="speaker" xml:id="i-a81887a008ea836d-0">
            Anf. 96 PER BOLUND (mp) replik:
          </note>
          <u who="per_bolund_0a9708" xml:id="i-57c0d34761e4a177-1">
            <seg xml:id="i-2d71a211508bce61-0">
              Fru talman! Låt mig börja med att tacka Jan-Evert Rådhström för
              inbjudan att delta i vidare järnvägsdebatter. Det hoppas jag att
              jag har möjlighet att göra framöver.
            </seg>
            <seg xml:id="i-a5d7db90ca06b084-0">
              Miljöpartiet är inte emot en konkurrens. Vi har tvärtom välkomnat
              att det finns olika tågoperatörer även på den svenska marknaden.
              Nu kämpar vi för att de även ska få en möjlighet att verka internationellt,
              och det hoppas vi att majoriteten också kommer att ge dem möjlighet
              att göra. Men med de regler som nu är på väg att införas kommer
              den möjligheten att hämmas ganska allvarligt.
            </seg>
            <seg xml:id="i-b61d9f975b80ec43-0">
              Jan-Evert Rådhström hänvisar till att det pågår förhandlingar.
              Man kan hoppas att de förhandlingarna kommer till ett bra resultat,
              men det är ingen som vet. Vi kan inte vara säkra på att de gör
              det. De tidigare förhandlingarna som skedde på central europeisk
              nivå gav inte något positivt resultat för svenska förhållanden.
              De missgynnade tvärtom svenska tågoperatörer och därmed också
              de som är anställda inom de bolagen, vilket är negativt.
            </seg>
            <seg xml:id="i-fb49aa303d82b52d-0">
              Jag kan inte se att det finns någon anledning att avvakta vidare
              förhandlingar. Jag tycker att det bästa vore att Sverige säger
              att den förhandlingen sköts bäst på svensk nivå. Vi har speciella
              förhållanden i Sverige på grund av vårt geografiska läge och på
              grund av att vår järnvägsmarknad ser annorlunda ut än vad den
              gör i många andra länder. Därför ska också förhandlingarna ske
              inom Sverige.
            </seg>
            <seg xml:id="i-762c5090dc931f16-0">
              Jag tycker att det är väldigt tråkigt att regeringen inte har
              ansträngt sig mer för att göra någonting åt de här reglerna. Man
              kan göra en intressant jämförelse med transportbidraget som också
              strider mot EU-regler. Både den nuvarande och den förra regeringen
              slagits med näbbar och klor för att bevara transportbidraget och
              det undantag som EU har medgett där. Vi vet att transportbidraget
              tyvärr går väldigt mycket till lastbilstransporter och ganska
              lite till järnvägstransporter. Jag kan inte se varför man skulle
              agera annorlunda här. Är det bara för att det handlar om järnvägstransporter
              och för att de är extra miljövänliga som man inte från svensk
              sida kräver att få speciella undantag? Finns det någon som helst
              anledning till att man inte lägger två strån i kors för att kämpa
              för rimliga villkor för svenska järnvägsföretag?
            </seg>
          </u>
          <note type="speaker" xml:id="i-6ec4f6b809825232-0">
            Anf. 97 JAN-EVERT RÅDHSTRÖM (m) replik:
          </note>
          <u who="jan-evert_radhstrom_b0e1bd" xml:id="i-a73eafad7a919e9e-3">
            <seg xml:id="i-6778f5301b5ac23c-0">
              Fru talman! Jag tycker att det är väl magstarkt när Per Bolund
              säger att vi inte lägger två strån i kors och vill agera här.
              Det är klart att vi gör. Det är viktigt att vi försöker att få
              så bra regler som möjligt. Det är också bra att vi får fram avtal
              som gynnar konkurrensen och som är ett steg mot en fortsatta avreglerad
              marknad när det gäller internationell järnvägstrafik. Jag tror
              att vi ska se detta som en fortsättning mot att vi ska få en bättre
              och mer konkurrensutsatt järnvägstrafik som är gränsöverskridande
              och även nationell naturligtvis. Jag tror att det vore förödande
              om vi inte kommer överens på Europanivå i det här läget och har
              det som grund för fortsatta diskussioner.
            </seg>
            <seg xml:id="i-cfae7c201ebe69aa-0">
              Jag har en kommentar till eftersom du tog upp det. Miljöpartiet
              är för konkurrens på järnvägssidan i Sverige, och ni är för fler
              järnvägsoperatörer. Jag noterade att Per Bolund sade så. Om det
              stämmer är det ett mycket intressant ställningstagande som jag
              välkomnar från Miljöpartiet.
            </seg>
          </u>
          <note type="speaker" xml:id="i-5d381dc1cc37b0c2-0">
            Anf. 98 PER BOLUND (mp) replik:
          </note>
          <u who="per_bolund_0a9708" xml:id="i-57c0d34761e4a177-2">
            <seg xml:id="i-deac8dce6951d60d-0">
              Fru talman! Jan-Evert Rådhström säger att det här förslaget gynnar
              konkurrensen. Det bästa man kan göra för att få svar på frågan
              om det verkligen gör det är att fråga aktörerna på marknaden vad
              de själva tycker. I remissvaren från till exempel Tågoperatörerna
              kan man tydligt se att de säger att det här förslaget motverkar
              EU:s ambition att öka den internationella godstrafiken på en avreglerad
              marknad. De säger också att det här förslaget slår hårdast mot
              länder i utkanten av Europa, specifikt Sverige. Även Almegas branschstyrelse
              för spårtrafik, som också är en stor arbetsgivarorganisation,
              konstaterar att detta är kraftigt negativt för de svenska tågoperatörernas
              möjlighet att konkurrera på en internationell marknad. Att det
              här förslaget skulle gynna konkurrensen stämmer möjligtvis för
              de centraleuropeiska tågoperatörerna som får en konkurrensfördel
              jämfört med sina svenska konkurrenter men inte för de svenska
              företagen som jag tycker att vi borde värna.
            </seg>
            <seg xml:id="i-bb45ed20ec14fa3e-0">
              När det gäller konkurrens på järnvägen är systemet i Sverige
              uppbyggt så att SJ har monopol på de sträckor där man vill köra.
              Men på sträckor där man har valt att avstå från trafik finns det
              operatörer som kör redan i dag och som inte är statliga. Det är
              väl ingen som har föreslagit att det systemet ska ändras så att
              man ska ta bort det och ge all trafik till SJ. Det är ett system
              som åtminstone vi från Miljöpartiets sida står bakom att det finns
              privata aktörer som utför järnvägstrafik i Sverige.
            </seg>
          </u>
          <note type="speaker" xml:id="i-d560fbc0c7f1dd76-0">
            Anf. 99 JAN-EVERT RÅDHSTRÖM (m) replik:
          </note>
          <u who="jan-evert_radhstrom_b0e1bd" next="cont" xml:id="i-7ed5a1f017ad0e77-0">
            <seg xml:id="i-57a9961c720289ac-0">
              Fru talman! Från Tågoperatörernas sida är det klart att de kan
              tycka att det är begränsande utifrån sin synpunkt och vad de har
              framfört för uppfattningar. Det kan jag förstå. Men samtidigt
              får även Tågoperatörerna och alla andra ha respekt för att vi
              är ett steg på väg mot att få en fungerande marknad fullt ut.
              Då är det här ett steg på vägen. Alternativet kunde vara att vi
              inte över huvud taget kan ha fungerande internationell tågtrafik.
              Jag ser alltså det här som ett steg på vägen framåt.
            </seg>
            <seg xml:id="i-294fb6ce77e9d5ae-0">
              Jag föll tillbaka i den traditionella tron om Miljöpartiet och
              konkurrensutsättning av svensk järnvägstrafik. Det var tydligen
              en villfarelse som jag fick leva med här under cirka fem minuter,
              att ni var främjare av en konkurrensutsatt järnvägstrafik i vårt
              land. Nu kom det fram: Monopolet ska leva när det gäller SJ. Vi
              ska ha andra aktörer som kan konkurrera på de tåglinjer som inte
              går runt utan är stödberättigade.
            </seg>
            <seg xml:id="i-ebfb0faedc576a63-0">
              Vi är alltså tyvärr tillbaka på ruta ett, Per, men jag ser ändå
              fram emot fortsatta järnvägsdebatter. Men något främjande från
              er sida av att få ökat kollektivresande i vårt land för resenärer,
              med fler aktörer även på SJ:s nät, finns tydligen inte.
            </seg>
          </u>
          <note xml:id="i-30f3386e5fee2926-5">
            Överläggningen var härmed avslutad.
          </note>
          <note xml:id="i-e541d030a74bb908-0">
            Ajournering
          </note>
          <note xml:id="i-2dae4e55edf53ece-0">
            Kammaren beslutade kl. 14.41 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jan-evert_radhstrom_b0e1bd" prev="cont" xml:id="i-f884d2525269df0d-0">
            <seg xml:id="i-f13f18a27865da9f-0">
              Återupptagna förhandlingar
            </seg>
          </u>
          <note xml:id="i-c172e887bcf728e3-0">
            Förhandlingarna återupptogs kl. 16.00.
          </note>
          <note xml:id="i-57d23fd25a0f7c4b-0">
            15 § Beslut om ärenden som slutdebatterats den 8 maj
          </note>
          <note xml:id="i-8f52ee3f25481815-0">
            Punkt 1
          </note>
          <note xml:id="i-15141103aa1a31a9-0">
            Punkt 2
          </note>
          <note xml:id="i-5e1b33143e0e76a6-0">
            Punkt 3
          </note>
          <note xml:id="i-bca79c126d3fa3c1-0">
            Punkt 4
          </note>
          <note xml:id="i-7f9c446197dfad07-0">
            Punkt 5
          </note>
          <note xml:id="i-8f52ee3f25481815-1">
            Punkt 1
          </note>
          <note xml:id="i-bca79c126d3fa3c1-1">
            Punkt 4
          </note>
          <note xml:id="i-efc15e8bcfc34b3d-0">
            Punkt 7
          </note>
          <note xml:id="i-391e08f0908e3ecb-0">
            Punkt 15
          </note>
          <note xml:id="i-dc4e59ff1a685311-0">
            Övriga punkter
          </note>
          <note xml:id="i-b1a70fbe8bfb62cd-0">
            16 § Beslut om ärenden som slutdebatterats vid dagens sammanträde
          </note>
          <note xml:id="i-15141103aa1a31a9-1">
            Punkt 2
          </note>
          <note xml:id="i-5e1b33143e0e76a6-1">
            Punkt 3
          </note>
          <note xml:id="i-bca79c126d3fa3c1-2">
            Punkt 4
          </note>
          <note xml:id="i-dc4e59ff1a685311-1">
            Övriga punkter
          </note>
          <note xml:id="i-15141103aa1a31a9-2">
            Punkt 2
          </note>
          <note xml:id="i-5e1b33143e0e76a6-2">
            Punkt 3
          </note>
          <note xml:id="i-bca79c126d3fa3c1-3">
            Punkt 4
          </note>
          <note xml:id="i-efc15e8bcfc34b3d-1">
            Punkt 7
          </note>
          <note xml:id="i-5e0345b7b47da727-0">
            Punkt 8
          </note>
          <note xml:id="i-99207773e4b402dd-0">
            Punkt 9
          </note>
          <note xml:id="i-dc4e59ff1a685311-2">
            Övriga punkter
          </note>
          <note xml:id="i-8f52ee3f25481815-2">
            Punkt 1
          </note>
          <note xml:id="i-15141103aa1a31a9-3">
            Punkt 2
          </note>
          <note xml:id="i-99207773e4b402dd-1">
            Punkt 9
          </note>
          <note xml:id="i-dc4e59ff1a685311-3">
            Övriga punkter
          </note>
          <note xml:id="i-8f52ee3f25481815-3">
            Punkt 1
          </note>
          <note xml:id="i-15141103aa1a31a9-4">
            Punkt 2
          </note>
          <note xml:id="i-5e1b33143e0e76a6-3">
            Punkt 3
          </note>
          <note xml:id="i-7f21a0661c597875-0">
            17 § Anmälan om interpellationer
          </note>
          <note xml:id="i-480edbd78b5ff2c5-0">
            Anmäldes att följande interpellationer framställts
          </note>
          <note xml:id="i-d4544a5e87d4d15a-0">
            den 14 maj
          </note>
          <note xml:id="i-352f355e2877d5ed-0">
            Monica Green
          </note>
          <note xml:id="i-8886693b16135950-0">
            Hans Wallmark
          </note>
          <note xml:id="i-10f8c90165fdee5d-0">
            Matilda Ernkrans
          </note>
          <note xml:id="i-a08541b1b4dd4b75-0">
            Ylva Johansson
          </note>
          <note xml:id="i-d9d4a889d050d8aa-0">
            Christin Hagberg
          </note>
          <note xml:id="i-5e2fd8301822d080-0">
            Aleksander Gabelic
          </note>
          <note xml:id="i-3619ac10471659ef-0">
            Carin Runeson
          </note>
          <note xml:id="i-581b4d91c159e7f6-0">
            Anneli Särnblad
          </note>
          <note xml:id="i-d0e19343ba1d2484-0">
            Carina Ohlsson
          </note>
          <note xml:id="i-77fe9edebc43d2e0-0">
            Bosse Ringholm
          </note>
          <note xml:id="i-ff21b4f1597edd8e-0">
            Interpellationerna redovisas i bilaga som fogats till riksdagens
            snabbprotokoll tisdagen den 20 maj.
          </note>
          <note xml:id="i-01016ba2428671fe-0">
            18 § Anmälan om skriftliga svar på frågor
          </note>
          <note xml:id="i-1c585e4da6bbc745-0">
            Anmäldes att skriftliga svar på följande frågor inkommit
          </note>
          <note xml:id="i-d4544a5e87d4d15a-1">
            den 14 maj
          </note>
          <note xml:id="i-90eccb929c28055b-0">
            Lennart Axelsson
          </note>
          <note xml:id="i-077ef8f4cea5c582-0">
            Christer Nylander
          </note>
          <note xml:id="i-90eccb929c28055b-1">
            Lennart Axelsson
          </note>
          <note xml:id="i-7d877f5c88947140-0">
            Maria Plass
          </note>
          <note xml:id="i-4292ae5b4bc2bd22-0">
            Peter Jeppsson
          </note>
          <note xml:id="i-73350e1203011743-0">
            Fredrik Lundh
          </note>
          <note xml:id="i-f2a0597465af88c4-0">
            Inger Jarl Beck
          </note>
          <note xml:id="i-44e2f07ae682182c-0">
            Raimo Pärssinen
          </note>
          <note xml:id="i-6dfbd6d9a30e5828-0">
            Marietta de Pourbaix-Lundin
          </note>
          <note xml:id="i-f2a0597465af88c4-1">
            Inger Jarl Beck
          </note>
          <note xml:id="i-de134d5e6539f08f-0">
            Marina Pettersson
          </note>
          <note xml:id="i-2156df840efcd297-0">
            Gunnar Sandberg
          </note>
          <note xml:id="i-f9b8a15412e75f51-0">
            Mikael Oscarsson
          </note>
          <note xml:id="i-17dcb67cc4894c4d-0">
            Fredrik Schulte
          </note>
          <note xml:id="i-deccf1391cb67c72-0">
            Magdalena Andersson
          </note>
          <note xml:id="i-83a94b1572fc3761-0">
            Hans Olsson
          </note>
          <note xml:id="i-a1bd352bfdc14215-0">
            Cecilia Widegren
          </note>
          <note xml:id="i-71bf84fe9bc078e9-0">
            Johan Löfstrand
          </note>
          <note xml:id="i-6e4c706d282086dc-0">
            Gunvor G Ericson
          </note>
          <note xml:id="i-61b03a111ce155c4-0">
            Lars Lilja
          </note>
          <note xml:id="i-2cfa1f4b72ef09a6-0">
            Ronny Olander
          </note>
          <note xml:id="i-6db097dedc175bf2-0">
            Kurt Kvarnström
          </note>
          <note xml:id="i-3ef3f071aeb78ef0-0">
            Jan R Andersson
          </note>
          <note xml:id="i-9ba364b92c3bf093-0">
            Margareta Cederfelt
          </note>
          <note xml:id="i-df8dc151306bfa9e-0">
            Anne Marie Brodén
          </note>
          <note xml:id="i-c4c5b92c835e0e30-0">
            Eva Olofsson
          </note>
          <note xml:id="i-6e4c706d282086dc-1">
            Gunvor G Ericson
          </note>
          <note xml:id="i-829471b37cc68880-0">
            Svaren redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note xml:id="i-6065603684c7cd43-0">
            19 § Kammaren åtskildes kl. 16.23.
          </note>
          <note xml:id="i-04f70d43c319cf19-0">
            Förhandlingarna leddes
          </note>
          <note xml:id="i-051439af4b8b1f71-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
