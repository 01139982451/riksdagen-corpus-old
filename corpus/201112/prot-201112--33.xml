<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--33</head>
          <docDate when="2011-11-18">2011-11-18</docDate>
        </div>
      </front>
      <body>
        <div>
          <note xml:id="i-299040aef8609267-0">
            ﻿
          </note>
          <note xml:id="i-8455febccc5e65b0-0">
            Riksdagens protokoll
          </note>
          <note xml:id="i-d1d65463937383f0-0">
            2011/12:33
          </note>
          <note xml:id="i-5e29dd0dfde88f90-0" type="date">
            Fredagen den 18 november
          </note>
          <note xml:id="i-895ac82ed1757f9a-0">
            Kl. 09:00 - 12:54
          </note>
          <note xml:id="i-da061632c8bf109f-0">
            1 § Anmälan om kompletteringsval till utskott
          </note>
          <note xml:id="i-fa5d4a31804c1b8a-0">
            Tredje vice talmannen meddelade att Sverigedemokraternas riksdagsgrupp
            på grund av uppkomna vakanser anmält Margareta Sandstedt som suppleant
            i konstitutionsutskottet, civilutskottet, kulturutskottet, trafikutskottet
            och arbetsmarknadsutskottet, Björn Söder som suppleant i justitieutskottet,
            Kent Ekeroth som suppleant i utrikesutskottet och Mattias Karlsson
            som suppleant i utbildningsutskottet.
          </note>
          <note xml:id="i-d6dfd868f2708e5d-0">
            Tredje vice talmannen förklarade valda till
          </note>
          <note xml:id="i-48f13ef740e79dbd-0">
            suppleant i konstitutionsutskottet
          </note>
          <note xml:id="i-ceb77143e20e82e0-0">
            suppleant i civilutskottet
          </note>
          <note xml:id="i-a98d6c367d62481e-0">
            suppleant i kulturutskottet
          </note>
          <note xml:id="i-847bd2fb47217784-0">
            suppleant i trafikutskottet
          </note>
          <note xml:id="i-21690ed2c1b653a6-0">
            suppleant i arbetsmarknadsutskottet
          </note>
          <note xml:id="i-7d89625c8a382a33-0">
            suppleant i justitieutskottet
          </note>
          <note xml:id="i-e0d7acc624a64625-0">
            suppleant i utrikesutskottet
          </note>
          <note xml:id="i-5fbdc12c66e40a1b-0">
            suppleant i utbildningsutskottet
          </note>
          <note xml:id="i-0fdf40e1ee967ef1-0">
            2 § Anmälan om inkommet protokollsutdrag från utskott
          </note>
          <note xml:id="i-c504b912d1a72010-0">
            Tredje vice talmannen anmälde att ett utdrag ur prot. 2011/12:8
            för torsdagen den 17 november i ärende om subsidiaritetsprövning
            av EU-förslag inkommit från miljö- och jordbruksutskottet.
          </note>
          <note xml:id="i-b7f55b8b1f629679-0">
            3 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-bcf7ec120e99340c-0">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-c5a385413769352c-0">
            KOM(2011)625, KOM(2011)626, KOM(2011)627 och KOM(2011)628
          </note>
          <note xml:id="i-95a42ebb8ce74007-0">
            4 § Hänvisning av ärenden till utskott
          </note>
          <note xml:id="i-046af882fd736d0b-0">
            Föredrogs och hänvisades
          </note>
          <note xml:id="i-23037063df1e92e5-0">
            den 11 januari 2012
          </note>
          <note xml:id="i-23037063df1e92e5-1">
            den 11 januari 2012
          </note>
          <note xml:id="i-a1ee96fb3fee12d6-0">
            5 § Svar på interpellation 2011/12:71 om omfördelning av anslag
            vid indragna examensrättigheter
          </note>
          <note type="speaker" xml:id="i-5a1c73f4289bc96c-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-0">
            <seg xml:id="i-6736d28ea9a7245b-0">
              Fru talman! Hans Ekström har frågat mig om jag avser att verka
              för att uppmuntra lärosäten att uppnå erforderlig kvalitet genom
              att anslå medel till den utbildning man fått tillstånd att bedriva.
            </seg>
            <seg xml:id="i-ee29473d7543ea09-0">
              Fru talman! Universitet och högskolor ska vara högkvalitativa
              utbildningsanordnare, utgöra en kritiskt reflekterande kraft i
              samhället och fungera som ett växthus för ny kunskap och innovation.
              Att kvaliteten i universitetens och högskolornas utbildning ska
              vara hög är viktigt för att både individens och samhällets resurser
              ska användas effektivt.
            </seg>
            <seg xml:id="i-1458fc577582c247-0">
              Varje lärosäte får årligen ett anslag för utbildning på grundnivå
              och avancerad nivå. Inom denna ram ska lärosätet planera och genomföra
              utbildning som svarar mot studenternas efterfrågan och arbetsmarknadens
              behov.
            </seg>
            <seg xml:id="i-2fd28ccff84a92eb-0">
              Den övergripande principen är att anslagsramarna inte ändras
              beroende på om ett lärosäte får eller blir av med ett examenstillstånd.
              Det kan dock ibland finnas skäl att frångå denna princip.
            </seg>
            <seg xml:id="i-829a72dc48e34466-0">
              När Högskoleverket till exempel under 2010 och 2011 prövade ansökningar
              om tillstånd att utfärda de fyra nya lärarexamina som infördes
              under hösten i år beviljades cirka fyra femtedelar av ansökningarna.
              En femtedel beviljades inte. För att kunna behålla en god lärar-
              och förskollärarförsörjning föreslog därför regeringen i budgetpropositionen
              (prop. 2011/12:1) att en omfördelning av medel ska göras mellan
              lärosäten med lärar- och förskollärarutbildningar. Omfördelningen
              bygger framför allt på vilka examenstillstånd som har beviljats.
              Liknande omfördelningar kan komma att behöva ske också i framtiden,
              både för att trygga arbetsmarknadens behov och för att främja
              utbildning med kvalitet.
            </seg>
            <seg xml:id="i-06e23f5f96c78386-0">
              Det nuvarande resurstilldelningssystemet för utbildning på grundnivå
              och avancerad nivå, som vi inom parentes sagt har haft de senaste
              20 åren oavsett regering, utgår främst från antalet studenter
              och deras prestationer i form av antal avklarade högskolepoäng.
              Regeringen anser att det också bör finnas tydliga incitament för
              att hålla hög kvalitet även i resurstilldelningssystemet. Mot
              denna bakgrund har regeringen i propositionen Fokus på kunskap
              (prop. 2009/10:139) föreslagit att resultaten av Högskoleverkets
              utvärderingar av utbildningar på grundnivå och avancerad nivå
              också ska ligga till grund för en fördelning av resurser till
              universitet och högskolor. Detta system införs stegvis från och
              med 2013 och beräknas vara fullt utbyggt 2015.
            </seg>
            <seg xml:id="i-f5d21e6d9b8d1923-0">
              Fru talman! Ytterst är det varje lärosäte som måste prioritera
              verksamheten så att kvaliteten kan säkerställas i utbildningar,
              såväl i befintliga utbildningar som i planerade utbildningar.
              Min bedömning är att det kommer att krävas tydligare sådana prioriteringar
              inom lärosätena framöver.
            </seg>
          </u>
          <note type="speaker" xml:id="i-0921920375396a70-0">
            Anf. 2 HANS EKSTRÖM (S):
          </note>
          <u who="hans_ekstrom_6961c5" xml:id="i-bde451d2d94173aa-0">
            <seg xml:id="i-1b8134f9d2bc818a-0">
              Fru talman! Jag får tacka utbildningsministern för svaret.
            </seg>
            <seg xml:id="i-a304a51b2cd47fe3-0">
              Skälet till att jag frågar ministern om detta är den omfattande
              förändring av det svenska högskolesystemet som en indragning av
              examensrättigheter kan leda till om den kombineras med att anslag
              dras in och inte kan återfås.
            </seg>
            <seg xml:id="i-70eb3811e2fb4048-0">
              Utbildningsministern och jag delar uppfattningen att det svenska
              högskolesystemet ska erbjuda hög kvalitet i sina utbildningar
              och att en indragning av examensrättigheter för de lärosäten som
              inte håller erforderlig kvalitet är ett instrument som kan behöva
              användas. Det blir emellertid väldigt stora negativa konsekvenser
              när examensrättigheter dras in på sådana utbildningar som behöver
              finnas spridda över hela landet för att säkra tillgången på kompetent
              arbetskraft av stora volymer, exempelvis sjuksköterskor, lärare,
              socionomer och högskoleingenjörer.
            </seg>
            <seg xml:id="i-01e4bde7973d8d8e-0">
              Väldigt ofta får lärosätena sina examensrättigheter indragna
              beroende på bristande forskningsanknytning i grundutbildningen.
              Denna är viktig, men om den bristande forskningsanknytningen beror
              på att vissa lärosäten inte får tillräckliga forskningsanslag
              för att ens kunna upprätthålla denna anknytning ligger ansvaret
              ytterst på regeringen.
            </seg>
            <seg xml:id="i-c40378cb75b1ed87-0">
              Jag kan inte låta bli att få intrycket att det är en medveten
              politik som man inte riktigt vill bära ansvaret för i hela landet.
              Effekten av en sämre tillgänglighet till högre utbildning kan
              bli höjda trösklar till högre utbildning för personer utan utbildningstradition
              i familjen eller för exempelvis vuxna studerande. Lägg därtill
              den sjuksköterske-, lärar- och ingenjörsbrist som ministern riskerar
              att sprida över landet. Då undrar jag: Avser ministern att återställa
              anslag till lärosäten som återvinner examensrättigheter efter
              nödvändigt kvalitetsarbete? Den andra frågan: Avser ministern
              att tillse att forskningsanslag fördelas på ett sätt som gör att
              grundutbildningar med stora volymer kan finnas spridda i hela
              landet?
            </seg>
          </u>
          <note type="speaker" xml:id="i-217f358cbe0631c5-0">
            Anf. 3 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-1">
            <seg xml:id="i-fca36cba214d4372-0">
              Fru talman! Hans Ekströms fråga nu blottlägger en målkonflikt
              som Hans Ekström tyvärr inte riktigt erkänner i sin frågeställning,
              nämligen om ett antal lärosäten blir av med exempelvis examenstillståndet
              för förskollärare. Vad ska vi göra då? Då har vi dragit slutsatsen
              att om det bara är något enstaka lärosäte som blir av med lite
              grann är det inte hela världen, men om många lärosäten blir av
              med sitt tillstånd blir det ju betydligt färre förskollärare som
              utbildas i Sverige. Därför har vi omfördelat. Högskolan i Hans
              Ekströms hemkommun har blivit av med platser därför att den blev
              av med examenstillståndet, men de platserna har omfördelats till
              andra lärosäten. Det är just för att vi vill säkerställa att tillräckligt
              med förskollärare utbildas.
            </seg>
            <seg xml:id="i-954d49a947972348-0">
              Den största omfördelningen skedde i Västsverige, där både högskolan
              i Jönköping och högskolan i Skövde blev av med examenstillståndet
              för förskollärare därför att de hade för låg kvalitet. Då flyttade
              vi platser, det vill säga resurser, från dessa båda högskolor
              till högskolorna i Borås och Trollhättan för att de ska kunna
              ta upp den här utbildningen så att regionen får tillräckligt med
              förskollärare. Men då är de platserna flyttade. Anta då att den
              högskola som från början blev av med tillståndet får tillbaka
              det efter några år. Riksdagen får då ta ställning till om man
              då ska flytta tillbaka platser och dra ned på platserna i Trollhättan
              igen. Då har jag någon annan riksdagsman, från Trollhättan, här
              i talarstolen som skäller. Det är klart att det är ett pussel
              att få ihop detta.
            </seg>
            <seg xml:id="i-20859da308f4ec29-0">
              Om Hans Ekström frågar mig om en omflyttning ska ske med automatik
              om en högskola får tillbaka tillståndet är mitt svar: Nej, någon
              automatik i detta finns inte. Men det finns inte heller i de första
              besluten, utan det är en lång rad överväganden som samlat måste
              göras. Dit hör till exempel söktrycket från studenterna, utöver
              examenstillståndet, arbetsmarknadens behov och de regionala behov
              som finns. Arbetsmarknadens behov kan ju skifta i olika delar
              av landet. I budgetpropositionen som vi nu lade fram byggde vi
              till exempel ut civilingenjörsutbildningarna och sjuksköterskeutbildningarna
              därför att det där finns brister.
            </seg>
            <seg xml:id="i-3bcbe7991029071b-0">
              På vilka lärosäten ska dessa utbyggnader ske? Det är en lång
              rad lärosäten som har examenstillstånd. Vi måste väga in var det
              regionala behovet finns och var studenterna vill plugga, var söktrycket
              finns.
            </seg>
            <seg xml:id="i-194c73f95878cef3-0">
              Jag vänder mig mot idén att vi ska bygga in en automatik för
              hur platser fördelas efter några enkla faktorer, om det är det
              Hans Ekström förespråkar. Sanningen är att en lång rad överväganden
              måste vägas samman. Studenternas söktryck på olika utbildningar
              och lärosäten varierar år från år, och plötsligt uppstår behov
              på arbetsmarknaden som tidigare inte kunde registreras. Det är
              komplex materia, och det är en lång rad överväganden som regeringen
              har att göra. Det är precis samma typ av prövning som tidigare
              regeringar har gjort i motsvarande situation.
            </seg>
          </u>
          <note type="speaker" xml:id="i-32ca04bddbab26ab-0">
            Anf. 4 HANS EKSTRÖM (S):
          </note>
          <u who="hans_ekstrom_6961c5" xml:id="i-bde451d2d94173aa-1">
            <seg xml:id="i-e60e52d104b97485-0">
              Fru talman! Jag förstår att det är nödvändigt att göra så här,
              Jan Björklund. Som jag sade i mitt första inlägg är det alldeles
              riktigt och nödvändigt att dra in examensrätten när erforderlig
              kvalitet inte erbjuds. Jag inser också att det måste göras en
              avvägning mellan de olika delarna.
            </seg>
            <seg xml:id="i-bc60d6f3a89793ce-0">
              Det som är problematiskt är det mönster som jag tycker mig kunna
              se när jag tittar på var indragningar har skett. Det är på de
              lärosäten som redan från början varit svältfödda på tillräckliga
              forskningsanslag för att kunna upprätthålla den forskningsanknytning
              som jag delar utbildningsministerns syn på är nödvändig för att
              hålla hög kvalitet. Jag menar att det yttersta ansvaret för den
              bristande kvaliteten ligger hos regeringen som inte har sett till
              att det finns tillräckliga anslag för att forskningsanknytning
              ska kunna finnas.
            </seg>
            <seg xml:id="i-a205845d4ecf6b24-0">
              När jag satt i styrelsen för Mälardalens högskola gjorde vi bedömningen
              att för att kunna finnas i en forskningsmiljö som erbjöd tillräcklig
              forskningsanknytning behövdes det ca 8 miljoner kronor per examensområde.
              Har man inte dessa resurser är det ytterst regeringens ansvar,
              och det försöker Jan Björklund lite grann smita undan.
            </seg>
          </u>
          <note type="speaker" xml:id="i-9c04c8d05d9d4c3f-0">
            Anf. 5 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-2">
            <seg xml:id="i-065f909a9511f68b-0">
              Fru talman! Den absolut vanligaste förklaringen från dem som
              blir av med ett examenstillstånd är: Vi har för lite pengar; det
              har inget med vårt arbete att göra.
            </seg>
            <seg xml:id="i-618d4317f89e7812-0">
              Men sanningen är att en lång rad regionala högskolor har fått
              examenstillstånd trots att de har lika mycket forskningsresurser,
              eller lite om Hans Ekström hellre vill, som de som blivit av med
              det.
            </seg>
            <seg xml:id="i-ef1dcd3a50f30321-0">
              Det är korrekt att ett tiotal av våra 27 allmänna lärosäten har
              de riktigt stora forskningsresurserna. De stora forskningsuniversiteten
              har mycket mer forskningsresurser än de små regionala högskolorna.
              Så har det varit oavsett regering, och så bör det förbli oavsett
              regering.
            </seg>
            <seg xml:id="i-3c980c4e6123a70a-0">
              En regional högskola som har blivit av med examenstillståndet
              på grund av bristande kvalitet bör titta på andra regionala högskolor
              med samma mängd pengar som har fått examenstillstånd i stället
              för att säga: Ge oss mer pengar; det beror inte på oss.
            </seg>
            <seg xml:id="i-4273df35c66f9c5c-0">
              Allt handlar inte om pengabrist. Jag lovar att det inte finns
              en enda myndighetschef i Sverige, inklusive högskolerektorer,
              som inte vill ha mer pengar. Hans Ekström har varit kommunalråd
              i många år och vet att alla vill ha mer resurser. Men ibland finns
              det även andra förklaringar till hög eller låg kvalitet.
            </seg>
            <seg xml:id="i-14ff3866da238ca9-0">
              Min uppmaning till Mälardalens högskola och andra högskolor som
              framför detta argument är: Gå igenom och fundera över kvaliteten.
            </seg>
            <seg xml:id="i-ba82ea5ddf989923-0">
              Jag delar Hans Ekströms uppfattning att vi behöver ha högskoleutbildning
              på grundnivå för stora breda yrkesgrupper som förskollärare, grundskollärare,
              sjuksköterskor och högskoleingenjörer på många platser i Sverige.
              Det gläder mig dock att vi numera är överens om i riksdagen att
              det trots detta behov bara ska beviljas examenstillstånd när utbildningen
              håller tillräckligt hög kvalitet.
            </seg>
          </u>
          <note type="speaker" xml:id="i-1701a00b145798ad-0">
            Anf. 6 HANS EKSTRÖM (S):
          </note>
          <u who="hans_ekstrom_6961c5" xml:id="i-bde451d2d94173aa-2">
            <seg xml:id="i-8ba5ed833c7f2268-0">
              Fru talman! Vi är överens i huvuddelarna som gäller vikten av
              att upprätthålla hög kvalitet. Vi har dock lite olika uppfattning
              om orsakerna. Jag delar utbildningsministerns uppfattning att
              spetsforskning bör vara koncentrerad till stora starka miljöer.
            </seg>
            <seg xml:id="i-a97251df26a6e612-0">
              Dock måste en infrastruktur upprätthållas för att se till att
              utbildningen är spridd över hela landet. Min bestämda uppfattning
              är att regeringen inte sköter denna infrastruktur på erforderligt
              sätt eftersom man svältföder de allra minsta lärosätena på forskningsanslag.
            </seg>
          </u>
          <note type="speaker" xml:id="i-1e47242b3b0094d0-0">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-3">
            <seg xml:id="i-f45180a4b33ee645-0">
              Fru talman! De regionala högskolorna i Sverige har historiskt
              sett aldrig haft mer forskningsresurser än nu. Om de svältföds
              nu ber jag interpellanten definiera vad som skedde under den socialdemokratiska
              regeringen. De regionala högskolorna har väsentligt mer forskningsresurser
              nu än vad de hade fram till 2006.
            </seg>
            <seg xml:id="i-bec65c3096aba675-0">
              Det är korrekt att de regionala högskolorna har mindre forskningsresurser
              än de stora forskningsuniversiteten. Det är en medveten prioritering.
              Vill man ändra på den prioriteringen bör man i budgetpropositionen
              i höst föreslå att man ska ta pengar från Karolinska Institutet
              och Kungliga Tekniska högskolan och lägga i Eskilstuna eller Borås.
            </seg>
            <seg xml:id="i-755ef3d1986e4bc4-0">
              Men nu pläderar socialdemokrat efter socialdemokrat, Hans Ekström
              är bara en i raden, för ökade resurser till högskolan på hemorten
              utan att ta ansvar för att det betyder neddragningar någon annanstans
              och budgetramen är ju densamma också i de rödgröna alternativen.
            </seg>
            <seg xml:id="i-214fab7e4eea430e-0">
              Det vore hedervärt att erkänna att det innebär neddragningar
              som skulle vara olyckliga för Sverige. Sverige kommer inte att
              kunna vara världsledande i forskning på ett antal stora områden
              om vi ska slå sönder våra framgångsrika forskningsuniversitet,
              vilket blir följden om vi sprider ut resurserna mer.
            </seg>
            <seg xml:id="i-cdcb0ce1e0593a18-0">
              Det ska vara god kvalitet i utbildningar. Regionala högskolor
              som har precis lika mycket resurser som den i Hans Ekströms hemkommun
              har klarat av att få examenstillstånd. Det är alltså inte bara
              en fråga om mer pengar.
            </seg>
          </u>
          <note xml:id="i-0c934b2a8cc0624a-0">
            Överläggningen var härmed avslutad.
          </note>
          <note xml:id="i-a69376bbccec05d3-0">
            6 § Svar på interpellation 2011/12:72 om nedskärning i den nya
            gymnasieskolan
          </note>
          <note type="speaker" xml:id="i-b97339ed4d7a61bb-0">
            Anf. 8 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-4">
            <seg xml:id="i-966162496c5992d5-0">
              Fru talman! Gustav Fridolin har frågat mig vilka åtgärder jag
              avser att vidta för att omsätta alla reformer på skolområdet och
              för att beräkningarna av anslagen till kommunerna ska vara väl
              underbyggda och gjorda i samråd med SKL samt när jag avser att
              återkomma till riksdagen gällande tillämpningen av finansieringsprincipen
              av den nya gymnasieskolan.
            </seg>
            <seg xml:id="i-9280eaf2077522a7-0">
              Flera reformer genomförs nu i det svenska skolväsendet; bland
              annat har en ny skollag införts liksom nya läroplaner och skolformsförordningar.
              I vissa fall har förändringarna bedömts medföra ekonomiska konsekvenser
              för kommunerna. I en del fall genom kostnadsökningar, i andra
              fall genom kostnadsminskningar. Detta har reglerats mellan stat
              och kommun, och för 2012 tillförs ca 70 miljoner för konsekvenser
              av skollagen.
            </seg>
            <seg xml:id="i-b6010b9266cb605d-0">
              Utöver det satsar staten ansenliga belopp på implementeringen
              av reformerna för att huvudmännen ska kunna införa förändringarna
              på ett bra sätt. Dessa medel distribueras främst via Statens skolverk
              som har ansvaret för att stödja skolhuvudmännen i genomförandet
              av reformerna. Regeringen avser inte att tillföra ytterligare
              medel för implementeringsinsatser utöver de som redan har avsatts.
            </seg>
            <seg xml:id="i-c87408eb7cc37dc4-0">
              Den nya gymnasieskolan bygger till stora delar på förslag från
              Gymnasieutredningen ( Framtidsvägen en reformerad gymnasieskola,
              SOU 2008:27). Utredningen redovisar i sitt betänkande flera anledningar
              till varför reformen innebär minskade kostnader. Uppstramningen
              av antalet studievägar förenklar och förbättrar kommunernas planering,
              organisation och kostnader för gymnasiet.
            </seg>
            <seg xml:id="i-fcc37692a72ae817-0">
              Högre behörighetskrav och bättre information till eleverna leder
              till att fler klarar av sina studier på tre år. En mindre andel
              elever kommer att behöva komplettera på komvux efteråt.
            </seg>
            <seg xml:id="i-04d00c91abf2fdc4-0">
              Arbetslivet kommer att bli mer involverat i gymnasieutbildningen,
              vilket kommer att få effekter för ungdomars möjligheter att etablera
              sig på arbetsmarknaden. Lärlingsutbildningar, yrkesutbildningar
              med mera innebär att färre hoppar av och fler fullföljer gymnasiet.
              Därigenom minskar kommunernas kostnader, inte minst när det gäller
              sociala kostnader i form av försörjningsstöd.
            </seg>
            <seg xml:id="i-00d3311452fdc1d3-0">
              Om fler elever fullföljer gymnasieskolan och färre hoppar av
              innebär det, jag repeterar, större möjligheter till arbete och
              därmed minskade kostnader för försörjningsstöd och komplettering
              på komvux. Den sammantagna bedömningen från utredningens sida
              är att reformen innebär kostnadsminskningar och nettobesparingar
              för kommunerna.
            </seg>
            <seg xml:id="i-200d3d854b78342f-0">
              Regeringen bedömde i propositionen Högre krav och kvalitet i
              den nya gymnasieskolan (prop. 2008/09:199) att det är svårt att
              exakt beräkna de effektiviseringar som reformen förväntas innebära.
              Vissa förslag tilldelar kommunerna nya uppgifter för gymnasieskolan
              samtidigt som andra förslag aktiverar en potential för effektiviseringar
              som regeringen menar vid full verkan vida överstiger kostnaderna
              för de nya uppgifterna.
            </seg>
            <seg xml:id="i-578a3f44ea52f8d4-0">
              I budgetpropositionen för 2010 aviserades en neddragning av kommunbidragen
              från 2012 mot bakgrund av de effektiviseringar som den nya gymnasieskolan
              beräknades innebära. Det är värt att notera att Gymnasieutredningen
              bedömde att effektiviseringarna skulle bli betydligt större än
              vad regeringen antagit. Kostnadsutvecklingen för skolhuvudmännen
              kommer att följas noga.
            </seg>
            <seg xml:id="i-01ea2f3bcd4a7401-0">
              I budgetpropositionen för 2012 (prop. 2011/12:1, utgiftsområde
              16, avsnitt 4.3) lämnar regeringen den redogörelse som finans-
              respektive utbildningsutskotten i riksdagen har begärt. Jag sammanfattar
              den här kort: Utbildningsdepartementet har som ett led i tillämpningen
              av finansieringsprincipen haft överläggningar med Sveriges Kommuner
              och Landsting, SKL, under 2011. Det underlag som då fanns tillgängligt
              visar enligt regeringens bedömning att statens åläggande minskat
              i förhållande till vad som förutsattes i propositionen, bland
              annat när det gäller det valbara utrymmet och det individuella
              valet samt behovet för de elever på yrkesprogram som vill läsa
              extrakurser för att uppnå grundläggande högskolebehörighet. Regeringen
              bedömer därför att beräkningarna av de ekonomiska konsekvenserna
              av gymnasiereformen som presenterades i propositionen är rimliga.
              SKL å sin sida har genomfört enkätundersökningar till kommuner
              som visar att reformen ger ökade kostnader för 2012, och därför
              delar SKL inte regeringens uppfattning.
            </seg>
            <seg xml:id="i-bca4d8e6e3f30692-0">
              Förhandlingarna avslutades i september 2011. Finansieringsprincipen
              har beaktats. Regeringen har, som jag nyss redogjort för, samrått
              med SKL om kostnadseffekterna av gymnasiereformen och redovisat
              grunderna för bedömningen.
            </seg>
            <seg xml:id="i-53a3212230f82a3b-0">
              I budgetpropositionen redovisade regeringen att den tillsammans
              med SKL noga kommer att följa kostnadsutvecklingen för skolhuvudmännen.
              Ett sådant arbete har inletts där tjänstemän från Regeringskansliet
              och SKL tillsammans diskuterar underlag för uppföljning som respektive
              part tar fram. Underlagen avses också att behandlas vid regelbundna
              möten mellan ledningen för Utbildningsdepartementet och SKL.
            </seg>
          </u>
          <note type="speaker" xml:id="i-184a66ee94b704a2-0">
            Anf. 9 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-431203d6ddfee9da-0">
            <seg xml:id="i-ff2a401d1e686748-0">
              Fru talman! Utan tvivel är man inte klok, sade Tage Danielsson.
              Regeringen och Jan Björklund är övertygade om att med hans politik
              för skolan behövs det inte så många lärare, inte så många komvuxplatser
              och inte så mycket pengar till anställda och elever i Sveriges
              gymnasieskola. Det lilla facit som vi redan har fått pekar mot
              att den nya gymnasieskolan kommer att dras med stora problem.
              Färre unga vågar söka till de yrkesförberedande programmen. Allt
              färre vill bli lärare, och lärarlönerna fortsätter att halka efter.
              Men regeringen och Jan Björklund kör på.
            </seg>
            <seg xml:id="i-3ae71d589850cebb-0">
              Redan nästa år, utan att den nya gymnasieskolan är helt på plats
              och utan att de som lämnar gymnasiet har fått del av de reformer
              som Björklund vill genomföra, drar man in över en halv miljard
              från skolan. Det motsvarar 1 400 lärartjänster i landet. Målet
              är att skära ned med 2 miljarder årligen, eller 3 600 lärare på
              gymnasiet.
            </seg>
            <seg xml:id="i-4e3f30eabf06c4af-0">
              Sveriges kommuner och SKL säger att regeringen har räknat fel
              det går inte att göra de här nedskärningarna. Båda lärarfacken
              Lärarförbundet och Lärarnas riksförbund säger samma sak. Men Björklund
              vill inte vänta och se vilka effekterna blir av hans nya gymnasieskola.
              Han är säker och han drar in pengarna redan i dag. Hur var det
              Tage Danielsson sade? Utan tvivel är man inte klok.
            </seg>
            <seg xml:id="i-59374633bf813c24-0">
              Hur blir man den där läraren som man vill vara? För mig har det
              handlat om de dagar då man får ge lite extra, när man får extra
              tid för ett samtal med en elev och får sitta vid bänken och se
              hur deltagaren på folkhögskolan själv drar en parallell mellan
              vad som hände på 1700-talet och vad man är med om nu. Det är tillfället
              när man får tala med någon som är orolig inför en redovisning
              för klassen eftersom det är nervöst att tala inför folk. Det är
              samtalet efter lektionen när någon är stressad över resultaten
              eller berättar om att det är jobbigt hemma.
            </seg>
            <seg xml:id="i-0183d0481c77c7cf-0">
              Det är vid de tillfällena man går hem från sin lärargärning och
              känner sig nöjd. Med större grupper blir det färre sådana tillfällen.
            </seg>
            <seg xml:id="i-8faa9be153174fcc-0">
              Sverige behöver en skola där alla elever får möjlighet att nå
              kunskapsmålen, där alla elever blir sedda och där alla elever
              får det stöd de behöver. En del av regeringens besparing får man
              genom att öka gruppstorlekarna i gymnasiet. Det går inte, säger
              SKL. Det får inte ske, säger lärarfacken. Regeringen kör ändå
              på.
            </seg>
            <seg xml:id="i-377a58bb6d1a21d6-0">
              Den i de här sammanhangen ofta citerade Timss-studien den som
              visar att svenska matteresultat har sjunkit pekar på att svenska
              elever har för lite tid med sina lärare. Den också ofta citerade
              PISA-studien pekar på att just för de elever som har det svårt
              i skolan är det viktigt med mindre gruppstorlekar och mindre klasser.
              Ändå vill regeringen öka klasserna.
            </seg>
            <seg xml:id="i-9bb7e7a6488cd5a6-0">
              Trots regeringens svar, som jag tackar Jan Björklund för, kvarstår
              en fråga: Hur får vi en bättre gymnasieskola där alla elever får
              en ärlig chans att bli sedda, att få stöd och att nå målen med
              färre lärare och större grupper?
            </seg>
          </u>
          <note type="speaker" xml:id="i-4bf4dc15bd27f9c1-0">
            Anf. 10 FREDRIK SCHULTE (M):
          </note>
          <u who="fredrik_schulte_6d2a2e" next="cont" xml:id="i-64eeabd3aa807bc2-0">
            <seg xml:id="i-e7b3853530ba7dfc-0">
              Fru talman! Om man lyssnar på Gustav Fridolin i den här debatten
              och om man tar del av vad han brukar försöka göra gällande i medierna
              kan man få intrycket att den svenska skolan under de senaste 20
              åren har fått lida sviterna av tuffa nedskärningar. Den bild han
              försöker skapa är att den borgerliga alliansen fortsätter med
              stora nedskärningar.
            </seg>
            <seg xml:id="i-315108c26dcb26bc-0">
              Det är en oärlig beskrivning av situationen i den svenska skolan.
              Det kan man enkelt konstatera genom att till exempel besöka Skolverkets
              hemsida och Statistiska centralbyråns hemsida. Där kan man se
              hur utvecklingen ser ut. Sedan 2005 har antalet lärare i den svenska
              gymnasieskolan ökat med 17 procent. Kostnaderna för gymnasieskolan
              och utbildningsväsendet totalt har ökat med 20 procent. Även om
              man justerar för inflation kan man konstatera att den svenska
              skolan har fått väsentligt mer resurser. Det innebär fler lärare,
              mindre elevgrupper och fler sådana individuella samtal som det
              håller jag med Gustav Fridolin om är viktiga för kvaliteten i
              skolan.
            </seg>
            <seg xml:id="i-8b00d6de62ef092e-0">
              SKL, som Gustav Fridolin själv refererade till, har konstaterat
              att välfärdssektorn under 2000-talet har fått 200 000 fler anställda.
              Den bild av en välfärdssektor i moras som Gustav Fridolin försöker
              måla upp stämmer inte.
            </seg>
            <seg xml:id="i-e8875ab5fb66365c-0">
              Jag tycker att den bild som Gustav Fridolin försöker måla upp
              är orättvis. När han bad riksdagens utredningstjänst att titta
              på vad den så kallade besparingen, eller effektiviseringen, som
              Jan Björklund refererade till, innefattar kan man konstatera att
              Gustav Fridolin och Miljöpartiet räknar in en stor del av de tillfälliga
              stimulanser som vi gav i samband med finanskrisen. Jag tror att
              alla här i kammaren är överens om att man ska ha en sund konjunkturpolitik.
              När det är tuffa tider ska vi skjuta till medel för att människor
              ska kunna utbilda sig. Men man måste inse att det är just tillfälliga
              stimulanser, annars får vi en oansvarig ekonomisk politik.
            </seg>
            <seg xml:id="i-c71b5f0107c950cb-0">
              De verkliga problemen i den svenska skolan som det vore bra om
              representanter för de rödgröna bidrog till att sätta fokus på
              är de strukturella problemen. Även om det är bra med fler lärare
              är det viktiga egentligen att vi har duktiga lärare, utbildade
              lärare. Det handlar om att ha ett bra arbetsklimat som präglas
              av kunskapsro så att man får möjlighet att ta till sig det som
              läraren säger, att det inte är stökigt i klassrummen och att det
              inte förekommer mobbning. Det handlar om fler och tidigare kunskapsavstämningar,
              fler betyg, mer betyg och fler nationella prov.
            </seg>
            <seg xml:id="i-d1e797a8699a1182-0">
              I vårdskandalen med Carema har vi kunnat konstatera att det finns
              väldigt få kontrollpunkter i svensk vård. Det var fallet också
              i den svenska skolan. Det har vi försökt ändra på. Under lång
              tid har väldigt många människor som inte vill läsa tunga teoretiska
              kurser i gymnasiet tvingats göra det.
            </seg>
            <seg xml:id="i-c1712d13e70aac68-0">
              Om man försöker måla upp en bild av att det stora problemet i
              den svenska skolan är att man har för lite pengar gör man en felaktig
              analys. Man lovar svenska folket något som man inte kan hålla;
              man vilseleder svenska folket. Det är inte pengar som är problemet.
              Det är strukturproblemen som man måste komma till rätta med. Vad
              gör Miljöpartiet och Gustav Fridolin? Ni säger nej till den nya
              lärarutbildningen. Ni säger nej till fler och mer betyg. Ni säger
              nej till att man ska få möjlighet att lära sig ett yrke. Där ligger
              problemen. Det borde man sätta fokus på.
            </seg>
          </u>
          <note xml:id="i-7136778d36b3dfc0-0">
            Anf. 11 GUNNAR ANDRÉN (FP):
          </note>
          <u who="fredrik_schulte_6d2a2e" prev="cont" xml:id="i-5f728f5e582e17b7-0">
            <seg xml:id="i-121f792bc8624961-0">
              Fru talman! Det här är en intressant debatt. Vi har olika erfarenheter
              av skolan. En av mina erfarenheter och det är en svår erfarenhet
              är att jag en gång i tiden satt i skolstyrelsen i Lund.
            </seg>
            <seg xml:id="i-246b26ed70d83d99-0">
              Där lärde man sig en sak, nämligen att dimensionering är en viktig
              sak. Jag vill påstå att vi byggde en skola varje år, eller två
              eller tre. Samtidigt lade vi faktiskt ned en del innerstadsskolor
              i denna lärdomsstad, dock inte Katedralskolan.
            </seg>
            <seg xml:id="i-0e0c44e3c61629b6-0">
              Inför denna debatt tittade jag just på frågan om dimensionering.
              Det handlar nämligen mycket om att man får skilja mellan nedskärningar,
              besparingar och dimensionering. Det är helt olika saker.
            </seg>
            <seg xml:id="i-ecf877888b9a47b7-0">
              Fru talman! Jag valde att titta på en speciell kommun, och jag
              valde Hässleholm eftersom det är en kommun som kan vara intressant
              i detta sammanhang. Allt kan inte utläsas i statistik. Men jag
              tittade ändå på antalet nyfödda ett antal år. Då konstaterade
              jag att antalet 19-åringar år 2010 var 1 851. Sedan går detta
              nedåt i treårsperioder 1 702, 1 448 och 1 321. Omkring år 2026
              kommer vi att få en ökning igen.
            </seg>
            <seg xml:id="i-881cf2959ef964e4-0">
              Jag menar att detta är viktigt för regeringen att klara ut, och
              det gör man på ett bra sätt. Det gör man i Hässleholm också. Man
              har inte lika många klasser när det är ungefär 600 elever färre
              antalet beror på inflyttning och annat. Men detta är oerhört viktigt
              när man diskuterar om det är nedskärningar, besparingar eller
              dimensioneringar. Jag är orolig över att man inte tar hänsyn till
              detta. När man vill öka kvaliteten måste man också göra en dimensionering
              efter antalet elever. Det kan vi ofta ta reda på i god tid. Det
              är bara att titta på hur många födda och inflyttade det är vissa
              år.
            </seg>
          </u>
          <note type="speaker" xml:id="i-7231f5d4ebdd1974-0">
            Anf. 12 JABAR AMIN (MP):
          </note>
          <u who="jabar_amin_a483d5" xml:id="i-fee64f098267b88e-0">
            <seg xml:id="i-e1ceda6ed5af57ca-0">
              Fru talman! Vid det här laget är det klarlagt och offentligt
              att det kommer att bli besparingar på hela 3 miljarder under de
              kommande tre åren. Det är 3 000 miljoner kronor som kommer att
              drabba kommunerna och skolan.
            </seg>
            <seg xml:id="i-f6315ed82417d6dd-0">
              I går hörde vi SKL:s ordförande, som är moderat och tillhör Jan
              Björklunds allians, säga att regeringen har räknat fel. Det är
              inte bara Miljöpartiet som påstår att detta kommer att drabba
              kommunerna och skolan. Ordföranden sade att detta oroar många
              kommuner och kommer att få negativa konsekvenser för Sveriges
              skolor.
            </seg>
            <seg xml:id="i-69f2e6340d1e2fe1-0">
              Vi såg även lärare i går som var bekymrade och sade att dessa
              besparingar onekligen kommer att drabba skolan och undervisningen.
            </seg>
            <seg xml:id="i-38b581bed669f838-0">
              Vi har under den senaste tiden hört även lärarfacken säga att
              man inte kan göra så här. Man kan inte i förväg utan att ha bra
              belägg säga att det går att spara hela 3 000 miljoner kronor på
              skolan.
            </seg>
            <seg xml:id="i-66aab3df38daad38-0">
              Jag anser att man med trovärdigheten i behåll inte kan påstå
              att man kan dra in 3 miljarder från skolan och kommunerna utan
              att det drabbar undervisningen och i slutändan våra elever.
            </seg>
            <seg xml:id="i-0cec055ccddb1063-0">
              Min fråga till regeringen och Jan Björklund är: Hur kan man tro
              att en så stor neddragning i kommunerna hela 3 miljarder inte
              drabbar den svenska skolan och de svenska eleverna?
            </seg>
          </u>
          <note type="speaker" xml:id="i-c3a932b0388840c3-0">
            Anf. 13 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-5">
            <seg xml:id="i-021567686e7587a8-0">
              Fru talman! En tredjedel av varje årskull slås ut i den rödgröna
              gymnasieskolan. Lägg det på minnet och reflektera gärna över det
              när ni går upp i talarstolen, Gustav Fridolin och Jabar Amin.
              Så många elever handlar det om därför att ni har bestämt att alla
              gymnasieungdomar i Sverige ska läsa in högskolebehörighet. Därför
              har vi en av världens högsta utslagningsfaktorer. En tredjedel
              av de årskullar som vi nu har är omkring 40 000 ungdomar varje
              år. På grund av de krav som ni har ställt på att alla ska bli
              akademiskt behöriga orkar de inte med utan hoppar av och slås
              ut. Alla hoppar inte av gymnasiet. En del fullföljer det, men
              de blir underkända.
            </seg>
            <seg xml:id="i-21f56c81e619c419-0">
              Därför har Sverige en i förhållande till jämförbara länder mycket
              hög ungdomsarbetslöshet. Detta är huvudorsaken till att Sverige
              har en mycket hög ungdomsarbetslöshet. Det genererar mycket stora
              kostnader för Sveriges kommuner att så många ungdomar inte går
              ut gymnasiet, inte får slutbetyg att visa upp och att arbetsgivare
              då blir tveksamma till att anställa personer som har hoppat av
              och som inte kan redovisa studieresultat.
            </seg>
            <seg xml:id="i-a1e24db319e93a44-0">
              Var finns er känsla för dessa ungdomar? Var finns er solidaritet?
              Vi lägger om den svenska gymnasieskolan nu, och det blir lärlingsutbildningar.
              Alla kommer inte att klara lärlingsutbildningarna heller eftersom
              de också har höga krav. Man ska gå upp på morgonen, passa tider
              och fungera med vuxna i ett annat sammanhang och inte bara med
              ungdomarna i skolan. Lärlingsutbildningarna har också höga krav,
              men de har andra krav än teoretiska studier.
            </seg>
            <seg xml:id="i-d8284c03e990ca0e-0">
              Hela målsättningen med gymnasieutbildningen är att fler ska fullfölja
              gymnasiet. Om fler gör det måste ni också erkänna att det innebär
              kostnadsminskningar för komvuxstudier och för försörjningsstöd.
            </seg>
            <seg xml:id="i-54887ba5d8a9a04c-0">
              I en rapport som ni lade fram i går målar ni upp att dessa kostnadsminskningar
              skulle ske genom att man sparkar lärare. Det är bara populistiskt
              trams och vilda spekulationer som ni håller på med och som fullständigt
              saknar grund. Det är klart att det inte sker. Det är inte det
              som är besparingen. Besparingen ligger i att effekterna för kommunerna
              under kommande år blir stora som en följd av gymnasiereformen,
              inte på grund av besparingar i gymnasieskolan.
            </seg>
            <seg xml:id="i-accf251bdf9d5052-0">
              Gunnar Andréns inlägg om att det kommer att ske stora förändringar
              av gymnasieskolans struktur under de kommande åren som inte har
              med gymnasiereformen att göra är korrekt. Det beror på demografin.
              Det kommer att vara 25 procent färre 17-åringar om tre år jämfört
              med hur det var för tre år sedan. På sex år minskar antalet 17-åringar
              med 25 procent. Var fjärde gymnasieplats blir så att säga tom.
              Det är en enorm strukturomvandling som pågår i det svenska gymnasiet.
              Att det blir neddragningar i varenda kommun, oavsett vem som styr
              där, inom gymnasiet och att resurserna i stället förs över till
              förskolan på grund av en stor babyboom har inte med gymnasiereformen
              att göra. Men gymnasiereformen innebär en mycket stor potential
              för besparingar om fler går färdigt gymnasieskolan.
            </seg>
            <seg xml:id="i-c453a58f7caeb7e2-0">
              Då ställer ni frågan hur man kan spara just nästa år eftersom
              inga då har gått ut från det nya gymnasiet. Men besparingen nästa
              år grundas inte på dessa effekter. Besparingen nästa år grundas
              bland annat på att det inte längre finns 8 000 lokala kurser,
              lokala inriktningar och specialutformade program. I de flesta
              kommuner och skolor har denna typ av tillval och inriktningar
              funnits. De har skapats i den tidigare gymnasieskolan. Det är
              oerhört dyrt att organisera undervisning i alla dessa smågrupper.
              Dessa grupper kommer att bli större. Det håller jag med om. Men
              jag ser ingen anledning över huvud taget till att klasserna skulle
              bli större. Men de riktigt små grupperna som finns i olika kurser
              som har tillkommit kurser av ofta mycket tvivelaktig kvalitet
              kommer att försvinna. Då kan man kanske säga att vissa grupper
              blir större, men klasserna blir inte större. Det är så det hänger
              ihop.
            </seg>
            <seg xml:id="i-f8709e71c5cd94cc-0">
              Att SKL och regeringen har olika uppfattningar om framtida finansiering
              hör till vanligheterna. Så är det vid varje stor reform. Det är
              ingenting märkligt. Men grunden, Gustav Fridolin, är: Varför bryr
              ni er inte om alla de ungdomar som er reform har slagit ut?
            </seg>
          </u>
          <note type="speaker" xml:id="i-a6818fb5d571b964-0">
            Anf. 14 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-431203d6ddfee9da-1">
            <seg xml:id="i-f4c0d41b614388a6-0">
              Fru talman! Jag förstår att utbildningsministern gärna vill ta
              debatten om vad som var fel i skolan för sex år sedan. Men ta
              gärna debatten om Socialdemokraternas gymnasieskola med Socialdemokraterna.
            </seg>
            <seg xml:id="i-893772fafab23ce2-0">
              Miljöpartiet gör i sitt budgetförslag stora satsningar på att
              ge alla elever en ärlig chans i skolan för att se till att alla
              lärare får möjlighet till fortbildning, får möjlighet att forska
              och får möjlighet till en god löneutveckling. Det är en stor satsning
              på över 5 miljarder under de kommande åren. Den gör vi därför
              att vi vet att varje barn behöver en ärlig chans för att Sverige
              ska kunna bli ett starkt land.
            </seg>
            <seg xml:id="i-244cd42892153b68-0">
              Vad gör regeringen i stället? Jo, regeringen ger upp och tar
              bort ämnen från de yrkesförberedande programmen som eleverna behöver
              för att få en ärlig chans ute i yrkeslivet. Man sänker kraven
              i stället för att ge eleverna det stöd som de behöver.
            </seg>
            <seg xml:id="i-32e803ee4723c28d-0">
              De unga ger inte upp. De vill inte gå de yrkesföreberedande programmen.
              De väljer andra program. Vi har problem på de yrkesföreberedande
              programmen därför att de unga ser att dessa program inte ger den
              biljett ut i vuxenlivet och i yrkeslivet som de behöver.
            </seg>
            <seg xml:id="i-0b692beefcdaf68c-0">
              I stället för att sänka kraven och i stället för att ge upp vill
              vi satsa och se till att alla barn får en ärlig chans i skolan.
            </seg>
            <seg xml:id="i-d476d9334f7a4011-0">
              Vi vet att varje barn som lämnar skolan utan att ha fått en ärlig
              chans och utan att ha gymnasiebehörigheten i bagaget denna viktiga
              biljett in i framtiden riskerar att kosta samhället uppemot 15
              miljoner. De nedskärningar ni nu gör i skolan riskerar att bli
              dyra för oss alla.
            </seg>
            <seg xml:id="i-1a87f52df97c75a5-0">
              Ni försöker trolla bort nedskärningarna här i debatten. När jag
              träffar mina kommunpolitiker berättar de att de för ett par månader
              sedan satt på möten och funderade: Vad ska vi driva i våra lokala
              budgetförhandlingar? Var behövs det satsningar? Man bestämde sig
              för att det skulle satsas på tidiga insatser, på extra specialpedagoger
              och på höjda lärarlöner. Sedan förstod man var regeringen skulle
              lägga pengarna, och satsningen förvandlades. Nu sade man: Vi måste
              försöka prioritera om i kommunen så att vi slipper skära ned på
              gymnasieskolan. Satsningen i kommunen blev att försöka undvika
              nedskärningen på gymnasieskolan.
            </seg>
            <seg xml:id="i-04a1b6220f39a7b7-0">
              Båda lärarfacken berättar att de sitter på skolor där man har
              stora sparbeting, där specialpedagoger försvinner, där lärare
              sägs upp och där grupperna blir större.
            </seg>
            <seg xml:id="i-482cf1856b8804d9-0">
              Jag tar inte så illa vid mig av att Jan Björklund använder ord
              som trams i debatten. Det tillhör väl det politiska spelet att
              man säger sådana saker till varandra. Jag får stå ut. Jag tycker
              dock att det är anmärkningsvärt att när Sveriges Kommuner och
              Landsting, som organiserar Sveriges kommuner och ser hur dessa
              besparingar och nedskärningar slår i verkligheten, säger att ni
              inte kan göra dessa nedskärningar, att effektiviseringarna är
              gravt överdrivna och att vi inte kan spara 675 miljoner redan
              nästa år, då kallar Jan Björklund det trams. När de båda lärarfacken
              gemensamt säger att dessa besparingar och nedskärningar på deras
              arbetsplatser inte får ske kallar Jan Björklund det trams. Jag
              skulle önska att vi höjde debatten lite högre.
            </seg>
            <seg xml:id="i-b77031768885b4f0-0">
              Jag vet att det ute på skolorna har funnits stora förhoppningar.
              I mitt eget lärarrum fanns det stora förhoppningar när ni sade:
              I den här budgeten ska det satsas på skolan! Här ska det finnas
              möjligheter till en god skolutveckling. Här ska det finnas möjligheter
              för er att ta till er av alla de reformer som vi vill genomföra.
            </seg>
            <seg xml:id="i-d26952f2290f5924-0">
              Det blev dock en lång kravlista med reformer utan några pengar
              till att genomföra dem. Det måste väl trots allt oroa Jan Björklund
              att de reformer han nu genomför riskerar att hamna fel när det
              inte finns pengar till att genomföra dem, att man samtidigt som
              man ska genomföra reformerna också måste hantera att man får minskade
              anslag.
            </seg>
            <seg xml:id="i-423690eaa1d08d80-0">
              Jag tror inte att vi får en bättre skola genom att ha färre lärare
              och större klasser. Jag tror inte att det är bättre ekonomi att
              betala kostnaderna för lärares arbetslöshet än att betala lärare
              för att undervisa.
            </seg>
          </u>
          <note type="speaker" xml:id="i-19fe6d224ad211a2-0">
            Anf. 15 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-3f480cd835d32ab4-0">
            <seg xml:id="i-0b448053297b998d-0">
              Fru talman! Gustav Fridolin inledde den här debatten med att
              citera Tage Danielsson. Jag tror att han sade någonting i stil
              med: Den som inte tvivlar kan inte få rätt.
            </seg>
            <seg xml:id="i-c29ffabf578a8ce2-0">
              Jag undrar om Gustav Fridolin och Miljöpartiet någonsin tvivlar
              på den politiska ansats de har fastnat i: att det bara är mer
              pengar som löser skolans problem. Tänker ni aldrig att det kanske
              är ett problem att en tredjedel av alla lågstadielärare inte har
              en utbildning i matematik och att vi kanske behöver förbättra
              lärarutbildningen så att de får det? Det sade ni nej till. Tänker
              ni aldrig att det kanske är ett problem att det är dålig ordning
              och reda och dåligt studieklimat i de svenska klassrummen med
              mobiltelefoner som ringer och en ljudnivå som är så hög att de
              som vill lyssna inte kan lyssna? Ni sade nej till våra åtgärder
              för att se till att ordning och reda skulle gälla i svenska klassrum.
              Tänker ni aldrig att det kanske vore bra att granska skolor så
              att de håller kvaliteten, på samma sätt som vi ska granska till
              exempel Carema som har kommit undan granskning? Ni var emot att
              införa granskning i den svenska skolan. Ni var emot att elever
              som inte har lust att läsa teoretiska ämnen utan vill utbilda
              sig till ett yrke skulle få chansen att göra det. De skulle till
              varje pris läsa tunga, svåra teoretiska kurser som de inte hade
              intresse för.
            </seg>
            <seg xml:id="i-d6c98795cdfaf493-0">
              Tänker du aldrig, Gustav Fridolin, att det kanske är fel att
              bara fastna i en diskussion om pengar? Det är bra att satsa på
              skolan. Vi satsar på skolan. Vi gör den största satsningen på
              att utbilda och vidareutbilda lärare i Sveriges historia. Men
              man måste också komma ihåg att det handlar om de strukturella
              problemen.
            </seg>
            <seg xml:id="i-18193483d29a651c-0">
              Jag vill avsluta med ett exempel. I den Timss-undersökning som
              Gustav Fridolin refererade till kunde man konstatera att gymnasieeleverna
              i Azerbajdzjan var bättre på fysik än de svenska. Vi har i den
              svenska gymnasieskolan tio gånger mer pengar än vad de har. Ändå
              lyckas de bättre. Det säger någonting. Problemen är strukturella.
            </seg>
          </u>
          <note type="speaker" xml:id="i-1e29a7b3eb839044-0">
            Anf. 16 JABAR AMIN (MP):
          </note>
          <u who="jabar_amin_a483d5" xml:id="i-fee64f098267b88e-1">
            <seg xml:id="i-d5f87fe0388c1dd3-0">
              Fru talman! I stället för att besvara min och Gustav Fridolins
              fråga vill Jan Björklund ändra fokus och prata om andra frågor
              som vi har diskuterat tidigare. Nu är detta en debatt om de nedskärningar
              som kommer att ske inom skolan på grund av regeringens nedskärningar.
              Det är inte någon debatt om andra frågor. Nu vill vi ha svar på
              hur era miljardnedskärningar kommer att drabba skolan. Den andra
              debatten har vi haft, och där har vi kunnat visa goda argument
              för att den skola som vi vill ha är den skola som är bra för barnen.
            </seg>
            <seg xml:id="i-54a123dca3786851-0">
              Sedan kommer skolan inte bara att drabbas av de besparingar som
              du pratar om, Jan Björklund, utan de har också implementeringskostnaderna.
              På grund av ny lagstiftning, ny läroplan och nya kursplaner kommer
              de även att ha implementeringskostnader. Man kan alltså inte bara
              prata om den del där ni tror att det kommer att bli besparingar.
              Det är fel. Såväl Sveriges Kommuner och Landsting som dina vänner
              folkpartister, moderater och kristdemokrater anser att ni har
              räknat fel och att detta drabbar skolan. Det är alltså inte bara
              vi som tror det.
            </seg>
            <seg xml:id="i-f1f03da2d5ed3792-0">
              Att hävda att Miljöpartiet är populistiskt bara för att vi hänvisar
              till en rapport som visar effekterna på skolan är i sig kaxigt
              och tramsigt. Vi visar att ni har fel, och vi har fler på vår
              sida. Vi har även era vänner på vår sida, Jan Björklund.
            </seg>
          </u>
          <note type="speaker" xml:id="i-c4547ceeb68d32f3-0">
            Anf. 17 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-6">
            <seg xml:id="i-2c2f2be6c1ea97bd-0">
              Fru talman! Jag har själv suttit i Kommunförbundets ledning.
              Det har inte funnits någon större reform där inte staten och Svenska
              Kommunförbundet eller SKL haft olika uppfattning när man tittat
              framöver. Efteråt har man ju facit, men när man tittar framöver
              har man nästan alltid olika uppfattning om hur mycket statsbidrag
              som ska utgå. Det var exakt likadant när Sverige hade rödgrön
              regering.
            </seg>
            <seg xml:id="i-c7581b860de984b0-0">
              Vi måste försöka räkna kyligt och stödja oss på den expertis
              som finns. Det har aldrig fungerat så att vi betalar det som Svenska
              Kommunförbundet skickar som räkning, så att säga. Man måste kyligt
              räkna ut vad kostnaderna är och vad de ekonomiska effekterna av
              olika reformer är. Vi stöder oss på Gymnasieutredningens experter,
              och då har vi ändå lagt fram mindre kostnadsminskningar än vad
              de föreslog.
            </seg>
            <seg xml:id="i-ea98c20ebfbd62f0-0">
              Det är märkligt att när jag diskuterar gymnasiereformen säger
              miljöpartisterna att jag diskuterar fel fråga. Det är ju den det
              handlar om. Det är inte bara kostnadsminskningarna; det är naturligtvis
              gymnasiereformen detta handlar om och vilka kostnadsminskningar
              eller, som ni påstår, kostnadsökningar den kan medföra. Då säger
              jag: Man kan inte bara titta på effekterna i skolan; man måste
              titta på effekterna för kommunerna när eleverna kommer ut ur skolan.
              Det är det som är det centrala. Fler ungdomar kommer att gå ut
              det nya gymnasiet. Det är målsättningen. Och räcker inte de åtgärder
              vi har vidtagit måste vi vidta ännu fler åtgärder för att fler
              ska gå ut.
            </seg>
            <seg xml:id="i-d08340752ef1530c-0">
              Då handlar det naturligtvis om en lång rad insatser som lärlingsutbildningar
              och yrkesutbildningar. Detta är något som Gustav Fridolin helt
              dömer ut alla ska bli akademiker men det är den typen av åtgärder
              det handlar om.
            </seg>
            <seg xml:id="i-db31809f47814ba6-0">
              Socialdemokraternas gymnasieskola, kallade Gustav Fridolin den
              tidigare gymnasieskolan för att slippa ta ansvar. Det är intressant.
              Det är bara det att i er motion föreslår ni en återgång till Socialdemokraternas
              gymnasieskola. Ni vill ha systemet att alla ska tvingas läsa in
              högskolebehörighet, men det är ju det som har skapat problemen.
              En tredjedel av ungdomarna slås ut. De hoppar av. De går inte
              färdigt, eller också går de färdigt men blir underkända i sista
              ändan.
            </seg>
            <seg xml:id="i-7341e98790855447-0">
              Då säger Gustav: Det handlar om lite mer pengar, så löser vi
              det. Tänk, jag tror inte det. Jag tror inte att alla kommer att
              vilja bli akademiker ens med lite mer pengar. Och det är inte
              mer pengar som Fridolin påstår sig föreslå; han föreslår samma
              pengar som det är i dag och som har skapat problemen.
            </seg>
            <seg xml:id="i-23098552ae558789-0">
              Det är riktigt: De där pengarna ni föreslår kommer att behövas
              i ökade socialbidrag om ni ska ha den där gymnasieskolan. Det
              är riktigt. Men det blir inte fler lärare av det, utan det blir
              ökade kostnader. Precis de kostnadsminskningar som sker med vår
              gymnasiepolitik sker inte med er gymnasiepolitik. Lika många ungdomar
              som i dag kommer att misslyckas. Vi har bland de högsta siffrorna
              i världen. Det är en social utslagningsmaskin, er gymnasieskola.
            </seg>
            <seg xml:id="i-5b6767135e70bc9b-0">
              Och ni bryr er inte. Ni struntar i det, för ni har en ideologisk
              mall att alla ska bli högskolebehöriga. Det ska skapa jämlikhet
              och lika chanser, säger ni. Vad är det för lika chanser för den
              tredjedel som slås ut? Berätta det nästa gång du går upp i talarstolen,
              Gustav Fridolin! Vad är det för lika chanser de får som slås ut
              och som gör att Sverige har högre ungdomsarbetslöshet än alla
              jämförbara länder? Vad är det för lika chanser?
            </seg>
            <seg xml:id="i-3bbd47063cef7dfc-0">
              Det är det problemet vi ska försöka åtgärda med gymnasiereformen.
              Jag säger inte att gymnasiereformen kommer att räcka; det krävs
              fler åtgärder. Men lärlingsutbildningar där vi inte kräver att
              alla ska bli akademiker är en viktig del i detta. Det finns fler
              delar.
            </seg>
            <seg xml:id="i-3cf1c08671d6da0f-0">
              Jag tror inte att de som slås ut, den tredjedel som blir arbetslös
              och har svårigheter, blir gladare för ett statsbidrag till kommunerna.
              De behöver en utbildningssituation som gör att de kan gå ut gymnasieskolan.
              Alla vill inte bli akademiker, alla kan inte bli akademiker och
              samhället fungerar inte om alla blir akademiker. Vi måste också
              värdera yrkesutbildningar i det här landet, Gustav Fridolin.
            </seg>
          </u>
          <note type="speaker" xml:id="i-3f7da2956da0e295-0">
            Anf. 18 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-431203d6ddfee9da-2">
            <seg xml:id="i-14ead369f22f39f0-0">
              Fru talman! När många slås ut ger regeringen och Jan Björklund
              upp. Då sänker man kunskapskraven och tar bort ämnen ungdomarna
              behöver.
            </seg>
            <seg xml:id="i-9b343abd19f37a23-0">
              Ungdomarna ger inte upp. De flyr nu från din yrkesutbildning,
              Jan Björklund. De väljer i stället de andra utbildningarna, för
              de ser att där finns de ämnen de behöver för att ha en biljett
              in i framtiden.
            </seg>
            <seg xml:id="i-761a78b0fbf9bb5a-0">
              Vi ger inte heller upp. Vi ger inte upp om att alla ska få en
              ärlig chans att nå kunskapsmålen, bli sedda i skolan och få det
              stöd de behöver. Därför satsar vi stort på skolan som en av de
              viktiga framtidsinvesteringarna i vår budget. Alla ska inte bli
              akademiker, men alla ska ha en god grund att stå på för att kunna
              få jobb och framtidstro. Det är det vår satsning på skolan ska
              ge.
            </seg>
            <seg xml:id="i-fc00fc0371437782-0">
              Jan Björklund säger att man kyligt måste räkna ut vad skolan
              får kosta. Jag är rädd att det riskerar att bli kallt i svenska
              klassrum. Vi har en ekonomisk oro som drar in över Europa. Den
              riskerar att drabba kommunerna väldigt hårt. De försämringar i
              sjukförsäkringen och trygghetssystemen som regeringen har gjort
              gör att en högre arbetslöshet genast slår mot den kommunala ekonomin
              genom både minskade skatteintäkter och högre kostnader för försörjningsstödet.
            </seg>
            <seg xml:id="i-86b4df36d70f3fe4-0">
              Det riskerar att leda till att man måste skära ännu mer på gymnasieskolan.
              Vi behöver bygga skyddsvallar skyddsvallar för de människor som
              riskerar att drabbas av krisen och skyddsvallar för skolan. Vi
              behöver satsa på att det finns tillräckligt med lärare och mindre
              klasser så att varje elev får en möjlighet att bli sedd och en
              ärlig chans att nå kunskapsmålen.
            </seg>
            <seg xml:id="i-2ad619a9efc46bd6-0">
              Jag fick frågan om jag någonsin tvivlar på min kritik mot regeringen.
              Jag tror att det finns en del reformer som regeringen genomför
              i gymnasieskolan som kan vara riktigt bra och leda framåt. Men
              för att de ska göra det måste de kompletteras med de pengar och
              resurser som gör att de landar rätt i skolan. Om man samtidigt
              med reformerna minskar anslagen till skolan, gör att skolorna
              tvingas spara, sparkar specialpedagoger och gör större klasser
              tror jag att färre elever blir sedda.
            </seg>
            <seg xml:id="i-852b4da86c69928f-0">
              Grundfrågan kvarstår någonstans: Hur ska fler elever få stöd?
              Hur ska fler elever bli sedda och nå kunskapsmålen om vi har färre
              lärare och större klasser?
            </seg>
          </u>
          <note type="speaker" xml:id="i-dadb7402b1e39e60-0">
            Anf. 19 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-7">
            <seg xml:id="i-3394aaf686dc7c99-0">
              Fru talman! Jag tyckte att miljöpartisterna sade ett par viktiga
              saker. Kommunerna måste naturligtvis också prioritera skolan.
              Det håller jag med om.
            </seg>
            <seg xml:id="i-9a678da546987107-0">
              Jag tycker dock att de rödgröna styrena i Göteborg och Malmö
              borde titta på borgerligt styrda Helsingfors. Borgerligt styrda
              Helsingfors satsar väsentligt mer per elev. Sedan är det en större
              kommun också, men per elev satsar man väsentligt mer på skolan
              än vad de rödgröna styrena gör i Göteborg och Malmö. Varför är
              det så? Varför prioriterar ni inte skolan när ni styr, Gustav
              Fridolin? I opposition prioriterar ni skolan, men när ni styr
              prioriterar ni inte skolan. Varför är det så? Vi prioriterar skolan
              där vi styr.
            </seg>
            <seg xml:id="i-abf6918151b17357-0">
              Gustav Fridolin säger: Vi satsar stort på skolan. Vad är det
              man föreslår? Man föreslår samma statsbidrag som i dag och samma
              gymnasieskola som i dag, alltså inga förändringar över huvud taget.
              Att satsa stort på skolan ja, jag tycker att vi satsar mycket
              på skolan i Sverige, så det är riktigt. Men det är ingen förändring.
              Ni föreslår samma gymnasieskola som i dag alla ska bli högskolebehöriga
              och samma statsbidrag som i dag. Det ska inte dras ned. Okej det
              är samma som i dag, och en tredjedel slås ut.
            </seg>
            <seg xml:id="i-a7ec661c3d9f9a8e-0">
              Varifrån kommer alla de nya lärare med era förslag som skulle
              se till att inte en tredjedel slås ut? Jag förstår inte resonemanget.
              Ni har exakt samma som i dag, och det kommer att bli precis samma
              problem som i dag.
            </seg>
            <seg xml:id="i-0cfb7e46e870a760-0">
              Vi lägger om gymnasieskolan. Det får effekter. Det är i alla
              fall så vi bedömer det i dag. Sedan ska vi följa upp detta med
              SKL om några år, vad effekterna blir. Det är möjligt att effekterna
              överskattas, och då ser vi det om några år. Då får vi se vilka
              slutsatser vi ska dra. Då behövs det fler reformer. Den väg vi
              slår in på nu, att också värdera yrkesutbildningar och lärlingsutbildningar
              i Sverige, leder till att färre blir arbetslösa i nästa steg.
              Det minskar kommunernas socialbidragskostnader. Det är rätt väg
              för Sverige att gå.
            </seg>
            <seg xml:id="i-abb0099ce1e8fe61-0">
              Det är så många ungdomar som slås ut med den gymnasieskola som
              har funnits i Sverige. Det har varit en rödgrön gymnasieskola,
              och ni vill tyvärr återgå till den. Det vore väldigt dåligt för
              Sveriges ungdomar.
            </seg>
          </u>
          <note xml:id="i-0c934b2a8cc0624a-1">
            Överläggningen var härmed avslutad.
          </note>
          <note xml:id="i-ea33c86c21483401-0">
            7 § Svar på interpellation 2011/12:73 om nytt examensbevis vid
            byte av personnummer
          </note>
          <note type="speaker" xml:id="i-e7c1a94db8ce4d51-0">
            Anf. 20 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-8">
            <seg xml:id="i-afc89df5173eaea9-0">
              Fru talman! Caroline Helmersson Olsson har frågat mig vilka åtgärder
              jag kommer att vidta för att de personer som är i behov av ett
              nytt examensbevis vid byte av personnummer kan få det, oavsett
              vid vilket svenskt lärosäte de har studerat.
            </seg>
            <seg xml:id="i-f89a1cab61bff68c-0">
              I den rapport som Helmersson Olsson nämner framgår att några
              universitet och högskolor i dag utfärdar nya examensbevis vid
              byte av personnummer. Dessa lärosäten har således bedömt att det
              inte finns några hinder mot att utfärda nya examensbevis. Det
              är förstås av yttersta vikt att studenter behandlas på ett likvärdigt
              och rättssäkert sätt av universitet och högskolor och att lärosätena
              uppmärksammas på de problem som upplevs i fråga om ärendehantering
              och myndighetsutövning.
            </seg>
            <seg xml:id="i-25b2b9c2c425bdbd-0">
              Detta är en fråga som berör även andra statsråds ansvarsområden.
              Vid byte av personnummer är det förutom examensbevis även ett
              flertal andra dokument som behöver ändras och flera myndigheter
              som berörs. Arbete med frågor som rör lika möjligheter och rättigheter
              för hbt-personer pågår därför på flera departement inom Regeringskansliet,
              och regeringen avser att överväga behovet av specifika åtgärder
              inom utbildningsområdet med anledning av dessa frågeställningar
              i ett senare skede.
            </seg>
          </u>
          <note type="speaker" xml:id="i-07701b1d6e6037d6-0">
            Anf. 21 CAROLINE HELMERSSON OLSSON (S):
          </note>
          <u who="caroline_helmersson_olsson_4bbbe5" xml:id="i-fb016c8afeb5f2f9-0">
            <seg xml:id="i-26fb2613fafe095e-0">
              Fru talman! Jag tackar utbildningsministern för att han har avsatt
              sin tid till att svara mig. Problemet är bara att svaret inte
              är ett svar på den fråga jag har ställt, nämligen om personer
              som har ett annat personnummer i dag än de hade när de gick sin
              utbildning ska ha rätt till sitt eget examensbevis och att det
              ska vara rätt.
            </seg>
            <seg xml:id="i-c7688d3897e74d17-0">
              Jag tycker att det borde vara fullt naturligt att en student
              som senare i livet till exempel utsätts för hot av den grad att
              de skyddas genom fingerade personuppgifter det är ovanligt, men
              det förekommer eller en utbytesstudent som väljer att stanna i
              Sverige och därmed får ett svenskt personnummer, eller personer
              som genomgått en könskorrigering ska kunna få det på samma sätt
              och villkor oavsett var i Sverige man har studerat. Det borde
              vara en rättighet att få det gamla betyget med det nya personnummer
              man har i dag.
            </seg>
            <seg xml:id="i-d4971fbcf406c800-0">
              Jag måste också säga att jag är väldigt förvånad över att utbildningsministern
              blandar in frågan om sexuell läggning i detta. Det handlar inte
              om det. Vad är skälet?
            </seg>
            <seg xml:id="i-6526683a9cf3ce57-0">
              Det ska vara rättssäkert och likvärdigt, naturligtvis, och det
              ska inte bara vara för några som har gått vissa kurser. Man ska
              inte behöva välja universitet utifrån detta. Det är egentligen
              ingen svår fråga. Det är en fråga om att göra vardagen enklare
              och om att få leva resten av livet som sig själv. Det är också
              viktigt för den sociala tryggheten. Kanske framför allt är det
              viktigt för att kunna söka jobb. Arbetslinjen måste ju gälla alla,
              och det är viktigt att undanröja hinder för att söka jobb och
              för möjligheten att arbeta.
            </seg>
            <seg xml:id="i-2f5039e117b6e6f9-0">
              Ministern hänvisar också till att frågan berör fler statsråd
              och departement, eftersom det är fler dokument som måste ändras
              och fler myndigheter som berörs. Men varför vänta på dem om det
              är på det sättet?
            </seg>
            <seg xml:id="i-1871f49cffc41226-0">
              Mig veterligen finns det ganska väl upparbetade rutiner, praxis
              och bestämmelser vad gäller de flesta dokument. Jag vet inte och
              har aldrig hört talas om att det har varit någon som har haft
              svårt att byta körkort eller pass, registrera om bilen eller vad
              det nu kan vara. Får du en ny identitet i Skatteverkets register
              är mycket kopplat till det, och mycket sker automatiskt. När deklarationsblanketten
              dyker upp kan du nästan vara hundra procent säker på att du får
              den som dig själv.
            </seg>
            <seg xml:id="i-3434b34fc54cef09-0">
              Den fråga som jag har ställt till utbildningsministern ligger
              ju under utbildningsministerns ansvarsområde där han faktiskt
              kan göra något, och det är ganska enkelt.
            </seg>
            <seg xml:id="i-9e6894fa46b030b2-0">
              Jag frågar igen: Vad är Jan Björklunds och regeringens vilja
              i den här frågan? Nu hoppas jag att han vill och vågar svara.
            </seg>
          </u>
          <note type="speaker" xml:id="i-cb5ae1bfa1d8e723-0">
            Anf. 22 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-9">
            <seg xml:id="i-f7ce3999cf9a46ec-0">
              Fru talman! Jag är inte ens säker på att det finns ett problem.
              Inför besvarandet har jag ställt frågan: Finns det några personer
              som har ansökt om detta och fått avslag? Jag har fått beskedet
              att det inte finns några sådana. Har Överklagandenämnden hanterat
              något överklagande från någon som har fått avslag? Nej, inget.
            </seg>
            <seg xml:id="i-1c151fa2e98232ca-0">
              Vår utgångspunkt är att om någon kommer in med en sådan ansökan
              kommer det att ske. Det finns inga hinder i lagstiftningen. Om
              mitt underlag stämmer, vilket jag utgår ifrån eftersom mina medarbetare
              har gått igenom det här, finns det inga som har fått nej.
            </seg>
            <seg xml:id="i-cb2559eb92986781-0">
              Det är en organisation, Sveriges Förenade HBTQ-studenter, som
              har gjort en fiktiv rundringning till telefonväxlarna på universiteten.
              Ibland har de kommit fram till en person som inte har haft riktig
              koll på detta och inte kunnat svara omedelbart. Det har man tagit
              till intäkt för att den här rättigheten inte finns, men så är
              det inte. Jag utgår ifrån att om det skickas in en ansökan om
              att göra detta kommer det att fungera. Det finns inga som har
              fått avslag.
            </seg>
            <seg xml:id="i-f1fb69153e3c1e6b-0">
              Det är den rapporten från Sveriges Förenade HBTQ-studenter som
              interpellanten utgår ifrån. Det är väl inte onaturligt att jag
              också i mitt svar nämner hbt-frågorna.
            </seg>
            <seg xml:id="i-26b5284d66b0cb95-0">
              Det är mycket tveksamt om det finns ett problem i sammanhanget.
              Man ska självfallet få ett nytt examensbevis. Det finns ingen
              som har fått avslag. Jag är beredd att vidta regelförändringar
              om det visar sig att det här skulle vara ett problem, men det
              är min bedömning att det inte är något problem. Man får ett nytt
              examensbevis.
            </seg>
          </u>
          <note type="speaker" xml:id="i-b03a234a8a2e9a04-0">
            Anf. 23 CAROLINE HELMERSSON OLSSON (S):
          </note>
          <u who="caroline_helmersson_olsson_4bbbe5" xml:id="i-fb016c8afeb5f2f9-1">
            <seg xml:id="i-9ee336b175925b31-0">
              Fru talman! Jag vill fortsätta med att konstatera att den här
              rapporten har gjort nytta. Den är utförd ur ett studentperspektiv.
              Det är så man har gjort rapporten. Det är viktigt att belysa var
              individen hamnar i det system som ministern beskriver. Det handlar
              om hur man blir bemött, vem man hamnar hos, vilket svar man får
              och hur man hittar information. Den belyser verkligheten för Alexandra,
              Lukas, Jeanette, Leonard med flera och hur de blir bemötta och
              behandlade i systemet. Det är självklart att det behövs en uppföljning.
              Den håller de på med just nu. Den kommer förmodligen före jul
              till både ministern och mig, och det ser jag fram emot.
            </seg>
            <seg xml:id="i-bd2a041d760ba108-0">
              Nu ställer de frågor direkt till en ansvarig, nämligen rektor.
              De har sammantaget fått mycket positiva svar. Det är därför jag
              säger att jag tycker att den här rapporten har gjort nytta. Det
              finns exempel på universitet och högskolor som har gjort detta
              sedan länge. Man kan gå in på deras hemsidor och få information.
              Några universitet och högskolor har ändrat sin inställning efter
              den här rapporten. Men det finns också exempel på motsatsen. Det
              finns universitets- och högskolerektorer som tänker att det inte
              finns någon riktig bestämmelse och att det finns luckor här. De
              blir osäkra på hur de ska behandla den här ansökan.
            </seg>
            <seg xml:id="i-c3d93d354f9c43fd-0">
              Någon säger också att man skulle kunna få en större administration.
              Det tror jag inte. Den grupp som har gjort en könskorrigering
              består av totalt ungefär 800 personer sedan 1972.
            </seg>
            <seg xml:id="i-f22c382e58b21236-0">
              Utbildningsministern säger att ingen har fått avslag. Men en
              person kan inte ens en gång vända sig till Överklagandenämnden
              om man inte har kunnat få ut ett examensbevis. Man kan inte överklaga
              ett beslut som inte finns. Om det inte finns centrala bestämmelser
              går det inte överklaga att de inte följs.
            </seg>
            <seg xml:id="i-6bf5daa133530703-0">
              Mina ungar brukar ibland uttrycka sig i termer som: Hur svårt
              kan det vara? Det gör de när jag pratar som en politiker. Jag
              tycker inte att det ska vara så svårt. Vad säger ministern? Det
              kanske inte behövs en lagändring, men det skulle kunna vara en
              riktlinje i högskoleförordningen och i avtalet med de statliga
              skolorna. Jag tror att ett uttalande från ministern skulle kunna
              vara en vägledning i den här frågan.
            </seg>
            <seg xml:id="i-eb449533c01ed7c6-0">
              Jag frågar igen. Jag har fått intrycket att Jan Björklund brukar
              genomföra det han vill. Vad vill Jan Björklund i den här frågan?
            </seg>
          </u>
          <note type="speaker" xml:id="i-d9d287b6895ebcfb-0">
            Anf. 24 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-10">
            <seg xml:id="i-b8efd7828b21e95a-0">
              Fru talman! Jag förstår att riksdagsledamöter vill profilera
              sig i olika frågor. Man tar en rapport från en intresseorganisation,
              och sedan skriver man en interpellation om det. Problemet här
              är att det inte finns något problem. Ingen har fått avslag. Vad
              är problemet?
            </seg>
            <seg xml:id="i-9c4d756322afb27a-0">
              Vad vill ministern? Interpellanten efterlyste ett uttalande från
              Jan Björklund. Då gör jag det nu: Självklart ska man få byta examensbevis.
              Och det får man.
            </seg>
            <seg xml:id="i-dc8e4dc12facbdc3-0">
              Överklagandenämnden bekräftar det interpellanten säger. När man
              utformade bestämmelserna var det ingen som tänkte på just detta
              att någon har bytt personnummer. De bedömer att det inte finns
              några juridiska hinder för detta även om det inte uttryckligen
              står i någon paragraf. Om det behövs kan man skriva in det, men
              jag bedömer inte att det behövs.
            </seg>
            <seg xml:id="i-9ab3521bd21fe0a3-0">
              Att inte den första som svarar i telefon på ett lärosäte med
              7 000 anställda direkt vet hur man ska hantera detta är inget
              belägg för att det inte skulle fungera. Skickar man in en skriftlig
              ansökan, det är så man gör, bedömer jag att man kommer att få
              detta på vartenda svenskt lärosäte. Får man inte det kommer jag
              att agera. Det är min bedömning att detta inte är något problem.
              Man får detta om man ansöker om det. Det finns ingenting i dag
              som tyder på något annat.
            </seg>
          </u>
          <note type="speaker" xml:id="i-0ea0f276df7d4b13-0">
            Anf. 25 CAROLINE HELMERSSON OLSSON (S):
          </note>
          <u who="caroline_helmersson_olsson_4bbbe5" xml:id="i-fb016c8afeb5f2f9-2">
            <seg xml:id="i-9477c61e6bd09be3-0">
              Fru talman! Jag kan försäkra utbildningsministern om att jag
              inte står här för att profilera mig. Jag tycker faktiskt att det
              är lite läskigt att stå här och debattera. Jag har gått hit eftersom
              jag tycker att det är en viktig fråga för alla människor att man
              blir behandlad på samma sätt i den här världen. Det är en liten
              fråga för en liten grupp, men den är viktigt för Alexandra, Lukas
              och alla dem som jag har pratat om. Det finns problem här.
            </seg>
            <seg xml:id="i-3d000fa9edafa02d-0">
              Men om ministern inte ser det hoppas jag att han kommer att läsa
              nästa rapport från hbtq-studenterna och ta till sig vad rektorerna
              säger. Många har tänkt till, skrivit upp och fattat nya beslut
              om hur man ska göra. Jag tycker att det är synd att ministern
              inte ser problemen, men jag är glad över att ministern ändå har
              sagt att han vill göra någonting i frågan. Jag hoppas att vi kan
              se fram emot det när nästa rapport kommer.
            </seg>
          </u>
          <note type="speaker" xml:id="i-02f35995172fe898-0">
            Anf. 26 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-11">
            <seg xml:id="i-b515dd69b8caec71-0">
              Fru talman! Jag anser självfallet att hbt-personer ska ha samma
              rättigheter som alla andra. Jag menar också att det är helt rimligt
              med vår moderna, upplysta syn på dessa frågor. Byter man till
              exempel kön behöver man byta personnummer. Det är ju en särskild
              siffra i personnumret som markerar kön, och då behöver man kunna
              få byta examensbevis. Skulle någon få avslag om man verkligen
              ansöker om detta och inte bara ringer till en telefonväxel kommer
              jag att agera, men detta har inte skett. Det är min bedömning
              att detta är fullt juridiskt möjligt, och jag utgår ifrån att
              det kommer att beviljas. Men skulle det vara så som interpellanten
              befarar, att det skulle komma avslag, är jag fullt beredd att
              agera.
            </seg>
          </u>
          <note xml:id="i-0c934b2a8cc0624a-2">
            Överläggningen var härmed avslutad.
          </note>
          <note xml:id="i-f536927bca355768-0">
            8 § Svar på interpellation 2011/12:76 om bredare rekrytering
            i övergången till högskolan
          </note>
          <note type="speaker" xml:id="i-79bcb67896c686e4-0">
            Anf. 27 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-12">
            <seg xml:id="i-70f9598560b15e5c-0">
              Fru talman! Louise Malmström har frågat mig vilka slutsatser
              jag drar av att övergången till högskolan skiftar beroende på
              kön och hemkommun och om jag har för avsikt att försöka bryta
              dessa mönster och bredda rekryteringen till högskolan.
            </seg>
            <seg xml:id="i-4a730439e163691c-0">
              En bred rekrytering till högskolan är av stor betydelse såväl
              för enskilda studerande som för samhället i stort. Att ta till
              vara människors kompetens är avgörande för att stärka Sveriges
              konkurrenskraft och utveckling. Alla människor oavsett bakgrund
              eller kön ska uppmuntras att fritt välja utbildning utan att styras
              av fördomar eller stereotypa föreställningar.
            </seg>
            <seg xml:id="i-98c6587db9ff5220-0">
              Om vi ska kunna bryta dessa mönster och åstadkomma en större
              social rörlighet och en breddad rekrytering till högskolan är
              jag övertygad om att en grund- och gymnasieskola med högt ställda
              kvalitetskrav och hög måluppfyllelse är den enskilt viktigaste
              åtgärden.
            </seg>
            <seg xml:id="i-14f2fc8accb1ebbe-0">
              I ett skolsystem som inte fokuserar på kunskapsuppdraget och
              tidiga insatser klarar sig akademikerbarnen bäst. Ett sådant system
              leder till ökade klyftor, medan ett skolsystem med hög kvalitet
              och förväntningar på att alla elever ska uppnå målen bäddar för
              att också de elever som kommer från studieovana hem är väl rustade
              för fortsatta studier. Därför har regeringen lagt om den svenska
              skolpolitiken.
            </seg>
            <seg xml:id="i-49dc0ba844f37feb-0">
              En grundskola och en gymnasieskola med fokus på kunskap, en ny
              betygsskala och en ny lärarutbildning är några av de åtgärder
              som regeringen har vidtagit för att höja kvaliteten och måluppfyllelsen.
              Jag vill också i detta sammanhang lyfta fram betydelsen av en
              välfungerande studie- och yrkesvägledning. Skolan har ett ansvar
              för att uppmuntra elever från studieovana hem att läsa vidare.
            </seg>
            <seg xml:id="i-26a38beaa5f12dde-0">
              När det gäller högskolan har regeringen genomfört omfattande
              satsningar på högre kvalitet, särskilt inom humaniora och samhällsvetenskap,
              och ytterligare kvalitetsförstärkningar föreslås i budgetpropositionen
              för 2012. Ökade resurser per student kommer att gynna studenter
              från studieovana hem. Mer kan göras av högskolan för att bredda
              rekryteringen, men det är universiteten och högskolorna själva,
              inte regeringen, som bäst kan avgöra vilka åtgärder som behöver
              vidtas för att nå studiebegåvade ungdomar i kommuner där övergången
              till högskolan är låg. En ytterligare faktor som har betydelse
              är självfallet att det finns tillgång till högskoleutbildning
              i hela landet.
            </seg>
            <seg xml:id="i-74a0830e46619732-0">
              Föräldrarnas utbildningsnivå, bostadsort och personens kön ska
              inte vara av betydelse. Jag håller med Louise Malmström om att
              de skillnader som i dag finns i detta avseende, och som kan vara
              särskilt stora för enskilda utbildningar, är ett problem. Regeringen
              har redan genomfört många reformer och satsningar som kommer att
              få betydelse för en breddad rekrytering, och vi fortsätter att
              följa och utveckla frågan.
            </seg>
          </u>
          <note type="speaker" xml:id="i-943d4f8d4485f133-0">
            Anf. 28 LOUISE MALMSTRÖM (S):
          </note>
          <u who="louise_malmstrom_970d93" xml:id="i-fbd472a0675fb44b-0">
            <seg xml:id="i-fc17c533dac418d1-0">
              Fru talman! Jag tackar utbildningsministern för svaret på min
              interpellation. Jag blir uppriktigt glad över att Jan Björklund
              ger uttryck för att han tycker att breddad rekrytering är viktigt
              för samhälle och individ. Jag skulle kunna lägga till en rad ytterligare
              skäl för breddad rekrytering det främjar forsknings- och utbildningskvaliteten,
              det främjar social rörlighet och rörligheten på arbetsmarknaden,
              det leder till bättre hälsa och så vidare.
            </seg>
            <seg xml:id="i-e98812731728615d-0">
              När utbildningsministern går över till verktygslådan är jag dock
              inte så imponerad längre. Om Jan Björklund verkligen menar att
              han tycker att breddad rekrytering är viktigt borde han se till
              att lyfta upp frågan på olika vis. Han borde ha några uttalade
              strategier för att komma till rätta med snedrekryteringen till
              högre studier.
            </seg>
            <seg xml:id="i-247b021b0a86d390-0">
              Utbildningsministern talar om betydelsen av en grund- och gymnasieskola
              med högt ställda krav, höga förväntningar och hög måluppfyllelse
              och trycker på betydelsen av god studie- och yrkesvägledning.
              Det är väl en självklarhet, Jan Björklund, och inte bara vad gäller
              att bekämpa snedrekryteringen. Det finns många skäl för det, och
              den delen av utbildningspolitiken råder det heller ingen politisk
              oenighet om. Jan Björklund vet att flera av hans reformer var
              på gång redan 2006 och att vi inte varit emot huvuddelen i någon
              av dem.
            </seg>
            <seg xml:id="i-8f9014b541fc4a87-0">
              Där det råder oenighet är i de delar av Jan Björklunds utbildningspolitik
              som ökar segregationen och som stoppat upp den minskning av social
              snedrekrytering som vi kunnat se sedan millennieskiftet, till
              exempel det faktum att man tidigarelägger utbildningsvalen, trots
              att man vet att det missgynnar elever från studieovana hem, eller
              det faktum att man skapar en sorterande gymnasieskola, trots att
              man vet att det lurar in elever från studieovana hem, som inte
              är tillräckligt om sig och kring sig, i återvändsgränder, fastän
              de har kapacitet att klara högre studier.
            </seg>
            <seg xml:id="i-c43720cca2704484-0">
              På vuxenutbildningssidan strök man helt resurserna till den populära
              studievägledningen Vägledningsinfo som fanns på nätet och kunde
              serva dem som inte hade så fria jobb att de kunde komma ifrån
              på arbetstid för studievägledning. Det är bara några exempel.
              Men, fru talman, även om en hel del är förutsägbart får framtiden
              utvisa vad dagens grundskole- och gymnasiereformer får för effekt
              på lång sikt.
            </seg>
            <seg xml:id="i-b50ba7a05c4dc584-0">
              Jag är intresserad av utbildningsministerns tankar kring dagens
              unga och vilka strategier det finns för att bryta den snedrekrytering
              som pågår just nu. Den statistik jag hänvisar till i min interpellation
              är dagens siffror, och det är inte okej att det är 18 gånger större
              chans att ett barn till en forskarutbildad förälder går vidare
              till högre utbildning än ett barn till en lågutbildad förälder.
              Det kan väl inte vara ministerns avsikt att svika ett antal årskullar
              som nu är unga bara för att han tror att det kommer att lösa sig
              av sig själv i framtiden. Du tror väl ändå inte, Jan Björklund,
              att barn till lågutbildade föräldrar har 18 gånger mindre intellektuell
              förmåga att klara högre studier, vilket man förr i världen trodde?
            </seg>
            <seg xml:id="i-a21f12d66c6c2164-0">
              Jag kommer från en släkt som inte har tradition av högre studier,
              och jag vill minnas att Jan Björklund brukar säga att han också
              gör det. Då vet han hur det tar emot, vilken tröskel det är, att
              ge sig ut på det okända vattnet, hur det tar emot att ta studielån
              och hur svårt det är att veta vad man ska välja och att utveckla
              en bra studieteknik. Jag kommer dessutom från en ort som haft
              låg utbildningsnivå, men jag har sett den fantastiska utveckling
              som skett sedan Linköpings universitet etablerade Campus Norrköping
              i Norrköping och hur snedrekryteringen därmed bröts.
            </seg>
            <seg xml:id="i-fedf49d3f17c234b-0">
              Det går att bryta social snedrekrytering, men man måste vilja
              det, man måste lyfta fram det i debatten, och man måste ha uttalade
              strategier för hur det ska gå till. Det är dem jag är intresserad
              av att höra från utbildningsministern.
            </seg>
          </u>
          <note type="speaker" xml:id="i-76b0778afa1ab67b-0">
            Anf. 29 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-13">
            <seg xml:id="i-d7ad7e0245204d9f-0">
              Fru talman! Vi har väldigt olika verklighetsuppfattningar om
              Louise Malmström menar att den sociala snedrekryteringen är bruten
              till och med i Norrköping och i Östergötland. Jag tror inte det.
              Den är inte bruten. Den finns överallt.
            </seg>
            <seg xml:id="i-da100f0ca99a7ab5-0">
              Det finns inte en enkel åtgärd för att möta problemet. Det krävs
              en lång rad åtgärder. Jag tror att man ska ha klart för sig att
              grunden för detta läggs i grundskolan och gymnasiet. Det är inte
              så att inrättandet av ännu fler högskoleplatser löser det. Socialdemokraterna
              har krävt att alla ska bli högskolebehöriga. Syftet med det var
              att minska den sociala snedrekryteringen. Det var hela idén. I
              stället har det lett till maximal utslagning från gymnasieskolan.
            </seg>
            <seg xml:id="i-b6f2499d464f5725-0">
              Att så många ungdomar slås ut innebär att de inte får slutbetyg
              ens från yrkesutbildningar eftersom ni, Louise Malmström, krävt
              att alla ska bli högskolebehöriga. Ni har med den reformen ökat
              den sociala utslagningen, och det är den vi nu rättar till. Det
              är ett viktigt svar på att skapa social utjämning. Problemet med
              er syn är att ni anser att det är fråga om social snedrekrytering
              så länge alla inte blir akademiker. Det är en väldigt långtgående
              syn, och den kan jag inte köpa.
            </seg>
            <seg xml:id="i-d3faf5fe26452916-0">
              Ungdomar som går bra yrkesutbildningar på gymnasiet, får godkända
              betyg och sedan jobb, är det ett tecken på social ojämlikhet,
              Louise Malmström? Jag tycker inte det. Ni har en alldeles för
              nedvärderande syn på yrkesutbildningar. Däremot är det social
              utslagning om man inför krav i gymnasiet på att alla ska bli högskolebehöriga,
              vilket medför att en tredjedel slås ut. Det är social utslagning.
              Det skapar ingen social utjämning. Begreppet social snedrekrytering
              måste vidgas något. Det handlar inte bara om rekrytering till
              högskolan, vilket ni nästan alltid avser, utan vilka förutsättningar
              vi skapar för alla att gå igenom skolan, nå målen, få jobb, försörjning
              och så vidare. Det är det centrala. Alla kan inte bli akademiker.
            </seg>
            <seg xml:id="i-6298aa1c34a3328f-0">
              Ja, jag är född i ett textilarbetarhem. Det fanns inga vuxna
              som gick in i vårt kök när jag växte upp som hade mer än sju års
              folkskola. De fanns inte. Mina föräldrar umgicks inte med sådana
              människor. Jag hade inte stått här i dag utan en skola med höga
              kunskapskrav, ordning och reda och studiedisciplin. Då säger Louise
              Malmström att vi är överens om allt det. Ja, det kan hända att
              ni nu lagt er, men vi har slagits i 15 år om det 15 år och vi
              voterar ständigt i kammaren om frågor som har att göra med ordning
              och studiedisciplin, betyg och kunskapskrav i skolan. Det är det
              som avgör.
            </seg>
            <seg xml:id="i-9f633c6b264f7d86-0">
              Tanken att eleverna skulle lära sig själva genom eget arbete
              drevs hårt av Ylva Johansson, Ingegerd Wärnersson och allt vad
              de hetat. Det har varit förödande för arbetarklassens barn, förödande.
              Om eleverna ska ta ansvar för sin egen undervisning kommer barn
              som växer upp i akademikerhem att klara det i mycket större utsträckning
              eftersom de får pushning och stöd hemifrån. De andra får det i
              mindre utsträckning, det vet vi. Det är det som är skillnaden.
            </seg>
            <seg xml:id="i-ff7b6b30fcc864cc-0">
              En av skolans huvuduppgifter är att bidra till social utjämning.
              Det är dock inte det enda. Kunskapsuppdraget är naturligtvis det
              centrala, men det hänger ihop att alla elever ska lära sig saker.
              Det är en av skolans huvuduppgifter. Jag anser att den socialdemokratiska
              utbildningspolitiken har misslyckats kapitalt med detta. Därför
              lägger vi nu om den svenska utbildningspolitiken. Det är inte
              antalet platser på högskolan som avgör. Det hjälper inte när en
              stor mängd ungdomar varje år slås ut från gymnasiet. Då hjälper
              det inte att ha ännu fler högskoleplatser. Det handlar om att
              grundskolan och gymnasiet ska ge alla en god grund att stå på.
              Vi lägger om den svenska utbildningspolitiken eftersom den misslyckats
              på den här punkten.
            </seg>
          </u>
          <note type="speaker" xml:id="i-90cce58f0784e561-0">
            Anf. 30 LOUISE MALMSTRÖM (S):
          </note>
          <u who="louise_malmstrom_970d93" xml:id="i-fbd472a0675fb44b-1">
            <seg xml:id="i-54797b54383bb1a8-0">
              Fru talman! Jag förstår att utbildningsministern vill tala om
              grund- och gymnasieskolan. Man kan minska kraven i gymnasieskolan
              hur mycket som helst och få igenom hundra procent av eleverna,
              men de kommer varken att klara sig i arbetslivet eller i högre
              studier. Man får dock fin statistik.
            </seg>
            <seg xml:id="i-5bb4d3ab87d9b5ac-0">
              Jan Björklund säger själv att det krävs många åtgärder för att
              bryta den sociala snedrekryteringen, men det enda han hänvisar
              till som har direkt betydelse nu för högskolan är kvalitetspengarna,
              vilket för övrigt är 300 miljoner mindre än det vi har budgeterat.
              Lärarledd tid är jätteviktigt för att man ska bli kvar i högskolan
              när man väl kommit in där, men det är långt ifrån det enda som
              kan göras. Som tur är kan jag hjälpa utbildningsministern med
              några goda idéer om vad man skulle kunna jobba med för att minska
              snedrekryteringen till högre studier.
            </seg>
            <seg xml:id="i-b9f6b84f2257446a-0">
              Till att börja med måste högskolor få tydligare direktiv och
              incitament för att jobba med breddad rekrytering. Man behöver
              slå fast vad som räknas som breddad rekrytering, precis som du
              själv var inne på, och vilka mål det är rimligt att sätta upp
              och nå upp till. Som det är nu tror jag att många lärosäten är
              osäkra på vad de får göra och vad som förväntas av dem, men de
              kanske också koncentrerar sig på att rekrytera studenter i största
              allmänhet och inte funderar så mycket över studenternas bakgrund.
            </seg>
            <seg xml:id="i-87a3d0d86a03a2db-0">
              Antalet platser är avgörande. Det finns ingen som tror att vårt
              samhälle kommer att ha mindre behov av välutbildad arbetskraft
              i framtiden. Alla inser att behovet kommer att öka, och då måste
              antalet platser i förhållande till kullarnas storlek också öka.
              Det betyder inte att alla ska bli akademiker, Jan Björklund. Men
              fler vill bli akademiker. Fler har kapacitet för det, och vi behöver
              fler akademiker.
            </seg>
            <seg xml:id="i-442c64f322c925c4-0">
              Då gäller det att inte tappa bort alla de här begåvningarna,
              som vi gör på alla nivåer i skolsystemet i dag. Högskolor måste
              finnas i hela landet. Vi har haft en debatt om det tidigare i
              dag. De måste hålla god kvalitet. De måste ha forskningsanknytning.
              Jag var på Högskolan i Skövde för ett par veckor sedan och vill
              minnas att 13 procent av Skövdes invånare söker sig till högre
              utbildning utanför Skövde. Det är Skövde högskola som gör det
              möjligt att rekrytera helt nya grupper, som aldrig hade sökt högre
              utbildning om högskolan inte funnits där.
            </seg>
            <seg xml:id="i-36153eae0205bfa2-0">
              Arbetslivsanknytningen och studievägledningen på själva högskolan
              måste förbättras. Antagningssystemet behöver ses över, så att
              det inte missgynnar dem som gör fel tidiga utbildningsval, för
              att inte tala om hur svårbegripligt det är med meritpoäng och
              åttaårsregler. Hur ska en studieovan familj kunna hjälpa sitt
              barn att göra taktiska val i detta virrvarr?
            </seg>
            <seg xml:id="i-9e63c3d81acd8ffb-0">
              Kvalitetsutvärderingssystemets effekter på snedrekryteringen
              måste också följas upp noga, eftersom det är konstruerat på ett
              sätt som gör att högskolor som lockar de mest välförberedda studenterna
              gynnas snarare än de högskolor som har den bästa utbildningen.
              Då kan man också förstå att högskolor blir rädda för att rekrytera
              den gruppen studenter.
            </seg>
            <seg xml:id="i-f3a7a33510fdc1fd-0">
              Jag tror inte att jag hinner säga så mycket mer nu, men jag kan
              rekommendera TCO:s mycket längre lista med konkreta förslag. Du
              skulle kunna ta den och beta av den.
            </seg>
            <seg xml:id="i-be8552494ff87a0f-0">
              Fru talman! Om utbildningsministern verkligen menar det han säger,
              att det är viktigt med breddad rekrytering, kan han inte bara
              luta sig tillbaka med armarna i kors när minskningen av den sociala
              snedrekryteringen stannar av. Han kan inte vältra över problemet
              på kommunerna eller på lärosätena. Begreppet breddad rekrytering
              används bara en enda gång i de senaste fyra budgetpropositionerna.
              Nu måste han redovisa några egna strategier för hur han vill minska
              snedrekryteringen. Annars blir det inte trovärdigt.
            </seg>
          </u>
          <note type="speaker" xml:id="i-70b449552a511356-0">
            Anf. 31 MARGARETA CEDERFELT (M):
          </note>
          <u who="unknown" xml:id="i-e1fc618ea12830d3-14">
            <seg xml:id="i-2658063716d125a3-0">
              Fru talman! Jag går in i denna debatt därför att frågan är så
              oerhört angelägen. Det är klart att vi måste se till att det finns
              ungdomar som ser fram emot sitt yrkesliv och kommande studier.
              Jag tror på den utbildningsinriktning som Alliansen har genomdrivit.
            </seg>
            <seg xml:id="i-d8533a4f9f872f23-0">
              Jag skulle vilja säga att det finns två problem med utbildning
              och högre utbildning. Det ena handlar om att det måste finnas
              ungdomar som går igenom gymnasieskolan och känner sig motiverade
              och att det sedan också finns en högskoleutbildning som håller
              kvaliteten. Jag kan inte låta bli att tänka på hur det är i gymnasieskolan.
              Mina ungdomar befinner sig nu i slutet av gymnasieåren och början
              av högskoleåldern. Jag ser på deras vänner. Det finns ungdomar
              som inte klarar av gymnasieskolan med de gamla reglerna. Vad finns
              det för framtid för dessa ungdomar? Jag har sett ungdomar som
              sitter hemma och spelar tv-spel därför att de inte får några jobb.
              De har ingen teoretisk utbildning och ingen yrkesutbildning. De
              ser inte ens gymnasieskolan som ett alternativ. Jag tror att den
              utbildningspolitik som nu bedrivs kan hjälpa ungdomarna att ta
              sig in och få en utbildning.
            </seg>
            <seg xml:id="i-24d33331d178172c-0">
              Det andra problemet när det gäller högskoleutbildningen är att
              det inte är så enkelt som att man bara måste öka platserna och
              se till att fler kommer in. Detta säger jag för att jag själv
              arbetat på högskolan. Jag har arbetet inom sjuksköterskeutbildningen.
              Det måste finnas kompetenta lärare. Saknas kompetenta lärare på
              högskolan är det inte per definition en högskoleutbildning. Utbildningen
              kan ge poäng och leda till examen. Men det måste finnas universitetsutbildade
              och akademiskt skolade lärare på högskolan. Detta är nästa dilemma.
            </seg>
            <seg xml:id="i-efdd40c0f6dc1980-0">
              Där tror jag att det är viktigt att gå vidare. Jag tänker på
              att vi har kommit långt när det gäller till exempel sjuksköterskor
              och forskarutbildning. Jag tror att det finns mer att göra där.
              Vi kan inte bara säga: Bredda högskolan vi måste ha fler platser!
              Finns det inte kompetenta lärare är detta att lura ungdomar in
              på en högskoleutbildning som inte är godkänd.
            </seg>
          </u>
          <note type="speaker" xml:id="i-4f04631ba1dba0ac-0">
            Anf. 32 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-15">
            <seg xml:id="i-1bb6fd421e01f857-0">
              Fru talman! Louise Malmström inledde med att säga att social
              utjämning inte bara handlar om högskolan och att inte alla kan
              bli akademiker. Sedan ägnar hon hela sitt inlägg åt högskolan.
              Det är intressant och väldigt avslöjande. Ni definierar social
              utjämning och social jämlikhet som att alla ska gå på högskolan;
              gör de inte det skapas klassklyftor. Men vi kan inte se så på
              yrkesutbildningar, Louise Malmström. Ni måste tänka om!
            </seg>
            <seg xml:id="i-c3b5ef47eb3c68a6-0">
              Hur kommer det sig att det parti som definierar sig självt som
              det stora arbetarpartiet i Sverige så till den grad nedvärderar
              yrkesarbetarutbildningar? Hur kommer det sig? När svängde ni om
              detta? Varför är ni så nedvärderande i synen på yrkesarbete?
            </seg>
            <seg xml:id="i-7106d8abc1f6f1f8-0">
              Det kan inte vara definitionen på jämlikhet i ett samhälle att
              alla ska ha gått ut högskolan. Ni har drivits av detta. Ni drevs
              av denna syn för 20 år sedan också, när ni konstruerade Göran
              Perssons gymnasiereform: Alla ska bli högskolebehöriga! Lyckas
              man inte med det är man misslyckad. Man slås ut och blir underkänd.
              Nu är det en tredjedel av varje årskull. 30 00040 000 ungdomar
              slås varje år ut från gymnasiet. Men ni pratar bara om högskolan.
              Ni pratar aldrig om de här ungdomarna. De ska vidare till högskolan.
              Men de går inte ens färdigt gymnasiet! De hoppar av och slås ut.
            </seg>
            <seg xml:id="i-ea9640f13697fa42-0">
              Ni har skapat ett utanförskap av stora mått. Sverige har avsevärt
              högre ungdomsarbetslöshet än jämförbara länder i Europa. Det råder
              inget tvivel om att det beror på konstruktionen av den svenska
              gymnasieskolan. Det finns fler orsaker, men det är en av huvudorsakerna.
              Danmark och Tyskland har lärlingsutbildningar. Där krävs det inte
              att man ska bli akademiker. De har mycket lägre ungdomsarbetslöshet.
            </seg>
            <seg xml:id="i-616c45574aca6723-0">
              Fundera igen, Louise Malmström, inför nästa interpellationsdebatt
              om vad som verkligen skapar social utjämning! Sätter man kravet
              att alla ska bli akademiker och en tredjedel slås ut, har man
              då nått social utjämning? Jag menar att man inte har det. Det
              finns något mer i livet än att alla ska bli akademiker, Louise
              Malmström.
            </seg>
            <seg xml:id="i-49606a8457412f4f-0">
              Högskolorna har otroligt starka incitament. De får nämligen betalt
              per student. Många högskolor tar in studenter trots att det är
              tveksamt om dessa kommer att klara av studierna. De tar in dem,
              och så hoppar studenterna av, men högskolan får ändå en slant
              i början. Man tar in dem på distansutbildningar, som mängder av
              studenter hoppar av från. Högskolorna har enormt starka incitament
              att ta in alla som de kan. Jag tror att det är svårt att skapa
              skarpare incitament för högskolorna än att de tjänar på att ta
              in alla som de på något sätt kan ta få tag i och som vill. Så
              är det redan.
            </seg>
            <seg xml:id="i-a1ee295b3e9119a1-0">
              Det är stora avhopp från högskolan, ty studenterna är inte väl
              förberedda. Det handlar om konstruktionen av grundskolan och gymnasieskolan.
              Högskolan påverkar också den sociala utjämningen, men det är god
              kvalitet i grundskolan och gymnasieskolan som skapar social utjämning
              i ett samhälle.
            </seg>
            <seg xml:id="i-9541837e25b63480-0">
              Louise Malmström säger att vi är överens. Nej, det är det vi
              inte är. Jag har i dag fem interpellationer på raken som nästan
              alla handlar om gymnasieskolans utformning i olika varianter.
              Ni vill ha tillbaka den gymnasieskola som nu håller på att avskaffas,
              där alla ska bli högskolebehöriga och där en tredjedel slås ut.
              Det är det som det handlar om, Louise Malmström.
            </seg>
            <seg xml:id="i-68bae5410116649d-0">
              Jag håller med om att det ska finnas högskoleutbildningar i Skövde
              om de uppfyller kvalitetskraven. De ska finnas där och på alla
              andra platser där vi har högskolor. Men de måste uppfylla kvalitetskraven.
            </seg>
            <seg xml:id="i-65df0cfd17f5549e-0">
              Högskolan har en roll i att rekrytera in ungdomar i högre utbildning
              som kanske annars inte hade gått där. De har också en roll i att
              försörja den lokala arbetsmarknaden med viktiga yrkeskategorier.
              Men det hjälper inte om grundskolan och gymnasiet har för låg
              kvalitet. Vi har en tredjedel som inte ens fullföljer gymnasiet.
              Då hjälper det inte att bygga ut högskolan aldrig så mycket för
              att skapa social jämlikhet. Ni har ändå skapat en stor social
              utslagning.
            </seg>
          </u>
          <note type="speaker" xml:id="i-0f345ff2714ee41d-0">
            Anf. 33 LOUISE MALMSTRÖM (S):
          </note>
          <u who="louise_malmstrom_970d93" xml:id="i-fbd472a0675fb44b-2">
            <seg xml:id="i-d05109bf39cc60c3-0">
              Fru talman! Jag tar gärna en gymnasiedebatt med Jan Björklund.
              Men den här debatten handlar inte om gymnasiet. Den här debatten
              handlar om breddad rekrytering till högre studier. Gymnasiet får
              vi ta i en annan interpellationsdebatt.
            </seg>
            <seg xml:id="i-70b69c3a50d50611-0">
              Jan Björklund är nu inne på sitt sjätte år som utbildningsminister.
              Hur länge ska du prata om den skola som fanns på 80- och 90-talet?
              Vi vill inte ha tillbaka 80-talets skola. Du vet att flera av
              de reformer som du har genomfört till stora delar hade förberetts
              av oss. Det är inte jättestora skillnader mellan den gymnasieskola
              som vi föreslog och den som du sedan föreslog. Det är ganska mycket
              som är lika, och det är ganska mycket som är bra. Jag riktade
              in mig på det som inte är bra.
            </seg>
            <seg xml:id="i-29d120987c5f8ceb-0">
              Tycker du att jag ska ställa dig till svars för det som dina
              partikamrater eller regeringskamrater gjorde på 80-talet eller
              för hur ditt parti var med och formulerade skollag eller läroplaner
              då? Jag tycker inte att sådant hör hemma i debatten. Jag vill
              tala om framtiden, och jag vill tala om nu.
            </seg>
            <seg xml:id="i-dcd9fb1393ac49b8-0">
              Du är nu inne på ditt sjätte år som utbildningsminister. Det
              är dags att du tar ansvar och att du visar vad du vill göra, till
              exempel i den fråga som jag har interpellerat om nu.
            </seg>
            <seg xml:id="i-defb8a5a56efdeb0-0">
              I Europa undrar man vad vi sysslar med. När utskottet var där
              förra året frågade man: Vad har hänt? Ni har ju haft så höga ambitioner
              förut när det har gällt den andel som ska nå upp till antagningskraven
              för högre utbildning, men nu har ni satt ambitionsnivåer som ni
              redan har levat upp till.
            </seg>
            <seg xml:id="i-9750b4e658b05839-0">
              Det handlar inte om att alla ska bli akademiker. Men det handlar
              om att det finns många som vill bli det och som har kapacitet
              att bli det men som vi i dag tappar på grund av våra utslagningssystem.
              Tror du på allvar att vi kommer att behöva färre välutbildade
              i framtiden, eller kommer vi att behöva fler? Det är ju det som
              detta med breddad rekrytering egentligen handlar om.
            </seg>
          </u>
          <note type="speaker" xml:id="i-4a02ab02ae9b85eb-0">
            Anf. 34 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-16">
            <seg xml:id="i-8579da6663410b22-0">
              Fru talman! Jag förstår inte vad 80-talet har med detta att göra.
              Jag talade om den motion som Louise Malmström kommer att rösta
              för här i riksdagen om någon månad, om hon inte är frånvarande
              då. Socialdemokraterna har väckt en motion i riksdagen om att
              alla som går på gymnasiet också i fortsättningen ska bli högskolebehöriga.
              Det är den jag talar om.
            </seg>
            <seg xml:id="i-83d233507aa37a38-0">
              Sedan är det riktigt att ni bedrev samma politik på 80-talet.
              Hade ni bytt politik hade jag inte talat om den. Ni vill ju återinföra
              den misslyckade gymnasieskolan som vi just har avskaffat. Ni vill
              återinföra den! Det är den som har lett till att en tredjedel
              slås ut varje år, och ni är inte nöjda utan vill att detta ska
              fortsätta. Social utjämning, tjena! Utslagning är ordet.
            </seg>
            <seg xml:id="i-934fafd08b788019-0">
              Det hjälper inte att inrätta aldrig så många högskoleplatser
              om eleverna inte är godkända på gymnasiet, Louise Malmström. Vi
              sätter nu målet att år 2020 ska 42 procent av 3035-åringarna ha
              gått igenom en tvåårig högskoleutbildning. Det motsvarar ungefär
              det antal platser vi har i dag, så det stämmer att det är den
              ambitionsnivån vi har i dag. Det är en hög ambitionsnivå.
            </seg>
            <seg xml:id="i-3eae5e34aea6a043-0">
              Ni säger att ni vill höja den till 50 procent. Om man ska ha
              samma finansiering per student kräver det ett tillskott på 6 miljarder
              per år från och med nästa år. Ni anslår 800 miljoner. Det betyder
              att ni har tänkt göra samma sak en gång till. Ni har tänkt bygga
              ut massor av platser utan att betala. Det ska betalas inom ramen,
              vilket innebär en kraftigt sänkt kostnad per student. Det blir
              ännu mindre undervisning per student. Det blir färre lektioner
              och färre lärare per student,
            </seg>
            <seg xml:id="i-1f35da7255d15523-0">
              Det räcker inte att sätta upp mål, Louise Malmström, man måste
              finansiera dem också. Det är lärdomen efter den förra socialdemokratiska
              regeringsperioden. Bygger man ut högskolor utan att anslå pengar
              blir det sänkt kvalitet. Där sitter vi nu. Vi kommer nu att fokusera
              på kvaliteten i högskolan. Det handlar om högre kvalitet i undervisningen
              och utbildningen. Det är möjligt att det någon gång i framtiden
              behöver inrättas ännu fler platser, men nu måste vi ta igen kvaliteten
              och inte bara fortsätta inrätta fler platser utan att skjuta till
              pengar. Det har varit en misslyckad politik, och det skulle bli
              det igen.
            </seg>
          </u>
          <note xml:id="i-0c934b2a8cc0624a-3">
            Överläggningen var härmed avslutad.
          </note>
          <note xml:id="i-dba308de492ac9b0-0">
            9 § Svar på interpellation 2011/12:96 om högskolebehörighet från
            gymnasiets yrkesprogram
          </note>
          <note type="speaker" xml:id="i-c9e778648c16db00-0">
            Anf. 35 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-17">
            <seg xml:id="i-a441ac2ec9cbbb7c-0">
              Fru talman! Detta är den femte interpellationsdebatten på i stort
              sett samma tema. Jag tar den gärna. Det är en viktig debatt.
            </seg>
            <seg xml:id="i-388c194ce1c5936d-0">
              Mats Pertoft har frågat mig hur jag avser att verka för att anpassa
              den nya gymnasieskolan till elevers önskan att läsa in högskolebehörighet
              på yrkesprogrammen.
            </seg>
            <seg xml:id="i-5366b6339f573419-0">
              Varje ung människa behöver en gymnasieutbildning som grund för
              sitt framtida liv och lärande. Visserligen är gymnasieskolan en
              frivillig skolform, men i realiteten är den en förutsättning för
              att ungdomar ska kunna etablera sig på arbetsmarknaden respektive
              kvalificera sig för fortsatta studier. Fler ungdomar måste slutföra
              en gymnasieutbildning med godkända resultat och detta är också
              ett av de viktigaste syftena med gymnasiereformen. Det är inte
              godtagbart att endast sju av tio elever på gymnasieskolans nationella
              program har slutfört sin utbildning och uppnått grundläggande
              högskolebehörighet efter tre år.
            </seg>
            <seg xml:id="i-552b495d5d93037c-0">
              En stor andel av de elever som inte lyckas fullfölja en gymnasieutbildning
              går antingen på yrkesinriktade eller individuella program. Ungdomar
              är olika och har olika sätt att lära. Därför måste det finnas
              utbildningsvägar som passar elever med olika fallenhet, intressen
              och förutsättningar. Alla vill inte och kan inte bli akademiker,
              och det är heller inte önskvärt för samhället. De senaste 20 åren
              har kvalitetsmåttet för en yrkesutbildning varit att en elev fått
              slutbetyg och uppfyllt kraven för grundläggande behörighet till
              högskolan. Att eleven uppfyllt de krav som ställs i arbetslivet
              har däremot varit mindre viktigt. Många elever på yrkesprogram
              som inte nått målet att få ett slutbetyg har fallit på att utbildningarna
              varit alltför teoretiserade. Därför inför vi nu yrkesprogram där
              mer tid ska ägnas åt yrkesutbildning och där branscherna får ett
              större inflytande över utbildningarna. Lärlingsutbildningen blir
              ett alternativt sätt att nå målen.
            </seg>
            <seg xml:id="i-6297e3f6afcf2eb6-0">
              Mats Pertoft tycks anse att det faktum att många skolor i dag
              erbjuder högskolekompletterande kurser på yrkesprogram är ett
              misslyckande för den nya gymnasieskolan. Men detta är ju tvärtom
              något som regeringen eftersträvar och tycker är bra. De ungdomar
              som är motiverade för det ska ha möjlighet att under sin gymnasietid
              läsa de kurser som krävs för grundläggande behörighet antingen
              som individuellt val eller som utökat program. I gymnasieförordningen
              har införts en rätt för eleverna att göra detta, och skolorna
              är därmed skyldiga att erbjuda alla elever dessa kurser. En elev
              med yrkesexamen som inte satsat på detta under gymnasietiden har
              genom bestämmelser i skollagen fått rätt att komplettera till
              grundläggande behörighet inom den gymnasiala vuxenutbildningen
              senare i livet.
            </seg>
            <seg xml:id="i-715525c90678224e-0">
              Det är sannolikt att det även i framtiden kommer att vara en
              hög övergång till utbildningar i högskolan från vissa yrkesprogram.
              Regeringen har därför sett det som viktigt att ge elever som har
              detta mål förutsättningar för att läsa in kurser som krävs för
              särskild behörighet på yrkesprogrammen. Skolverket meddelar föreskrifter
              om vad som får erbjudas som programfördjupning på varje program.
              I uppdraget till Skolverket om att förbereda reformen uttryckte
              vi att kurser som är av betydelse för fortsatta studier inom närliggande
              områden ska ingå i utbudet. Vidare gavs som förutsättning att
              de karaktärsämnen som erbjuds för yrkesprogram bör svara mot krav
              som arbetslivet och branscherna ställer. Det ska vidare framgå
              hur olika kurser i utbudet kan kombineras till tydliga yrkesutgångar
              på ett yrkesprogram. På vissa yrkesprogram ska det finnas utgångar
              med högskolebehörighet där eleverna har fått möjlighet att som
              programfördjupning läsa kurser som krävs för särskild behörighet
              till högre utbildning inom yrkesområdet.
            </seg>
            <seg xml:id="i-9e8e3d3fdf26bcdd-0">
              Regeringen har enligt mitt synsätt gjort det möjligt för fler
              ungdomar att välja en utbildningsväg som passar dem och som inte
              tvingar in alla i samma fåra. Att välja en yrkesutbildning av
              god kvalitet som leder till yrkeskicklighet är ett bra val i sig,
              samtidigt som det fortfarande ska vara fullt möjligt för de yrkeselever
              som så vill att gå vidare till högskolan.
            </seg>
          </u>
          <note type="speaker" xml:id="i-9cffe619104dd817-0">
            Anf. 36 MATS PERTOFT (MP):
          </note>
          <u who="mats_pertoft_529a6f" xml:id="i-a320fc24585004be-0">
            <seg xml:id="i-e54f19fb0fb8f688-0">
              Fru talman! Jag vill tacka ministern för svaret. Jag tycker emellertid
              att det är lite pinsamt. På samma sätt som ministern ofta hänvisar
              till gammal socialdemokratisk politik han har gjort det ett flertal
              gånger här i kammaren i dag är det pinsamt att man inte kan medge
              den problematik som verkligheten visar. Då är det kanske dags
              att inse att ens tid är förbi.
            </seg>
            <seg xml:id="i-6d4b01c3913a3329-0">
              Det vi ser nu och som är problemet är att det på gymnasieskolan
              pågår en flykt från yrkesprogrammen till de studieförberedande
              programmen. Det är detta som jag påpekade så många gånger redan
              under förra mandatperioden, då vi tog beslut om den nya gymnasieskolan,
              nämligen att Alliansens och Jan Björklunds skolpolitik i hög grad
              bygger på myter.
            </seg>
            <seg xml:id="i-d0c0a8c9179a5172-0">
              Jag noterar att man i svaret säger det var fint och bra skrivet,
              förutom att det var vissa ord som man hade glömt bort i den skrivna
              texten, vilket ministern också upptäckte att det var en så stor
              andel elever som misslyckades. Ja, det var det, men den andelen
              kom både från yrkesinriktade program och från det individuella
              programmet. Det man har ändrat på är yrkesprogrammen, men man
              har inte gjort särskilt mycket på det individuella programmet.
              Tittar man bara på yrkesprogrammen i den gamla gymnasieskolan
              ser man att det var nästan lika många där som lyckades uppnå högskolebehörighet
              som på de studieförberedande programmen.
            </seg>
            <seg xml:id="i-ab2e6a7fb5207396-0">
              Sedan finns en annan myt. Det är att arbetsgivarna inte skulle
              vilja ha högskolebehörighet. Jag har aldrig påstått att alla vill
              bli akademiker. Men jag har påstått att arbetsgivarna i allt större
              andel i vårt yrkesliv efterfrågar högskolebehörighet som en kunskapsnivå
              hos eleverna.
            </seg>
            <seg xml:id="i-9a9339f0c2045b14-0">
              Allt detta gör att yrkeseleverna i dag flyr yrkesprogrammen och
              väljer högskoleförberedande program. Därmed visar de att Jan Björklunds
              politik för gymnasieskolan har totalt kapsejsat. Problemet är
              bara att nu måste i stället gymnasieskolorna rätta upp det. De
              elever på yrkesprogrammen som vill nå högskolebehörighet måste
              plugga ännu mer teori och ännu mer timmar än de som går de högskoleförberedande
              programmen.
            </seg>
            <seg xml:id="i-5d552037f80fa0fd-0">
              Allt detta leder till att jag efterlyser att utbildningsministern
              korrigerar och ser till att gymnasieskolan anpassas till den verklighet
              vi lever i och inte till en gammal mytomspunnen bild som utbildningsministern
              har av den.
            </seg>
          </u>
          <note type="speaker" xml:id="i-fd6427a8ab420d6e-0">
            Anf. 37 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-18">
            <seg xml:id="i-9de9c3ee56db8758-0">
              Fru talman! Jag tror att Mats Pertoft försöker att göra en analys
              alldeles för tidigt. Visserligen lämnar ungefär en tredjedel av
              varje årskull gymnasieskolan i förtid eller i slutet utan att
              ha nått målet. Det är en stor utslagning. Men det är inte så att
              dessa ungdomar är utslagna när de börjar gymnasiet.
            </seg>
            <seg xml:id="i-005e64961d7a2692-0">
              När de söker in på gymnasiet har alla höga ambitioner. Det vad
              som också har skett i år och som Mats Pertoft refererar till.
              Vi ska se om tre år vad som har hänt. Det kan hända att det är
              ett fullständigt undantag med årets årskull. Men erfarenheten
              är att elever efterhand när de går in i väggen ändrar sin ambitionsnivå.
              Till sist hoppar de av om det inte finns ytterligare något att
              välja.
            </seg>
            <seg xml:id="i-c21f6494f7b829e8-0">
              Hittills har det hanterats genom att man har reducerat program,
              tagit bort vissa kurser och så vidare, och många har hoppat av.
              Du har helt rätt, Mats Pertoft. I första ansökningsomgången har
              det blivit så att de studieförberedande programmen har fått fler
              ansökningar. I några fall är det otroligt glädjande.
            </seg>
            <seg xml:id="i-e31be59479e6836e-0">
              Det är inte något problem att vårt gymnasieingenjörsprogram ser
              ut att bli en stor succé. Industrin är inte missnöjd, utan den
              jublar. Naturvetenskapligt program har ökat för första gången
              på mycket länge. Det är fantastiskt bra efter de kampanjer och
              reformer som har gjorts under ett antal år. Men sammantaget är
              det riktigt.
            </seg>
            <seg xml:id="i-67176fa8676c102b-0">
              Det är inget problem om de som verkligen är bestämda att gå på
              högskolan efteråt nu väljer högskoleförberedande program i stället
              för yrkesprogram. Det är ju bra. De kommer bättre förberedda för
              högskolestudier.
            </seg>
            <seg xml:id="i-9f1b23224ef7d202-0">
              Jag tror att vi ska vara ödmjuka, Mats Pertoft, och inse att
              ett antal av de elever som har gått in i gymnasiet i år, precis
              som alla år tidigare, efterhand under gymnasiet kommer att få
              problem med studierna. De kommer då att behöva andra möjligheter.
            </seg>
            <seg xml:id="i-b07f688fb0c890fc-0">
              Det kan vara att de väljer att gå över till ett yrkesprogram.
              Från början valde de högskolebehörighet. I yrkesprogrammet väljer
              de bort det. De kan välja att gå över till en lärlingsutbildning.
            </seg>
            <seg xml:id="i-5230fdee46b5cce7-0">
              Man måste förstå hur gymnasiet fungerar och hur 16-, 17-, 18-
              och 19-åringar fungerar för att inse att det är för tidigt att
              dra den typen av långtgående slutsatser som när Mats Pertoft tyckte
              att min tid var förbi, eller var det var. Det är en lite för tidig
              slutsats, Mats Pertoft.
            </seg>
            <seg xml:id="i-d5f833ea5124eb0a-0">
              Men det kan vara så att Mats Pertoft får rätt om några år och
              att vi behöver göra ytterligare åtgärder. Min åtgärd kommer inte
              att vara att tvinga alla att bli akademiker. Det kan behövas ytterligare
              insatser för att det inte räcker till. Det är möjligt att det
              är så. Men färdriktningen bör vara åt detta håll.
            </seg>
            <seg xml:id="i-d0695289c225759c-0">
              Ungdomar är inte likadana. Ibland brukar ni miljöpartister säga
              att ni är liberala. Men här är ni så otroligt socialistiskt fyrkantiga.
              Alla ska stöpas i samma form. Alla ska bli likadana. Alla ska
              bli akademiker. Om de inte ska bli akademiker ska de bli behöriga
              att bli akademiker, annars ska de vara underkända.
            </seg>
            <seg xml:id="i-32b5a6f7702d9ee1-0">
              Det är tiotusentals ungdomar som har sökt yrkesprogrammen. Det
              är sannolikt ett antal procent färre än tidigare. Men det är fortfarande
              en mycket stor andel som söker yrkesprogram. De gör det för att
              de vill ha yrkesprogrammen.
            </seg>
            <seg xml:id="i-bd46dba4d411e68c-0">
              Av dem är det en del som nu i början söker högskolebehörighet.
              Vi får se hur många som fullföljer det. Men det finns nu större
              möjligheter för ungdomar att gå kvar i gymnasiet och gå ut. Där
              tror jag att poängen är.
            </seg>
            <seg xml:id="i-d2653290cf4df4e5-0">
              Det är alldeles för tidigt att döma den första intagningen det
              första året på den nya gymnasieskolan och att av det dra slutsatser
              att det blir färre som tar yrkesexamen om några år eller en lägre
              andel. Det är en alldeles för tidig slutsats.
            </seg>
            <seg xml:id="i-f9be724364935dbe-0">
              Jag skulle vara lite mer försiktig och inte vara så kategorisk
              och döma ut att utbildningspolitikens och ministerns tid är förbi.
            </seg>
          </u>
          <note type="speaker" xml:id="i-4d08083993b0732c-0">
            Anf. 38 MATS PERTOFT (MP):
          </note>
          <u who="mats_pertoft_529a6f" xml:id="i-a320fc24585004be-1">
            <seg xml:id="i-b052e253dc966bd0-0">
              Fru talman! Jag gillar yrkesprogrammen och hantverkare. Jag tycker
              inte att vi ska väga dem lättare än de studieförberedande programmen.
              Det är vad utbildningsministern alltid säger. Men här vänder han
              plötsligt och lyfter upp de studieförberedande programmen.
            </seg>
            <seg xml:id="i-8c99f9ae11970d2b-0">
              Jag tycker att det är synd att en liberal utbildningsminister
              stänger möjligheterna för eleverna. Det är vad det är. Med inget
              ord berör utbildningsministern det faktum att arbetsgivarna efterfrågar
              högskolebehörighet. Det gör de inte för att eleverna ska läsa
              på högskolan utan för att det är en viss kunskapsnivå. Vi skulle
              kunna kalla det studentexamen eller någonting sådant. Det är en
              kunskapsnivå. Den efterfrågas i dag. Det är vad regeringen envist
              vägrar att se.
            </seg>
            <seg xml:id="i-27120709c839b6ad-0">
              Det sägs att en tredjedel inte slutför gymnasiet med godkända
              betyg och så vidare. Ja, det stämmer. Men då räknar man in det
              individuella programmet. Ungefär 80 procent i den gamla gymnasieskolan
              i såväl de studieförberedande som de yrkesförberedande programmen,
              ungefär lika många, slutförde gymnasiet och nådde högskolebehörighet.
            </seg>
            <seg xml:id="i-18d090f650be62bb-0">
              Det är vad siffrorna klart säger. Det var till och med en ökande
              andel de sista åren. När man talar om en hel tredjedel räknar
              man in hela det individuella programmet. De kommer även i framtiden
              tyvärr inte att nå det. Jag hoppas att så många som möjligt når
              det. Det är myten.
            </seg>
            <seg xml:id="i-091fe88406729574-0">
              Det handlar om: Hur gör vi en bra yrkesutbildning? Vi behöver
              hantverkare i Sverige även i framtiden. Alla kan inte bli ingenjörer.
              Alla kan inte bli professorer. Alla kan inte läsa på högskolan.
              Det är precis det som utbildningsministern alltid säger.
            </seg>
            <seg xml:id="i-4af34ec0e31b668d-0">
              Nu ser vi en klar tendens att allt fler väljer högskoleförberedande
              program eftersom de ser att deras framtidsmöjligheter stängs när
              de går yrkesprogrammen. Det är det svåra med den nya gymnasieskolan.
            </seg>
            <seg xml:id="i-532803230b9a41b0-0">
              Den har många fördelar och många bra sidor med praktik och alla
              möjliga bitar som vi från Miljöpartiet gillar. Men just detta
              att stänga dörrarna på ett sätt som jag tycker är ovärdigt en
              liberal syn har utbildningsministern genomfört. Det förvarar han
              nu. Men han går inte in på mina argument. Han säger ingenting
              om arbetsgivarnas krav och att ungdomarna väljer för att skapa
              möjligheter i en framtid.
            </seg>
            <seg xml:id="i-71bbaf80c90fae58-0">
              Det är där jag vill att utbildningsministern reagerar och nu
              medan tid ännu är skapar de möjligheterna för våra elever.
            </seg>
          </u>
          <note type="speaker" xml:id="i-3228034d217241f3-0">
            Anf. 39 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-19">
            <seg xml:id="i-9411e27b54d2b8c3-0">
              Fru talman! Mats Pertoft verkar otroligt trött på att jag tar
              upp den där tredjedelen av ungdomarna. Jag kan förstå det. Det
              är naturligtvis en svaghet. Men man kan inte tänka bort att det
              är en tredjedel av varje årskull som misslyckas.
            </seg>
            <seg xml:id="i-7df63e58dcf0b58f-0">
              Sverige har högre ungdomsarbetslöshet än jämförbara länder i
              Europa på grund av att vi har den gymnasieskola som Mats Pertoft
              har velat ha. Det är därför vi har det. Det kan man inte tänka
              bort. De slås ut.
            </seg>
            <seg xml:id="i-18e9a34096622e6b-0">
              Pertoft säger att jag stänger möjligheter. Det är för denna tredjedel
              som möjligheterna stängs. Det är 30 00040 000 ungdomar varje år.
              Det är de som blir de ungdomsarbetslösa, Mats Pertoft. Fortsätt
              som hittills är Pertofts lösning. Ändra inget, eller ändra vår
              reform tillbaka till det som skapade problem. Det är Pertofts
              lösning.
            </seg>
            <seg xml:id="i-76eee277aebfc3ba-0">
              Nu har det under 20 år varit så att ett antal av dem som vill
              gå in i högskolan väljer ett yrkesprogram. Det kan finnas många
              skäl till det. De teoretiska kraven har hela tiden varit något
              lättare på yrkesprogrammen. Om det är så att de som tänker sig
              att gå in på högskolan nu väljer studieförberedande program i
              stället, vad är i så fall problemet? De blir ju bättre förberedda
              för högskolestudier. Det är inget problem.
            </seg>
            <seg xml:id="i-0f69dd7d0626f301-0">
              Att teknikprogrammet nu ökar lavinartat med nya gymnasieingenjörsexamen
              är helt fantastiskt. Vi har längtat efter det. De rödgröna misslyckades.
              Ny lyckas vi med att göra detta.
            </seg>
            <seg xml:id="i-ba0c925dba067a7f-0">
              Det är fantastiskt. Naturvetenskapsprogrammet ökar också. Men
              jag är ödmjuk nog att säga: Vi får se hur många som fullföljer
              alla dessa teoretiska program. Det är fantastiskt om alla gör
              det, men erfarenheten är att ett antal går in i väggen under tiden.
              I stället för att hoppa av väljer man då något program där det
              är lite lägre teoretiska krav. Och till sist finns det lärlingsutbildningar.
              Hittills har lösningen varit att hoppa av, men nu finns det varianter
              att välja mellan. Målet är att fler ska gå färdigt.
            </seg>
            <seg xml:id="i-812b81a8f1ec03e3-0">
              Jag är ödmjuk nog att säga: Jag vet inte om vi har hittat den
              exakta avvägningen mellan teoretiska studier, yrkesinriktning,
              kravnivåer och annat, för det finns en lång rad variabler som
              naturligtvis kan varieras upp och ned. Men en sak är jag säker
              på, nämligen att det är rätt riktning jämfört med den gymnasieskola
              som Mats Pertoft vill ha, för den leder till en massiv utslagning
              och har gjort det i 20 år, så att Sverige har högre ungdomsarbetslöshet
              än alla jämförbara länder.
            </seg>
          </u>
          <note type="speaker" xml:id="i-2db72c0b8e90a007-0">
            Anf. 40 MATS PERTOFT (MP):
          </note>
          <u who="mats_pertoft_529a6f" xml:id="i-a320fc24585004be-2">
            <seg xml:id="i-2a8c7a0da42cda09-0">
              Fru talman! Det är bra att utbildningsministern har börjat intressera
              sig för ungdomsarbetslösheten. Däremot är jag lite förvånad över
              slutsatsen att den höga ungdomsarbetslösheten, som är ett gissel
              i Sverige och som har varit det länge under många regeringar,
              skulle bero på det sätt som den svenska skolan är konstruerad
              på. Den slutsatsen har jag faktiskt inte hört tidigare. Jag är
              nyfiken. Jag skulle gärna höra om lite forskningsunderlag kring
              den frågan.
            </seg>
            <seg xml:id="i-ec939573bf83da83-0">
              De analyser som jag har läst från olika forskare har snarare
              handlat om bristen i stöd när det gäller att skaffa ingångar för
              ungdomar på arbetsmarknaden. Ministern har ju regeringskolleger
              som pratar om arbetslivstrygghet och för höga gränser där och
              så vidare.
            </seg>
            <seg xml:id="i-9e83d4cb07b95263-0">
              Däremot vet jag att andra länder som kanske har lägre ungdomsarbetslöshet
              Tyskland, Danmark och så vidare i sin forskning säger att det
              inte nödvändigtvis beror på utbildningssystemet. Snarare handlar
              det om hur man skapar möjligheter och stöd för ungdomar att komma
              in i arbetslivet. Det är det som är det viktiga. Hur får vi in
              ungdomar på arbetsmarknaden på ett bra sätt? Det handlar inte
              om att bara rakt av subventionera alla ungdomsarbetsplatser som
              regeringen gör. Man slänger ut pengar genom fönstret på ett otroligt
              slösaktigt sätt.
            </seg>
            <seg xml:id="i-b587c40f334ad9ae-0">
              Jag skulle vilja veta: Vad har ministern för stöd för att påstå
              att det är skolans fel att ungdomar inte får jobb? Man går i skolan
              och får därför inte jobb är det så han menar?
            </seg>
          </u>
          <note type="speaker" xml:id="i-f154533b18d4014c-0">
            Anf. 41 MARGARETA CEDERFELT (M):
          </note>
          <u who="unknown" xml:id="i-e1fc618ea12830d3-20">
            <seg xml:id="i-c1db3a273b970ce9-0">
              Fru talman! Jag har lyssnat på debatten, och jag vill lyfta upp
              två perspektiv.
            </seg>
            <seg xml:id="i-c68100be7f494e0a-0">
              Det har talats mycket om: Var finns omtanken om de ungdomar som
              inte får högskolebehörighet? Jag skulle vilja säga, precis som
              utbildningsministern säger: Var finns omtanken om de ungdomar
              som inte går igenom gymnasieskolan, som står helt utanför alla
              möjligheter?
            </seg>
            <seg xml:id="i-b920b7a887978b71-0">
              Hantverkare har nämnts här. Jag återgår till vårdsektorn. Vi
              vet alla att det finns många ungdomar, speciellt flickor, som
              vill arbeta inom vård och omsorg och som inte klarar av utbildningen,
              som står helt utanför denna. De söker sig till hemtjänst och till
              äldreomsorg och arbetar där utan att ha gått ut gymnasieskolan
              och utan att ha någon som helst kunskap. Vad blir det för vård
              av detta? Vad har de personerna för möjlighet att fortsätta att
              utbilda sig och att erbjuda en god vård?
            </seg>
            <seg xml:id="i-efccab44259ad8dd-0">
              Vi kan då gå vidare i den delen och tala om vad arbetsgivaren
              kräver. Arbetsgivaren, om vi nu håller oss till vård och omsorg,
              efterfrågar inom hemtjänst och inom åldringsvård personer som
              är utbildade inom omvårdnadsprogrammet. Men det har varit brist
              på sådana personer, för det finns ingen som har sökt dit. Men
              det finns en strålande arbetsmarknad. Därför välkomnar jag det
              utbildningsprogram och den utbildningspolitik som Alliansen nu
              har drivit igenom. Det finns nämligen vinnare: de personer som
              inte har gått igenom gymnasieskolan. Det finns andra vinnare:
              patienterna, de äldre, som kommer att få kompetent och utbildad
              personal som kan hjälpa till.
            </seg>
            <seg xml:id="i-b9bde5bff948aa21-0">
              Jag vill föra in den här dimensionen. Det handlar inte endast
              om hantverkare. Det handlar också om den människovårdande sidan.
            </seg>
          </u>
          <note type="speaker" xml:id="i-fecd9e005eae49db-0">
            Anf. 42 Utbildningsminister JAN BJÖRKLUND (FP):
          </note>
          <u who="unknown" xml:id="i-e1fc618ea12830d3-21">
            <seg xml:id="i-1ccc4463e3d7591a-0">
              Fru talman! Mats Pertoft ställde en avgörande fråga. Svaret på
              den är också avgörande för vilken väg man väljer. Han undrade
              om det finns något stöd för tanken att vår gymnasieskola är mer
              anpassad till arbetsmarknaden eller att ungdomsarbetslösheten
              skulle bero på vilken skolpolitik man för.
            </seg>
            <seg xml:id="i-15adb14ba3b25a1b-0">
              Det finns ett massivt forskningsstöd för detta. Det är tre orsaker
              till den höga svenska ungdomsarbetslösheten. Den första är gymnasieskolans
              utformning. Den andra är de höga svenska ingångslönerna för riktigt
              unga personer. Den tredje är arbetsrätten.
            </seg>
            <seg xml:id="i-d4e69c94e54b2495-0">
              Lönerna och arbetsrätten får vi debattera en annan gång. Nu tar
              vi gymnasiet. Jämför då med Danmark och Tyskland! Om man ska bli
              bilmekaniker i Tyskland eller Danmark blir man lärling på en bilverkstad.
              Sedan går man någon dag i veckan i skolan och läser modersmålet
              och matte och sådant. Många fler fullföljer utbildningen som lärling.
              Och efteråt får man i mycket hög utsträckning jobb i den bilverkstad
              där man varit lärling.
            </seg>
            <seg xml:id="i-e2ee1eb56c728e7e-0">
              I Sverige bygger vi upp en kopia av bilverkstaden i skolan, och
              vi sätter in lärare där som själva inte jobbar på bilverkstad,
              inte direkt just nu i varje fall. Och så kräver vi att eleverna
              ska läsa in en akademisk behörighet. Det är skillnad i hur man
              lägger upp yrkesutbildning i de här länderna.
            </seg>
            <seg xml:id="i-fd3d97f3ac960d70-0">
              Problemet är att kvaliteten på yrkesutbildningen blir något lägre
              i Sverige. Den är nämligen inte lika uppdaterad som de utbildningar
              som är på en riktig bilverkstad. Men framför allt väljer många
              ungdomar detta för att de inte orkar och vill läsa in en akademisk
              behörighet. En del vill det, men andra vill det inte.
            </seg>
            <seg xml:id="i-9ab93b60a07a7ae5-0">
              De som hoppar av och går ut och söker ett jobb på en bilverkstad
              får inget jobb, för de har inget slutbetyg att visa upp.
            </seg>
            <seg xml:id="i-34fb2393915f9b5d-0">
              Detta är en mycket stor orsak till den svenska ungdomsarbetslösheten.
              Om Mats Pertoft inte vet det är det bekymmersamt. Mats Pertoft
              är ändå en av riksdagens viktigaste utbildningspolitiker. Detta
              är helt centralt. Avsaknaden av lärlingssystem i Sverige är en
              bidragande orsak till Sveriges ungdomsarbetslöshet. Det är en
              viktig anledning till att lägga om gymnasiepolitiken. Det är helt
              centralt.
            </seg>
            <seg xml:id="i-943bf1fc271e7c7d-0">
              Vi måste uppvärdera yrkesutbildningar. Allt kan inte handla om
              akademisk behörighet.
            </seg>
          </u>
          <note xml:id="i-0c934b2a8cc0624a-4">
            Överläggningen var härmed avslutad.
          </note>
          <note xml:id="i-b134e408f9758acb-0">
            10 § Svar på interpellation 2011/12:90 om utvisningar till Iran
          </note>
          <note type="speaker" xml:id="i-83d8d9f822719ad1-0">
            Anf. 43 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-0">
            <seg xml:id="i-846a6f43ff62a34a-0">
              Fru talman! Annika Lillemets har frågat mig hur jag avser att
              agera för att svensk lags intentioner ska uppfyllas så att skyddsbehövande
              människor inte utvisas till länder som Iran.
            </seg>
            <seg xml:id="i-70b01fb30909a78f-0">
              En utvisning av en asylsökande person föregås av en prövning
              enligt utlänningslagen för att säkerställa att personen inte är
              flykting eller annars i behov av skydd i Sverige. Utlänningslagens
              regler om andra skyddsbehövande omfattar utlänningar som behöver
              skydd på grund av bland annat risk för tortyr eller annan omänsklig
              behandling. De omfattar också personer som behöver skydd till
              följd av en yttre eller inre väpnad konflikt i hemlandet eller
              som på grund av andra svåra motsättningar där känner en välgrundad
              fruktan för att utsättas för allvarliga övergrepp. Bedömningarna
              görs alltid utifrån de individuella förutsättningarna i det enskilda
              fallet oavsett vilket land det rör sig om.
            </seg>
            <seg xml:id="i-431573868b7fea88-0">
              Migrationsverkets och migrationsdomstolarnas uppgift är att självständigt
              pröva dessa asylansökningar och överklaganden och ta ställning
              till om det finns grund för uppehållstillstånd i Sverige. Jag
              har ingen anledning att tvivla på att svenska myndigheter och
              domstolar gör dessa prövningar i överensstämmelse med de grunder
              som finns i den svenska utlänningslagen.
            </seg>
            <seg xml:id="i-e3b5c74bed4ace07-0">
              Som Annika Lillemets säkert känner till har regeringen inte någon
              roll i den process som omfattar prövningar av asylansökningar.
              Det innebär att jag inte får ingripa eller påverka ansvariga myndigheter
              och domstolar i deras handläggning av enskilda ärenden och mål.
            </seg>
            <seg xml:id="i-ecbc4fe94bd7a906-0">
              Jag vill också hänvisa till vad jag nyligen har uttalat i mitt
              svar på en liknande fråga från Roza Güclü Hedin, 2011/12:104,
              avseende asylsökande kurder från Iran, där jag påpekade att det
              var en enig riksdag som 2005 beslutade om den utlänningslag och
              den instans- och processordning som vi har i Sverige i dag. Jag
              anser att den ger goda förutsättningar för att de som söker asyl
              i Sverige ska få det skydd de behöver. Mot denna bakgrund anser
              jag att det inte finns grund för något agerande i frågan.
            </seg>
          </u>
          <note type="speaker" xml:id="i-bfa4b92d0c5eceab-0">
            Anf. 44 ANNIKA LILLEMETS (MP):
          </note>
          <u who="annika_lillemets_d743a3" xml:id="i-13ca2436d4f5f7db-0">
            <seg xml:id="i-290a95ed56b058cb-0">
              Fru talman! Först vill jag tacka migrationsministern för svaret
              på min fråga. Jag är djupt oroad över att människor deporteras
              från Sverige till länder som Iran, där de till och med riskerar
              dödsstraff. Jag beklagar därför att migrationsministern inte anser
              att han behöver agera för att stärka skyddet för dem som söker
              asyl i Sverige.
            </seg>
            <seg xml:id="i-ae8476a32387b266-0">
              Mänskliga rättigheter kränks grovt och systematiskt i Iran. Människor,
              även minderåriga, döms till grymma, omänskliga och förnedrande
              straff, även till döden. Amnesty International rapporterar att
              Iran är det land i världen som avrättar flest människor näst efter
              Kina. Amnestys årliga rapporter beskriver systematisk diskriminering
              av kvinnor, homosexuella, etniska och religiösa minoriteter, godtyckliga
              fängslanden, tortyr och förtryck i Iran. Den som är politiskt
              aktiv i Iran riskerar liv och frihet, och det har de senaste åren
              blivit allt värre. Utrikesdepartementets beskrivning av läget
              i Iran bekräftar denna bild.
            </seg>
            <seg xml:id="i-1644f0ac20b32b78-0">
              Migrationsverket har nyligen uppdaterat sina riktlinjer för verkställighet
              till Iran. Man konstaterar att säkerhetssituationen för oppositionella
              och minoritetsgrupper har försämrats efter presidentvalet i juni
              2009. En förfärande och lång lista på övergrepp mot olika grupper
              och individer redovisas.
            </seg>
            <seg xml:id="i-7bfdc2b3f1059497-0">
              Migrationsverket påtalar också att Irans kapacitet att övervaka
              och kontrollera dissidenters aktiviteter på Internet har kontinuerligt
              ökat under de senaste åren och att "iranska myndigheter bedöms
              lägga ned påfallande stora resurser på att bevaka och kartlägga
              iraniers förehavanden utomlands.
            </seg>
            <seg xml:id="i-507407fe3721e86b-0">
              Enligt den svenska utlänningslagen har flyktingar och skyddsbehövande
              i övrigt rätt till uppehållstillstånd i Sverige. Skyddsbehövande
              är man enligt lagen om man straffas med döden eller att utsättas
              för kroppsstraff, tortyr eller annan omänsklig eller förnedrande
              behandling eller bestraffning eller om man behöver skydd på grund
              av en yttre eller inre väpnad konflikt eller på grund av andra
              svåra motsättningar i hemlandet känner välgrundad fruktan att
              utsättas för allvarliga övergrepp.
            </seg>
            <seg xml:id="i-302deecafada45d0-0">
              Enligt internationell rätt och EU-rätt får människor inte tvingas
              tillbaka till ett område där de har en välgrundad fruktan för
              att utsättas för detta.
            </seg>
            <seg xml:id="i-2fd801b588276754-0">
              Migrationsministern säger att han inte har någon anledning att
              tvivla på att svenska myndigheter och domstolar prövar asylansökningar
              och överklaganden för uppehållstillstånd i Sverige i överensstämmelse
              med de grunder som finns i den svenska utlänningslagen. Men trots
              riskerna utvisas människor från Sverige till Iran. Enligt Migrationsverkets
              statistik tvingades 24 personer tillbaka till Iran 2009, 31 personer
              2010 och hittills i år 35 personer. Därtill kommer alla de som
              lever här i fruktan för att tvingas tillbaka.
            </seg>
            <seg xml:id="i-dc8c3bb39fef7f7d-0">
              Jag undrar hur migrationsministern tycker att detta rimmar med
              den goda grundtanken i lagen och om ministern fortfarande tycker
              att han inget mer behöver göra för att stärka skyddet för asylsökande
              mot bakgrund av detta. Enkelt uttryckt: Är ministern verkligen
              trygg med att människor deporteras till Iran när riskerna för
              dem som tvingas tillbaka är så stora?
            </seg>
          </u>
          <note type="speaker" xml:id="i-df88e7a92c48cc81-0">
            Anf. 45 JABAR AMIN (MP):
          </note>
          <u who="jabar_amin_a483d5" next="cont" xml:id="i-4903c1a76080c1b0-0">
            <seg xml:id="i-b27368e301f8e78c-0">
              Herr talman! Svensk lagstiftning är klar och tydlig när det gäller
              rätten att betraktas som flykting och därmed få uppehållstillstånd.
            </seg>
          </u>
          <note xml:id="i-799dc8d334745c83-0">
            I 4 kap. 1 § utlänningslagen stadgas att en person som känner
            välgrundad fruktan för förföljelse på grund av ras, nationalitet,
            religiös eller politisk uppfattning eller på grund av kön, sexuell
            läggning eller annan tillhörighet till en viss samhällsgrupp,
            och inte kan, eller på grund av sin fruktan inte vill, begagna
            sig av detta lands skydd har rätt till asyl.
          </note>
          <u who="jabar_amin_a483d5" prev="cont" xml:id="i-49b286a1ec8f9ae6-0">
            <seg xml:id="i-bb7d11a9d5121e8a-0">
              I Sverige finns det många människor som uppfyller dessa kriterier
              och ändå får avslag av våra myndigheter. Låt mig ta ett tydligt
              och nära exempel utan att för den skull tala för en enskild individ.
            </seg>
            <seg xml:id="i-61f0a28594608283-0">
              I ett tält på Sergels torg i Helsingfors manifesterar sedan 70
              dagar tillbaka ett tjugotal frihetskämpande människor från iranska
              Kurdistan. Nästan alla har varit aktiva i politiska partier; en
              del av dem har varit gerillasoldater och kämpat mot den iranska
              regimen i bergen i iranska Kurdistan.
            </seg>
            <seg xml:id="i-cd3fbc816b5dd2ec-0">
              Min fråga är: Är det någon som med trovärdigheten i behåll kan
              hävda att dessa människor inte känner en välgrundad fruktan för
              förföljelse av den iranska regimen om de skickas tillbaka? Är
              det någon som med trovärdigheten i behåll kan påstå att dessa
              människor inte riskerar tortyr, fängelse eller annan omänsklig
              behandling?
            </seg>
            <seg xml:id="i-89f2c1379a715283-0">
              Sådana personer uppfyller med råge lagens krav och borde därför
              utan bekymmer få asyl. Ändå väljer våra myndigheter att tolka
              lagen snävare än vad lagstiftarens intentioner är.
            </seg>
            <seg xml:id="i-094a7906adc8dbe3-0">
              Vad som är värre är att man ibland ger avslag även till personer
              som man nästan med säkerhet vet att de inte kan skickas tillbaka
              till det land de kommer ifrån.
            </seg>
            <seg xml:id="i-73bd2cb601b13160-0">
              Med anledning av det jag nu har sagt frågar jag migrationsminister
              Tobias Billström om han inte känner sig bekymrad över att lagen
              ibland tolkas snävare än vad lagstiftarens intentioner har varit.
            </seg>
          </u>
          <note type="speaker" xml:id="i-cd88c384d8e5a07b-0">
            Anf. 46 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-1">
            <seg xml:id="i-2fadc418561e82ff-0">
              Herr talman! Det är naturligtvis alltid viktigt och angeläget
              att diskutera inte bara grunderna till varför man får asyl utan
              också den process som leder fram till ett ställningstagande om
              huruvida en person har tillräckliga skyddsskäl för att få lov
              att stanna i Sverige eller inte.
            </seg>
            <seg xml:id="i-12e307d9ffda6c99-0">
              Det pågår en ständig rättsutveckling från Migrationsverkets sida
              men naturligtvis framför allt i våra domstolar, där Migrationsöverdomstolen
              sedan 2006 har rollen att fastställa vad som är korrekt praxis
              för att man ska få lov att stanna i Sverige.
            </seg>
            <seg xml:id="i-d1d514b06e1325ee-0">
              Jag tycker därför att det är lite märkligt att höra interpellanten
              å ena sidan inte bara godkänna utan dessutom redogöra för den
              här ordningen och å andra sidan, i nästa sekund, i princip ta
              avstånd från den och gå tillbaka och begära att vi ska börja om
              från början. Om nu Migrationsverket gör prövningar av de enskilda
              fallen helt i enlighet med den ordning som riksdagen har kommit
              överens om är det precis så som vi vill att saker och ting ska
              fungera. Då ska inte vi politiker här i kammaren lägga oss i och
              ha synpunkter på huruvida den rättsutveckling som sker gör på
              det ena eller det andra viset.
            </seg>
            <seg xml:id="i-7c046045eb8dd64c-0">
              Jag tycker att det viktiga i det här sammanhanget är att konstatera
              två saker. För det första: I de fall som Annika Lillemets hänvisar
              till har man fått sin sak legalt prövad, precis i enlighet med
              hur ordningen är tänkt att fungera och i enlighet med den ordning
              som Sveriges riksdag beslutade om 2005 en ordning som Miljöpartiet
              var med om att ta fram och en ordning som processades i åtskilliga
              år. Det skedde inte minst i ett stort utredningsarbete som föregick
              införandet av den nya instans- och processordningen, där man slog
              fast att den tidigare ordningen var rättsosäker och borde ersättas
              med den som vi har i dag.
            </seg>
            <seg xml:id="i-0d4d50526f82dca8-0">
              För det andra: Denna ordning är sådan att migrationsdomstolarna
              och Migrationsverket i domar och beslut fortlöpande tar ställning
              till hur situationen i olika länder, till exempel i Iran, utvecklas
              och vilken betydelse detta har för den enskilde asylsökande. Regeringen
              kan inte utfärda några riktlinjer till Migrationsverket. Det skulle
              strida mot den ordning som vi lade fast här i kammaren 2005.
            </seg>
            <seg xml:id="i-e34aa6d3c0aefb17-0">
              Det är på den grunden som jag anser att utlänningslagens skyddsbestämmelser
              är ändamålsenliga, och jag anser inte att det finns något behov
              av att ändra dessa vare sig när det gäller flyktingskap eller
              annat skyddsbehov. Detta är inte bara min personliga uppfattning,
              utan till stöd för detta lägger jag också Utvärderingsutredningens
              slutbetänkande som kom 2009. Utredningen tittade på den ordning
              som riksdagen hade infört och slog fast att den har blivit mer
              rättssäker. Den har blivit som riksdagen tänkte sig att den skulle
              bli, och Utvärderingsutredningen ansåg inte att det fanns något
              behov av att ändra de grunder som interpellanten har lyft fram.
            </seg>
            <seg xml:id="i-064b74ac46b68856-0">
              Därmed har jag också svarat på Jabar Amins frågor. Saken får
              alltid prövas från fall till fall. Det är de enskilda fallen som
              ska prövas. Vi ska inte ha några kollektiva bedömningar av någon
              i Sverige, oavsett om man kommer från det ena eller det andra
              landet. Det är alltid det enskilda fallet som ska prövas, och
              det görs av Migrationsverket och sedan av migrationsdomstolen
              om man är missnöjd med verkets beslut. Ytterst är det Migrationsöverdomstolen
              och inte regeringen som fastställer vilken praxis som ska råda
              när det gäller enskilda länder.
            </seg>
          </u>
          <note type="speaker" xml:id="i-3e54eb9f51f1894d-0">
            Anf. 47 ANNIKA LILLEMETS (MP):
          </note>
          <u who="annika_lillemets_d743a3" xml:id="i-13ca2436d4f5f7db-1">
            <seg xml:id="i-253faa43abd412d7-0">
              Herr talman! Låt oss titta på verkligheten. Hur fungerar det
              egentligen? Väl medveten om att, som migrationsministern påpekade,
              regering och riksdag inte får ingripa i myndighetsutövning eller
              påverka enskilda ärenden och mål vill jag med det uttryckliga
              medgivandet av personen i fråga ändå nämna ett, inte minst i medierna,
              uppmärksammat fall för att ge ett exempel på vad det verkligen
              är vi talar om i dag, medmänniskor i nöd.
            </seg>
            <seg xml:id="i-0d2f13b14578b48f-0">
              Ali Mansouri, 28 år gammal, sitter sedan augusti frihetsberövad
              i ett förvar i Märsta. Han berättar att han tillhör en etnisk
              minoritet, har varit politiskt aktiv, fängslats och torterats
              under två och en halv månad men sedan lyckats fly till Sverige.
              Ali fruktar för sitt liv om han tvingas tillbaka till Iran. Ändå
              riskerar han att utvisas dit. Svenska myndigheter har redan försökt
              tvinga honom till Iran två gånger, men utvisningarna stoppades
              av medmänniskor, första gången på Arlanda och andra gången på
              flygplanet från Amsterdam där medpassagerarna bokstavligen stod
              upp för honom.
            </seg>
            <seg xml:id="i-d54a872c48805708-0">
              Ali är tyvärr en av många som, menar jag, lever i ytterst välgrundad
              fruktan. Ännu ett exempel är de asylsökande kurder som Jabar Amin
              nyss nämnde i sitt anförande. De har flytt den iranska regimens
              förtryck och övergrepp och protesterar nu i ett tält mot beslutet
              att deportera dem till Iran. Den kurdiska minoriteten är mycket
              utsatt i Iran. De flesta personerna i tältet har varit eller är
              politiskt aktiva och vissa tillhör minoritetsreligioner. Flera
              av dem har familj och barn som har levt hela eller större delen
              av sitt liv i Sverige. Det var så här det blev. De här människorna
              lever med välgrundad fruktan för att utvisas till livsfara.
            </seg>
            <seg xml:id="i-d9f65c8b264a5d9c-0">
              Sverige har haft ett gott anseende som en fristad för dem som
              tvingas fly undan förtryck och förföljelse, men nu börjar vi tumma
              på den principen. Sverige är det land som har blivit fällt flest
              gånger av FN:s tortyrkommitté för att ha tvingat tillbaka människor
              som riskerar tortyr. Förra året fastslog Europadomstolen att Sveriges
              utvisning av en iranier stod i strid med artikel 3 i den europeiska
              konventionen om mänskliga rättigheter.
            </seg>
            <seg xml:id="i-74f644a4e0f3455a-0">
              FN:s flyktingorgan, UNHCR, har i rapporten Kvalitet i svensk
              asylprövning granskat Migrationsverkets arbete. Det får stark
              kritik på flera viktiga områden. Ett tungt exempel enligt granskningen
              är att många tortyroffer bemöttes på ett bristfälligt sätt. Ibland
              togs inte hänsyn till att personer som har torterats ofta har
              svårt att minnas vad de har utsatts för. De blir därför misstrodda
              och inte bedömda som trovärdiga.
            </seg>
            <seg xml:id="i-1162cc3f53c8eb25-0">
              Att utstå kritik så många gånger från så tunga instanser är mycket
              allvarligt. Regeringen borde vara bekymrad över detta och ändra
              sin politik i stället för att låtsas som om inget har hänt. Verkligheten
              visar ju att människor drabbas och att något måste göras. Mot
              bakgrund av detta undrar jag om migrationsministern fortfarande
              vidhåller att han inte tänker ompröva sin inställning att inte
              agera för att skyddet för asylsökande i Sverige ska förbättras
              i verkligheten.
            </seg>
          </u>
          <note type="speaker" xml:id="i-dae43107b63c4498-0">
            Anf. 48 JABAR AMIN (MP):
          </note>
          <u who="jabar_amin_a483d5" next="cont" xml:id="i-4903c1a76080c1b0-1">
            <seg xml:id="i-cccb90693f09162c-0">
              Herr talman! Migrationsminister Tobias Billström svarade inte
              riktigt på min fråga. Min fråga handlade inte om att blanda sig
              i myndighetsutövning utan min fråga var: Ämnar ministern göra
              något när vi ser att myndigheterna tolkar lagen snävare än lagstiftarens
              intentioner har varit? Det var min fråga.
            </seg>
          </u>
          <note xml:id="i-564d233055a1df49-0">
            I utlänningslagens 12 kap. 1 § finner vi följande tydliga deklaration:
            Avvisning och utvisning av en utlänning får aldrig verkställas
            till ett land om det finns skälig anledning att anta att
          </note>
          <u who="jabar_amin_a483d5" prev="cont" xml:id="i-49b286a1ec8f9ae6-1">
            <seg xml:id="i-ff3ad75c91e98e4f-0">
              utlänningen där skulle vara i fara att straffas med döden eller
              att utsättas för kroppsstraff, tortyr eller annan omänsklig eller
              förnedrande behandling eller bestraffning.
            </seg>
            <seg xml:id="i-cff4e7750ce58315-0">
              Här har vi en mycket tydlig lagstiftning. Ingen får utvisas tillbaka
              till ett land där det finns anledning att anta att man kan utsättas
              för omänsklig behandling. Då är följdfrågan när det som ett exempel
              gäller de människor som vi har träffat: Är det någon som tvivlar
              på att sådana människor som nu protesterar i tält på Sergels torg
              inte riskerar fängelse, tortyr, kroppsstraff eller annan omänsklig
              behandling om de tvingas tillbaka till Iran?
            </seg>
            <seg xml:id="i-369dd46b37b0a9b8-0">
              Min fråga till migrationsministern med anledning av detta är
              om han inte känner någon oro för att människor, om vi avvisar
              dem till sådana länder, kan utsättas för såväl tortyr som fängelse
              och annan omänsklig behandling.
            </seg>
          </u>
          <note type="speaker" xml:id="i-d2c9d038527bd46f-0">
            Anf. 49 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-2">
            <seg xml:id="i-0ab2da769d85db93-0">
              Herr talman! Så kom det enskilda fallet. Jag satt egentligen
              bara och väntade på det. Det är naturligtvis inte relevant att
              i kammaren diskutera det som Annika Lillemets tar upp. Varken
              riksdag eller regering får lov att ingripa i enskilda fall. Det
              är till och med i någon mening ett brott att som riksdagsledamot
              över huvud taget kritisera vilket avgörande en domstol kommer
              fram till. Det finns inskrivet i vår lagstiftning, också i riksdagsordningen
              om jag inte missminner mig.
            </seg>
            <seg xml:id="i-1c3753fb93b224bf-0">
              Från iranska asylsökande vidgar nu Annika Lillemets detta till
              att omfatta asylsökande i största allmänhet, det vill säga att
              Sverige har haft ett gott anseende. Sverige är alltså det land
              i hela västvärlden som förutom Tyskland och Frankrike tar emot
              flest asylsökande och också har högst beviljandegrad. Det gäller
              alltså västvärlden. Tar vi in USA i det här sammanhanget är vi
              på fjärde plats.
            </seg>
            <seg xml:id="i-113afa2d5a228ab5-0">
              Sedan tycker jag att det är viktigt att understryka att en hel
              del av den kritik som förs fram av Annika Lillemets och som hon
              baserar på UNHCR:s rapporter naturligtvis också är att förvanska
              sanningen. Det är snarare så att UNHCR prisar Sveriges arbete.
            </seg>
            <seg xml:id="i-0f15e6ad277f1a86-0">
              Låt mig bara återge det UNHCR:s högkommissarie António Guterres
              sade vid sitt möte med mig i juni. Presskonferensen finns på regeringens
              hemsida, om det är någon som vill gå in och kontrollera vad han
              sade. Han säger att om jag måste kritisera Sverige måste jag i
              princip kritisera alla andra länder innan jag kommer till Sverige,
              innan jag har synpunkter på vad ni gör. Så högt anseende har vi
              runt om i världen för vår asylprocedur, vårt mottagningssystem
              och vårt sätt att hantera de människor som kommer och söker skydd
              i vårt land.
            </seg>
            <seg xml:id="i-22b0cd800977653d-0">
              Att det sedan finns förslag till förbättringar och förändringar
              är en helt annan sak. Det ligger i UNHCR:s natur att de tycker
              att saker och ting kan förändras och förbättras. Men att säga
              att man därifrån riktar stark kritik mot Sverige är naturligtvis
              helt felaktigt.
            </seg>
            <seg xml:id="i-0d68c6aa5e1e0503-0">
              För att sedan gå tillbaka till det som interpellationen egentligen
              handlar om är det så att Migrationsverket alltid gör en individuell
              prövning av varje enskilt fall. Denna prövning bygger på praxis
              och den bygger också på de rättsliga ställningstaganden som Migrationsverket
              gör. I det fall som interpellationen tar upp har det gjorts nya
              rättsliga ställningstaganden.
            </seg>
            <seg xml:id="i-0430d97266744acd-0">
              Jag tycker själv att det är bra att Migrationsverket håller sig
              ajour med utvecklingen i Iran och drar upp de riktlinjer som man
              har gjort, som ska beaktas vid prövningen av en asylansökan. Även
              detta är helt i enlighet med den ordning som riksdagen lade fast
              2005 och som trädde i kraft 2006. Det är alltid upp till Migrationsverket
              att bedöma omständigheterna i det enskilda fallet. Det ska inte
              vi här i kammaren göra och det ska inte jag som statsråd göra
              heller.
            </seg>
            <seg xml:id="i-9b2d75815ba872cc-0">
              En dag kommer alltid enskilda fall studsande tillbaka som sägs
              utgöra bevis för saker och ting, men det är inte upp till oss
              här i kammaren att fälla några domar. Det ska göras av domstolar
              och av Migrationsverket när man gör sin prövning. Jag ser ingen
              anledning att i det här läget dra upp riktlinjer för förändrad
              lagstiftning. Jag tycker att den vi har fungerar alldeles utmärkt.
            </seg>
          </u>
          <note type="speaker" xml:id="i-3920b57e1c0aeff1-0">
            Anf. 50 ANNIKA LILLEMETS (MP):
          </note>
          <u who="annika_lillemets_d743a3" xml:id="i-13ca2436d4f5f7db-2">
            <seg xml:id="i-00a85104b3342154-0">
              Herr talman! Naturligtvis ska vi inte fälla domar. Jag ville
              ge ett exempel, som jag också underströk, för att visa vad det
              egentligen handlar om, vad det är de här lagarna hanterar. Det
              handlar om människor. Det vill jag vara väldigt tydlig med.
            </seg>
            <seg xml:id="i-ecd7fca46109307d-0">
              Jag vill ställa min fråga en tredje gång. Tycker ministern att
              det är rimligt att människor skickas tillbaka till Iran om de
              har sökt politisk asyl i Sverige?
            </seg>
            <seg xml:id="i-a81a96089f18b37b-0">
              Min poäng är att självklart har alla ansvar för att stå upp för
              medmänsklighet, så även migrationsministern. Allt fler tar också
              ställning när de får veta att asylsökande utsätts för fara genom
              att tvingas tillbaka. Fler än 65 000 personer har skrivit under
              en namninsamling och kräver att deportationer till Iran stoppas.
              Den överlämnades till Migrationsverket i onsdags.
            </seg>
            <seg xml:id="i-b31927cc92de2dff-0">
              Politik är att vilja. Om vi har en bra lag som i praktiken inte
              följs krävs förändring. Även om det är Migrationsverket och domstolarna
              som ska tolka lagen är migrationsministern inte maktlös. Ministern
              kan ta initiativ till att förtydliga lagen när den inte tillämpas
              som det var tänkt. Det handlar om medmänsklighet och solidaritet,
              och det handlar om att ta ansvar för utsatta människor. Det handlar
              om liv och död, att inte chansa på att deportera medmänniskor
              till ovissa och farliga öden, att i värsta fall skicka dem i döden.
            </seg>
            <seg xml:id="i-3737f7090f63ff72-0">
              Jag vill att Sverige ska vara en fristad för skyddsbehövande,
              och jag vill att Sverige ska vara mänskligt, generöst och solidariskt.
              Låt oss se till att det blir så för alla och vidta de åtgärder
              som krävs.
            </seg>
          </u>
          <note type="speaker" xml:id="i-3e04859d05c3852d-0">
            Anf. 51 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-3">
            <seg xml:id="i-6f1cb62b171fb608-0">
              Herr talman! Svaret på Annika Lillemets fråga är kristallklart.
              Jag tycker att jag har varit tydlig i kammaren. Om en person har
              fått sin sak prövad enligt konstens alla regler, enligt det regelverk
              som riksdagen har ställt fast i bred politisk enighet, man har
              fått lägga fram sin sak med hjälp av sitt juridiska biträde, man
              har fått möjlighet att inför domstol redogöra för sina sakskäl,
              men man har inte nått upp till de skyddsnivåer som är fastställda
              i svensk lagstiftning, är svaret tydligt och klart till den personen
              ett nej på ansökan. Då har man att acceptera nejet och lämna Sverige.
            </seg>
            <seg xml:id="i-d9092c1104a72384-0">
              Den andra stora frågan är: Har inte den person som har fått avslag
              på sin asylansökan också ett krav på sig att lämna Sverige? I
              dag har Miljöpartiet och regeringen blivit överens om det så kallade
              återvändandedirektivet, som lägger fast principerna för när människor
              ska återvända till sitt ursprungsland efter att ha fått sin sak
              prövad. Det är en viktig och angelägen princip som vi nu tillsammans
              har kommit överens om och som kommer att bli lag när lagrådsremissen
              har förvandlats till proposition nästa år.
            </seg>
            <seg xml:id="i-b23ca17dafe60c4f-0">
              I allt detta måste man komma ihåg att rättssäkerheten är den
              stora ledstjärnan. Människor måste få möjlighet att få sin asylansökan
              prövad. Det får man inom ramen för det rättssäkra system som Sverige
              har byggt, som förmodligen är ett av världens mest avancerade.
              Det är inte särskilt många länder som har domstolsprövning i två
              led och därtill en oberoende migrationsöverdomstol och inte en
              politisk myndighet eller politiskt tillsatt institution som fattar
              de vägledande besluten.
            </seg>
            <seg xml:id="i-712c2bd823414ddf-0">
              Allt detta gör att jag känner mig mycket trygg med ordningen.
              Att det därmed finns människor som inte kommer att vara nöjda
              med att de får ett nej på sin ansökan är en följd av att vi har
              en reglerad invandring. Vi kan naturligtvis diskutera den frågan
              också. Det är en helt annan och mycket större diskussion om vi
              ska gå över till ett system med fri invandring. Det är förmodligen
              det enda sättet att undvika att människor kommer att vara missnöjda
              med att de får ett nej på sin ansökan nu och i framtiden.
            </seg>
          </u>
          <note xml:id="i-0c934b2a8cc0624a-5">
            Överläggningen var härmed avslutad.
          </note>
          <note xml:id="i-2c5e5e730c241918-0">
            11 § Svar på interpellation 2011/12:94 om kontroll av villkoren
            för utländsk arbetskraft
          </note>
          <note type="speaker" xml:id="i-4ff7f8e08f23e2ee-0">
            Anf. 52 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-4">
            <seg xml:id="i-d5e6c27ea1253f7e-0">
              Herr talman! Sven-Erik Österberg har frågat arbetsmarknadsminister
              Hillevi Engström om hon avser att vidta några åtgärder för att
              stoppa oseriösa arbetsgivares fusk med utländsk arbetskraft. Interpellationen
              har överlämnats till mig för besvarande.
            </seg>
            <seg xml:id="i-b80f131acac72b08-0">
              Inledningsvis vill jag poängtera att i Sverige gäller den svenska
              arbetsmarknadsmodellen. Modellen innebär att riksdag och regering
              har överlämnat åt parterna på arbetsmarknaden att i kollektivavtal
              reglera villkor och löner. Övervakningen av hur lönevillkor och
              övriga anställningsvillkor följs utövas av de fackliga organisationerna.
              När det gäller arbetstids- och arbetsmiljölagstiftningen är det
              Arbetsmiljöverket som ansvarar för tillsynen.
            </seg>
            <seg xml:id="i-ebf90a5caee2dedd-0">
              Jag vill vidare understryka att den svenska regleringen av arbetskraftsinvandring
              skapar förutsättningar för att på ett effektivt sätt underlätta
              arbetskraftsinvandring från tredjeland. Att Sverige och andra
              länder i Europa kommer att behöva arbetskraft i framtiden råder
              det inget tvivel om. Reglerna för arbetskraftsinvandring handlar
              därför om att både tillgodose arbetsmarknadens behov av arbetskraft
              och ge människor en möjlighet att komma till Sverige för att arbeta.
            </seg>
            <seg xml:id="i-24bbdc8d14bcdf7c-0">
              Regelverket ställer också upp tydliga krav och villkor för när
              arbetstillstånd får beviljas. Anställningsvillkoren för den tredjelandsmedborgare
              som kommer hit för att arbeta får inte vara sämre än vad som följer
              av kollektivavtal eller praxis inom yrket eller branschen. Innan
              tillstånd beviljas ska Migrationsverket pröva om anställningsvillkoren
              ligger på rätt nivå, och berörd arbetstagarorganisation ska i
              regel ges tillfälle att yttra sig.
            </seg>
            <seg xml:id="i-1ce09b2eec55a859-0">
              Migrationsverket har att bedöma om en ansökan om arbetstillstånd
              grundar sig på riktiga uppgifter och ska se till att ärendet är
              tillräckligt utrett. Verket ska också vara observant på att det
              inte rör sig om skenavtal och ska vid behov utreda omständigheter
              som rör både arbetsgivaren och arbetstagaren. I samband med en
              förlängningsansökan kan Migrationsverket kontrollera att villkoren
              i det ursprungliga anställningserbjudandet uppfyllts genom att
              till exempel begära in lönespecifikationer och utdrag från skattedeklaration.
            </seg>
            <seg xml:id="i-87a8a70fa8c6fd59-0">
              Det är naturligtvis oacceptabelt att reglerna missbrukas av oseriösa
              arbetsgivare. Migrationsverket har i sitt regleringsbrev för budgetåret
              2011 fått i uppdrag att motverka sådant missbruk och redovisa
              hur myndigheten arbetar för att upptäcka missbruk och skenanställningar.
              Av Migrationsverkets rapportering till regeringen framgår att
              verket under året har intensifierat sitt arbete för att motverka
              missbruk. Migrationsverket ställer bland annat krav på att företag
              som samtidigt erbjuder anställning till ett stort antal arbetstagare
              gör sannolikt att det finns ekonomiska möjligheter att betala
              ut lön enligt anställningserbjudandet. I dessa fall tar verket,
              om så behövs, också kontakt med Skatteverket.
            </seg>
            <seg xml:id="i-9db6b9185f95451f-0">
              Regeringen gav redan i februari 2009 OECD i uppdrag att göra
              en utvärdering av Sveriges arbetskraftsinvandringsreform. OECD
              arbetar fortfarande med att färdigställa sin rapport och jag kan
              därför inte kommentera dess innehåll. Resultatet av studien kommer
              att presenteras i december 2011. Rapporten utgör givetvis en viktig
              del i det arbete som nu pågår med att analysera i vad mån det
              behöver göras justeringar i regelverket.
            </seg>
          </u>
          <note type="speaker" xml:id="i-7ba741f2a2c3f3b1-0">
            Anf. 53 SVEN-ERIK ÖSTERBERG (S):
          </note>
          <u who="unknown" xml:id="i-e1fc618ea12830d3-22">
            <seg xml:id="i-2ce74173892bb380-0">
              Herr talman! Tack, ministern, för svaret!
            </seg>
            <seg xml:id="i-eeb2044e0f2677a3-0">
              Anledningen till att jag har ställt interpellationen är att det
              görs skillnad på människor och människor på dagens arbetsmarknad
              i Sverige. Vi kan nästan dagligen i medierna läsa om hur skrupelfria
              arbetsgivare låter utländska arbetstagare jobba under usla villkor,
              om hur oseriösa företag försöker konkurrera ut företag med sjysta
              villkor genom att dumpa löner och ha sämre anställningsvillkor.
            </seg>
            <seg xml:id="i-dac03a362fbabbff-0">
              Rena skojeriföretag tar hit människor för att jobba under rent
              ut sagt vidriga förhållanden utan att betala de inledningsvis
              utlovade lönerna. Dessa människor vågar varken klaga eller kräva
              sin rätt eftersom de är helt utlämnade till de arbetsgivare som
              de har fått anställning hos. Det här påminner om situationen i
              länder där facklig organisering inte är tillåten. Det känns obehagligt
              att nästan dagligen behöva läsa om detta i svenska medier.
            </seg>
            <seg xml:id="i-d826467c1836d993-0">
              Vi socialdemokrater inklusive mig själv har med en dåres envishet
              sedan 2006 påpekat detta för regeringen vid ett antal tillfällen.
              Jag har haft många interpellationsdebatter om detta. Jag vill
              understryka att vi är positiva till arbetskraftsinvandring så
              att det inte verkar som att vi vill stoppa den. Det är alltid
              välkommet med ny arbetskraft som på olika sätt berikar Sverige
              som land och tillför kunskaper, erfarenheter och andra perspektiv.
              Men vi är emot lönedumpning, och det är vad konflikten handlar
              om.
            </seg>
            <seg xml:id="i-2541b7e505661ec2-0">
              Jag har den senaste veckan sett exempel på vad som händer här.
              På ett lager i Mellansverige arbetar rumänska män inhyrda via
              ett rumänskt bemanningsföretag. De bor i trånga bås med madrasser
              på golvet hos företaget som har tagit dem till Sverige. På en
              restaurang i södra Sverige arbetar två unga kineser från morgon
              till kväll sju dagar i veckan under ständiga utskällningar. Från
              lönen drar arbetsgivaren av stora summor för kost och logi samt
              för resan till Sverige. Nätterna spenderar de inlåsta i arbetsgivarens
              källare. Ett entreprenadföretag som utför skogsvård lägger i sin
              tur ut arbetet på en underentreprenör med personal från Lettland.
              Trots att personalen arbetar i Sverige får de 17 kronor i timmen.
              I veckan avslöjades att ett lettiskt bemanningsföretag har hyrt
              ut arbetskraft till ett svenskt företag. De anställda har grundlurats.
              Ingen lön har betalats ut. De har tvingats att jobba upp till
              14 timmar om dygnet på byggen och i lantbruk.
            </seg>
            <seg xml:id="i-1fa2b00cdfffed18-0">
              Det här sker till viss del med regeringens goda minne. Det hjälper
              inte att ansvarig minister beklagar det. År efter år har man beklagat
              de avarter som finns. Och det är inga små avarter som det pekas
              på, utan det kommer ständigt nya saker.
            </seg>
            <seg xml:id="i-f1d94dfc796cc64a-0">
              Ministern säger i sitt svar att vi har en ordning i Sverige där
              arbetsmarknadens parter har ansvar för vad som händer ute på arbetsmarknaden.
              Även om det ska råda ser vi brister. Inte minst har TCO den senaste
              tiden varit väldigt kritisk till just den här situationen, då
              oegentligheterna också sprider sig till rena tjänstemannaområden.
              Den fackliga organisationen har inte tillräckliga möjligheter
              att kontrollera.
            </seg>
            <seg xml:id="i-2e035b40fdd9eeb3-0">
              Det är väl bra att man inledningsvis försöker visa upp på vilka
              sätt man har tänkt jobba, men problemet i detta fall är oftast
              inte vad man lovar när anställningen ska börja eller vad man säger
              till myndigheter när de anställda ska börja. Problemet är vad
              som händer när de väl kommer till arbetsplatsen och är där. Det
              är där problemet ligger, och det är där det finns alldeles för
              lite muskler för att rätta till det.
            </seg>
          </u>
          <note type="speaker" xml:id="i-38335752be00f98d-0">
            Anf. 54 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-5">
            <seg xml:id="i-13d7f6049d30dc33-0">
              Herr talman! Först och främst kan det vara bra att rekapitulera
              varför Sverige behöver arbetskraftsinvandring. Det beror på att
              vi redan i dag ser en stor brist på arbetskraft i flera yrken
              och att vårt behov av arbetskraft kommer att växa under de kommande
              åren. Vi vet också att en ökad arbetskraftsinvandring kan vara
              ett sätt att bidra till att skapa ännu fler jobb, därför att företag
              som annars inte skulle kunna ta order får möjlighet att göra detta.
            </seg>
            <seg xml:id="i-b4366851c6b6e0a9-0">
              Om vi tittar på de största yrkesgrupperna bland arbetskraftsinvandrare
              i dag ser vi att dataspecialisterna står bland de främsta, men
              storhushålls- och restaurangpersonal är också en stor kategori.
              Men statistiken kan också bedra i det här avseendet. Även om det
              råder arbetslöshet bland restauranganställda råder det samtidigt
              brist på kockar, som ingår i denna grupp.
            </seg>
            <seg xml:id="i-535aff60c0686ca9-0">
              Jag tycker att Sven-Erik Österberg gör det lite för enkelt för
              sig när han säger att Socialdemokraterna alltid har varit för
              arbetskraftsinvandring.
            </seg>
            <seg xml:id="i-92bb06abae9a59ac-0">
              För det första togs det inga initiativ under de många år som
              ni styrde Sverige för att utöka möjligheterna till arbetskraftsinvandring.
              De har tillkommit under denna regering.
            </seg>
            <seg xml:id="i-7167ce8ab0b34974-0">
              För det andra röstade ni nej 2008 till hela den proposition om
              arbetskraftsinvandring som riksdagen förelades, inte till delar
              eller enskilda paragrafer utan till hela lagstiftningsprodukten.
              Så mycket för Socialdemokraternas påstående här i dag att man
              är för arbetskraftsinvandring.
            </seg>
            <seg xml:id="i-193a40ba86ec2dcf-0">
              Det finns också lite olika påståenden som jag tycker att vi måste
              reda ut, till exempel att man skulle vara helt utlämnad till sin
              arbetsgivare om man kommer som arbetskraftsinvandrare. Det migrationsrättsliga
              skyddet för den som blir lurad av en oseriös arbetsgivare är i
              dag starkt.
            </seg>
            <seg xml:id="i-7aeba86421eeb41c-0">
              De svenska reglerna för arbetskraftsinvandring är utformade så
              att en arbetstagare som av någon anledning inte är nöjd med sin
              arbetsgivare kan lämna denna utan att för den sakens skull bli
              av med sitt uppehållstillstånd. Om man avslutar sin anställning
              får man en möjlighet att stanna kvar tre månader i Sverige för
              att söka ett nytt jobb. Denna regel gäller oavsett om det är arbetsgivaren
              eller arbetstagaren som avslutar anställningen, och den är till
              för att minska arbetstagarens beroendeförhållande till arbetsgivaren.
            </seg>
            <seg xml:id="i-2135bfa84ea127a6-0">
              Med detta sagt vill jag ändå peka på några viktiga saker där
              jag tror att vi är överens.
            </seg>
            <seg xml:id="i-6a4733a5b931e184-0">
              Det är oacceptabelt om människor blir lurade. Det är djupt olyckligt
              om man blir utnyttjad av oseriösa arbetsgivare. Men vi måste också
              komma ihåg att regeringen genom reformer för arbetskraftsinvandring
              har gett människor möjligheten att legalisera sin vistelse och
              sitt arbete här i Sverige.
            </seg>
            <seg xml:id="i-4975595fbdfe4a6e-0">
              I branscher där vi sedan tidigare känner till att det har förekommit
              illegal arbetskraft och att arbetstagarna därför har haft svårt
              att vända sig till fackförbunden och få del av arbetsmarknadens
              skyddsmekanismer anser jag att vi i dag har en situation där arbetstagare
              med tillstånd kan tillgodogöra sig sina rättigheter i högre grad
              än tidigare. De kan få hjälp av fackförbund, som också kan driva
              deras ärenden i en situation där någon blir utnyttjad.
            </seg>
            <seg xml:id="i-9f7bfc342ed22446-0">
              Min utgångspunkt är att de flesta arbetsgivare är seriösa, men
              det finns också de som är oseriösa. Därför ska vi ha ett regelverk
              som är utformat på ett sådant sätt att det minimerar riskerna
              för missbruk av systemet. Regeringen har hela tiden varit tydlig
              om att villkoren ska vara desamma var i världen en arbetstagare
              än kommer från. Man ska ha ett konkret erbjudande om man vill
              arbeta i Sverige och ett arbetstillstånd om anställning beviljas.
              Det ska vara samma villkor när det gäller lön, försäkringsskydd
              och övriga anställningsvillkor som för personer som redan är bosatta
              i Sverige.
            </seg>
            <seg xml:id="i-d10ccd7bda43c1d4-0">
              Det åligger Migrationsverket att göra de kontroller som behövs.
              Vi anser att vi från regeringens sida nu har förtydligat uppdraget
              till Migrationsverket och pekat på den möjlighet som verket redan
              i dag har att till exempel samköra sina register mot Skatteverket
              och på det viset få fram information som gör det möjligt att säga
              nej till oseriösa personer som vill missbruka systemet.
            </seg>
          </u>
          <note type="speaker" xml:id="i-4aae497845989073-0">
            Anf. 55 SVEN-ERIK ÖSTERBERG (S):
          </note>
          <u who="unknown" xml:id="i-e1fc618ea12830d3-23">
            <seg xml:id="i-80486e0d8e057b9f-0">
              Herr talman! Regeringen ändrade reglerna 2008 och tog bort arbetsmarknadsprövningen,
              och det var framför allt det vi var väldigt kritiska till. Den
              dåvarande myndigheten Ams gjorde alltså en prövning om det erfordrades
              arbetskraftsinvandring på ett område eller om det fanns inhemsk
              arbetskraft. Det var den bedömning som gjordes. Om jag inte minns
              fel var Lena Hjelm-Wallén inblandad i den utredning som tog fram
              underlaget. Regeringen tog bort det här, och vi ansåg att det
              var viktigt att se om det fanns behov av arbetsmarknadsprövning.
            </seg>
            <seg xml:id="i-36a3326cd35ef533-0">
              Ytterst är det den anställande arbetsgivaren som avgör om det
              behövs utländsk arbetskraft eller inte. Sedan ska det prövas på
              det sätt som sägs. Men det är där det avgörs. Jag har till exempel
              svårt att se att det i städbolagen det är framför allt där som
              det har redovisats missförhållanden skulle råda en fruktansvärd
              brist på arbetskraft i Sverige, om det var avtalade villkor och
              regler som gällde på de arbetsplatserna. Det är klart att man
              i praktiken hellre tar in arbetskraft utifrån, av det skälet att
              man kan dumpa löner och dumpa villkor för dem som är i en utsatt
              situation.
            </seg>
            <seg xml:id="i-99dd4ff83f3ede04-0">
              Det är en sak att ha en juridisk rätt, som Tobias Billström pekar
              på. Men vi vet hur arbetsmarknaden fungerar rent mänskligt. När
              dessa människor kommer hit är de oerhört utlämnade till sin arbetsgivare
              där de befinner sig. Det är där de får de pengar som de ska leva
              på. Då är det inte så lätt att resa sig upp och påtala missförhållanden.
              Vi vet genom en rapport att det till och med förekommer hot och
              misshandel på vissa arbetsplatser om någon avslöjar missförhållanden
              eller inte gör som arbetsgivaren säger. Det finns en polerad juridisk
              väg för hur det ska fungera, och det finns en verklighet som är
              mycket gråare och råare. Det är en del av problemet.
            </seg>
            <seg xml:id="i-ab3b849c559f81b8-0">
              Jag välkomnar de förbättringar som har gjorts. Senast i går fick
              jag veta att man får en förstärkt möjlighet att se om det finns
              betalningsförmåga i företag. Det är naturligtvis bra.
            </seg>
            <seg xml:id="i-4caf8b15b00f00d1-0">
              Fortfarande ligger den stora bristen i möjligheten att kontrollera
              saker och om de verkligen följs upp. Det är en sak om man har
              ett anställningsvillkor och ett avtal. Det är ett problem inte
              bara när det gäller människor som kommer från tredjeland, utan
              det är också ett problem för människor inom EU som kommer till
              oss, att ingångna avtal inte gäller på arbetsmarknaden från dag
              två.
            </seg>
            <seg xml:id="i-398a25805b3e4628-0">
              Tobias Billström lägger ett ganska stort ansvar på arbetsmarknadens
              parter, och framför allt i det här fallet lägger han det på de
              fackliga organisationerna. Då vill jag ha ett svar från Tobias
              Billström: Om man lägger ansvaret i knät på Hotell- och restaurangfacket
              när det gäller restaurangbranschen, är det inte rimligt att de
              samtidigt får möjlighet att kontrollera om de avtal som tecknades
              inledningsvis verkligen följs på arbetsplatsen eller inte? Det
              är där musklerna ska till. Det här hjälper inte, som jag ser det.
              Det är bra att man kontrollerar före, men detta leder inte till
              att man kontrollerar hela händelseförloppet. Det är ju sedan som
              detta inträffar.
            </seg>
            <seg xml:id="i-37b16946b04bb36c-0">
              Vore det inte rimligt att de fackliga organisationerna fick en
              tydligare möjlighet att kontrollera hur det här går till? Det
              handlar inte bara om att se till att de anställda får ut sin rätt
              enligt gällande avtal. Det handlar faktiskt också om att hålla
              en bransch sund och ren så att man inte konkurrerar ut seriösa
              företagare, seriösa restaurangägare om vi håller oss till den
              branschen, genom att dumpa löner och villkor. Det handlar om mer
              än bara de anställdas villkor i detta fall.
            </seg>
          </u>
          <note type="speaker" xml:id="i-02f4e5b5c00aadea-0">
            Anf. 56 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-6">
            <seg xml:id="i-572d9ce6941239f8-0">
              Herr talman! Jag måste börja med att konstatera det som jag sade
              till Sven-Erik Österberg i mitt förra inlägg, nämligen att Socialdemokraterna
              röstade nej till hela lagstiftningsprodukten om arbetskraftsinvandring,
              inte bara till några delar. Det var inte arbetsmarknadsprövningen
              som var den stora stötestenen, utan det var det faktum att vi
              ville öppna upp för mer arbetskraftsinvandring. Detta var ett
              historiskt ställningstagande av Socialdemokraterna. Det sade jag
              redan 2008 när vi stod här i kammaren.
            </seg>
            <seg xml:id="i-2a5f5f67dc2ef2c8-0">
              Arbetsmarknadsprövningen har för övrigt ingenting med den här
              saken att göra. Det har konstaterats tidigare att det inte är
              mängden arbetskraft på den svenska arbetsmarknaden som är den
              intressanta när vi diskuterar den fråga som interpellationen rör,
              utan det handlar om villkoren. De två sakerna är helt skilda från
              varandra.
            </seg>
            <seg xml:id="i-6ef252024bf2cc9e-0">
              Migrationsverket har av regeringen genom regleringsbrevet för
              innevarande år fått i uppgift att motverka förekomsten av missbruk
              och redovisa hur myndigheten arbetar för att upptäcka missbruk
              och skenanställningar.
            </seg>
            <seg xml:id="i-6b3878e745bf1555-0">
              Verket har, precis som Sven-Erik Österberg påpekar, intensifierat
              sitt arbete för att göra detta. Bland annat begär Migrationsverket
              att företag som erbjuder anställning samtidigt till ett stort
              antal arbetstagare gör det sannolikt att det finns ekonomiska
              möjligheter att betala ut lön enligt anställningserbjudandet.
            </seg>
            <seg xml:id="i-c9f09354086a95ff-0">
              Dessutom identifierar man nystartade företag. I sådana ärenden
              kommer verket att göra mer omfattande kontroller och kan också
              välja att bevilja kortare tillstånd, för att snabbare kunna kontrollera
              att anställningsvillkoren efterföljs. Om så behövs tar också Migrationsverket
              kontakt med Skatteverket.
            </seg>
            <seg xml:id="i-ab8e70919264f14d-0">
              Vidare håller man på att utveckla ett system för systematiska
              kontroller av arbetsgivare via direktåtkomst till uppgifter från
              bland annat Skatteverket och Bolagsverket.
            </seg>
            <seg xml:id="i-6fb61046b4e09f84-0">
              Det är framför allt i samband med förlängningar som det kan komma
              fram att de ursprungliga anställningsvillkoren inte uppfylls.
              När en arbetstagare då ansöker om förlängt arbetstillstånd kan
              Migrationsverket kräva att sökanden visar att villkoren enligt
              det ursprungliga anställningserbjudandet uppfylls, till exempel
              genom att begära in lönespecifikationer och skattedeklarationer.
            </seg>
            <seg xml:id="i-a730fb1e7c62d461-0">
              Visst arbetas det med de här frågorna. Det har också varit regeringens
              politik, som jag precis som Sven-Erik Österberg tog upp har redogjort
              för i ett antal frågor och interpellationer.
            </seg>
            <seg xml:id="i-467ba7549f604c21-0">
              Av utlänningslagen framgår i dag att den som i ett ansökningsärende
              avseende uppehålls- och arbetstillstånd medvetet lämnar oriktiga
              uppgifter eller medvetet underlåter att tala om något förhållande
              av betydelse kan dömas till böter eller fängelse i högst sex månader.
              Dessa bestämmelser gäller såväl arbetstagaren som arbetsgivaren.
            </seg>
            <seg xml:id="i-068d667654a141c5-0">
              Jag vill också gärna kort beröra frågan om anställningserbjudandets
              bindande karaktär. Det är först när parterna har kommit överens
              för att ingå ett avtal krävs faktiskt att parter blir överens
              som man kan anse att det finns ett bindande anställningsavtal
              mellan arbetsgivaren och arbetstagaren.
            </seg>
            <seg xml:id="i-0b1d9fb04c0813c4-0">
              Men på den svenska arbetsmarknaden är det också så att en arbetstagare
              och en arbetsgivare förfogar över sitt eget avtal. De är fria
              att förhandla om anställningsvillkoren, och de kan omförhandla
              anställningsvillkoren efter det att arbetet i Sverige har påbörjats,
              både till det sämre och till det bättre, om de är överens om det
              och om det är förenligt med lagar och gällande kollektivavtal.
            </seg>
            <seg xml:id="i-6b5f694501c2a5f1-0">
              Det är alltså tillåtet att komma överens om en lönesänkning,
              förutsatt att det är förenligt med lagar och kollektivavtal, trots
              att den tidigare lönen har legat till grund för beviljat arbetstillstånd.
            </seg>
            <seg xml:id="i-91c7372a34567c56-0">
              Förändrade löne- och anställningsvillkor kan däremot innebära
              att det finns grund för att återkalla tillstånd. Om förändrade
              villkor uppdagas i samband med en ansökan om förlängning och om
              löner och övriga anställningsvillkor då är sämre än vad som följer
              av svenska kollektivavtal eller praxis inom yrket eller branschen
              ska inte någon förlängning av arbetstillståndet beviljas. Det
              står redan i lagstiftningen och behöver alltså inte bli föremål
              för några lagstiftningsförändringar.
            </seg>
          </u>
          <note type="speaker" xml:id="i-502ba81d450216ce-0">
            Anf. 57 SVEN-ERIK ÖSTERBERG (S):
          </note>
          <u who="unknown" xml:id="i-e1fc618ea12830d3-24">
            <seg xml:id="i-b4f6e26a029009c6-0">
              Herr talman! Jag vet inte hur jag ska tolka Tobias Billström,
              om det handlar om ett sätt att skydda sig mot den verklighet som
              finns. Jag känner till reglerna, vad som ska gälla, vilka rättigheter
              man har och så vidare.
            </seg>
            <seg xml:id="i-b558eada0db6c97a-0">
              Jag tvekar inte en sekund om att Tobias Billström mycket väl
              vet hur det fungerar. Om inte är det ganska enkelt att ta reda
              på det, inte minst genom de fackförbund som dagligen konfronteras
              med detta och vet vilka problem det är, hur det ser ut i verkligheten
              och hur denna arbetskraft faktiskt hanteras.
            </seg>
            <seg xml:id="i-1123937a01e8259f-0">
              Jag skulle också vilja gå i polemik på en punkt och säga: Det
              är klart att prövningen har betydelse för vad som händer. Det
              var det jag antydde. Ingen ska inbilla mig att hela skälet till
              att städbolag på löpande band tar in utländsk arbetskraft skulle
              vara att det inte finns arbetskraft i Sverige som skulle kunna
              ta jobben. Det har också avslöjats genom rapporter att de företagen
              konsekvent har använt systemet genom att de har lönedumpat och
              villkorsdumpat och haft vidriga förhållanden på vissa ställen.
            </seg>
            <seg xml:id="i-e07aa25ac256159e-0">
              Det är klart att de företagen inte vill anställa svensk arbetskraft
              som är fackliga medlemmar, där facket kan komma in och se vilka
              villkor som gäller, utan man har i det här fallet använt arbetskraftsinvandring
              för att se till att sno åt sig detta och se till att få billigare
              arbetskraft och göra det man gör.
            </seg>
            <seg xml:id="i-b5b67915e0a0bd87-0">
              Tobias Billström svarade inte på min fråga. Om ministern lägger
              ett stort ansvar för hur det fungerar på svensk arbetsmarknad
              på inte minst de fackliga organisationerna eller arbetsmarknadens
              parter, som ministern säger, fast det faktiskt gäller facket vore
              det då inte rimligt att ge mer muskler till de fackliga organisationerna?
            </seg>
            <seg xml:id="i-8a760bb57c1adf19-0">
              Om Tobias Billström menar allvar med att även han är upprörd
              över att det sker sådana här saker på arbetsmarknaden bör man
              väl ta alla möjligheter som finns för att komma till rätta med
              detta. Ett sätt är väl att ge facken större kontrollrätt på arbetsmarknaden.
              Det gäller om de villkor som man inledningsvis har kommit överens
              om följs och om man lever upp till dem även på arbetsplatsen.
            </seg>
            <seg xml:id="i-7b99cd133d387fa0-0">
              Genom ett sådant beslut tror jag att man skulle kunna häva mycket
              av de missförhållanden som vi i dag dagligen måste läsa om i olika
              medier.
            </seg>
          </u>
          <note type="speaker" xml:id="i-b43ca50abee84168-0">
            Anf. 58 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-520e123fc2d05ac4-7">
            <seg xml:id="i-ea0043faa3b99dc0-0">
              Herr talman! Det är inte utan skäl som jag redogör för lagen.
              Riksdagens uppgift är inte att tycka en massa saker utan att stifta
              lag, och min uppgift som statsråd är att leverera underlag för
              lagstiftning och också förklara varför regeringen har lagt fram
              den lag som sedan har förverkligats.
            </seg>
            <seg xml:id="i-76e47e5a5b0bab59-0">
              Jag tycker att detta är en rättssäkerhetsfråga och vill gärna
              understryka att den lagstiftning som vi har när det gäller arbetskraftsinvandring
              är unik i världen. Det är den därför att den är behovsstyrd och
              inte föremål för den typ av politiskt tillkrånglade beslutsprocesser
              som många andra länder har. Det är något som är bra. Lagstiftningen
              följer det mönster som vi har när det gäller den svenska modellen
              i övrigt.
            </seg>
            <seg xml:id="i-7fbbca23bc0bb063-0">
              Sven-Erik Österberg använde uttrycket att det handlar om vad
              man vill se och så vidare. Jag håller nog med om det. Det handlar
              lite om vad man vill se.
            </seg>
            <seg xml:id="i-14fbf5e36b16f911-0">
              Jag ser framför mig tusentals människor som har kommit till Sverige
              under senare år som har fått precis de villkor som var fastlagda
              i deras anställningserbjudande och som har kommit för att bidra
              till vår arbetsmarknad och därmed också till vår tillväxt och
              välfärd. Det är något som vi kommer att behöva ännu mer av i framtiden.
            </seg>
            <seg xml:id="i-61df824879f094fd-0">
              Sven-Erik Österberg tyckte jag gjorde sig lite lustig över just
              städföretagen. Tittar man på Migrationsverkets förteckning över
              arbeten där det finns stor efterfrågan på arbetskraft, upprättad
              i samråd med Arbetsförmedlingen, hittar man där för närvarande
              till exempel gruvarbetare, kock, taxiförare och VVS-montör. Jag
              skulle kunna fortsätta med den listan.
            </seg>
            <seg xml:id="i-3091babb2a5d23dc-0">
              Är inte det människor som vi behöver på vår arbetsmarknad? Jo,
              absolut! Bör de få bra villkor när de kommer till vårt land? Ja,
              absolut! Men det är viktigt att komma ihåg att det inte är så
              enkelt som att peka på att det finns arbetslöshet därute och att
              det sedan inte finns bristyrken. Det är klart att det gör det,
              och det kommer alltid att vara så framöver, eftersom arbetsmarknaden
              ändras.
            </seg>
            <seg xml:id="i-a0b96b69ca377c65-0">
              Från regeringens sida arbetar vi för att se till att den lagstiftning
              som riksdagen har beslutat om när det gäller behovsstyrd arbetskraftsinvandring
              fungerar bra. Jag har tydligt och klart redogjort för regleringsbrevet
              till Migrationsverket. Vi är villiga att fortsätta att arbeta
              med att förbättra och förändra.
            </seg>
            <seg xml:id="i-60436117e489d1a0-0">
              Men Sven-Erik Österbergs idé om att återinföra arbetsmarknadsprövningen
              och avskaffa den arbetskraftsinvandringslagstiftning som vi har
              för närvarande kommer inte att förverkligas så länge vi har den
              här regeringen.
            </seg>
          </u>
          <note xml:id="i-0c934b2a8cc0624a-6">
            Överläggningen var härmed avslutad.
          </note>
          <note xml:id="i-c51f897083c90321-0">
            12 § Svar på interpellation 2011/12:91 om brister i arbetsskadeförsäkringen
          </note>
          <note type="speaker" xml:id="i-89769f0990c6f506-0">
            Anf. 59 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-25">
            <seg xml:id="i-6948bb614dbc7121-0">
              Herr talman! Wiwi-Anne Johansson har frågat mig vad jag avser
              att göra för att säkerställa att kvinnors arbetsskador inte bedöms
              vara mindre allvarliga än mäns. Vidare har hon frågat mig om jag
              avser att vidta några åtgärder för att förbättra arbetsskadeförsäkringen
              för att uppnå högre rättssäkerhet och bättre möjligheter att få
              ersättning för de skador man har ådragit sig i arbetet.
            </seg>
            <seg xml:id="i-eeeff7778394f1d4-0">
              Kvinnor och män beviljas ersättning för arbetsskador i olika
              utsträckning. Under 2002 ändrades bevisregeln i arbetsskadeförsäkringen
              på initiativ av den dåvarande regeringen. Ett uttalat syfte var
              att beviskraven skulle mildras, vilket bedömdes kunna leda till
              att skillnaderna i beviljandefrekvens för ansökningar från kvinnor
              respektive män utjämnades. Detta har inte visat sig bli fallet.
            </seg>
            <seg xml:id="i-22b94f72dccbb3fe-0">
              Inspektionen för socialförsäkringen (ISF) har på regeringens
              uppdrag granskat hela beslutsprocessen vid beslut om arbetsskada
              utifrån ett jämställdhetsperspektiv. Rapporten analyseras för
              närvarande på Socialdepartementet. De huvudsakliga förklaringarna
              till skillnaderna mellan kvinnor och män tycks inte vara Försäkringskassans
              prövning. Kvinnor och män som arbetar inom samma yrke beviljas
              arbetsskadelivränta i ungefär lika stor utsträckning.
            </seg>
            <seg xml:id="i-732f8b12410eee1e-0">
              Skillnaden i beviljandefrekvens tycks i stället huvudsakligen
              bero på att arbetsmarknaden för kvinnor fortfarande är en annan
              än den för män. Antalet godkända arbetsskador är högre i typiskt
              manliga yrken än i typiskt kvinnliga.
            </seg>
            <seg xml:id="i-8cf117467dcb2652-0">
              Detta skulle kunna bero på att typiskt manliga yrken i viss utsträckning
              är farligare. För detta talar till exempel att allvarliga olyckor
              på arbetet enligt statistik från Arbetsmiljöverket och AFA Försäkring
              drabbar fler män än kvinnor. Dödsfall genom arbetsolyckor drabbar
              också oftare män än kvinnor.
            </seg>
            <seg xml:id="i-7c096f68deb6bec0-0">
              ISF har också pekat på att kunskapen om arbetsmiljöns betydelse
              för uppkomst av sjukdom är större för mansdominerade arbetsmiljöer.
              Detta är sannolikt riktigt. För att ta till vara den forskning
              som finns har regeringen gett Statens beredning för medicinsk
              utvärdering i uppdrag att bistå Försäkringskassan med kunskapsöversikter
              beträffande risker för arbetssjukdomar, särskilt när det gäller
              kvinnors arbetsmiljöer. Genom att göra sådana översikter kommer
              vi även att få en bättre bild av var det finns behov av ytterligare
              forskning.
            </seg>
            <seg xml:id="i-4aaabdec7cf62331-0">
              ISF har även väckt frågan om en mer omfattande förändring av
              arbetsskadelagstiftningen. Detta kräver dock en djupare analys.
              Jag vill även erinra om att den parlamentariska Kommittén om hållbara
              försäkringar vid sjukdom och arbetslöshet, den parlamentariska
              Socialförsäkringsutredningen, har till uppgift att överväga om
              huvudmannaskapet för arbetsskadeförsäkringen bör ändras.
            </seg>
          </u>
          <note xml:id="i-445fff4ece2321ab-0">
            Då Wiwi-Anne Johansson, som framställt interpellationen, anmält
            att hon var förhindrad att närvara vid sammanträdet medgav andre
            vice talmannen att Marianne Berg i stället fick delta i överläggningen.
          </note>
          <note type="speaker" xml:id="i-baf6d397bd6387d4-0">
            Anf. 60 MARIANNE BERG (V):
          </note>
          <u who="marianne_berg_919366" xml:id="i-a80b949d08420072-0">
            <seg xml:id="i-3b56c3dd65502d86-0">
              Herr talman! Jag får tacka ministern för svaret, men jag tycker
              att det är en hel del som saknas i svaret. Jag hoppas att jag
              ska få tydligare svar lite längre fram i debatten.
            </seg>
            <seg xml:id="i-2f5a538f6981f9bc-0">
              Mot bakgrund av att beviljandegraden inom arbetsskadeförsäkringen
              är lägre för kvinnor än för män fick ISF, Inspektionen för socialförsäkringen,
              av regeringen i uppdrag att undersöka de oskäliga skillnaderna
              i beslut eller i det som leder fram till beslut. Rapporten, som
              vi nu har tagit del av, visar med all tydlighet att skillnaderna
              mellan könen kvarstår. Orsakerna finns såväl inom Försäkringskassans
              område som utanför.
            </seg>
            <seg xml:id="i-0d3e38b0d9832206-0">
              Det är bara att konstatera att trots 2002 års lagstiftning med
              sänkta krav på bevisning är förekomsten av fullständig medicinsk
              vetenskaplig evidens styrande för besluten. Och de litteratursammanställningar
              som används av försäkringsmedicinska rådgivare i verksamheten
              bygger till större delen fortfarande på forskning inom de manligt
              dominerade yrkena. Till detta vill jag lägga att granskningen
              klart visar på att yttranden från dessa rådgivare väger mycket
              tungt i beslutsprocessen.
            </seg>
            <seg xml:id="i-0a445aaaa8fc37c8-0">
              I svaret skriver ministern: De huvudsakliga förklaringarna till
              skillnaderna för kvinnor och män tycks inte bero på Försäkringskassans
              prövning. Svaret gör mig lite fundersam. Har vi egentligen läst
              samma rapport? I rapporten från ISF, som i sitt uppdrag just skulle
              granska arbetsskador ur ett jämställdhetsperspektiv, kan vi redan
              på de första sidorna läsa generaldirektörens förord och en sammanfattning.
              Där kan vi läsa följande: Trots åtgärder som Försäkringskassan
              vidtagit för att säkerställa lika behandling för kvinnor och män
              inom arbetsskadeförsäkringen kvarstår skillnaden i beviljningsgrad
              mellan kvinnor och män. För mig är det väldigt klart.
            </seg>
            <seg xml:id="i-dbc1232cca2bc2de-0">
              Herr talman! Även när man tar bort det som beror på yrken kvarstår
              en skillnad på upp till 5 procent. Jag återgår naturligtvis därför
              till frågan till ministern som jag inte anser att jag har fått
              ett fullgott svar på: Vad avser ministern egentligen att göra
              för att säkerställa att kvinnors arbetsskador inte bedöms vara
              mindre allvarliga än mäns?
            </seg>
          </u>
          <note type="speaker" xml:id="i-937c0aedc8b15849-0">
            Anf. 61 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-26">
            <seg xml:id="i-672049c9e3ff28b1-0">
              Herr talman! Jag tycker att det som Marianne Berg efterlyser
              är precis det som har gjorts i analytisk mening, det vill säga
              att vi har undersökt vad det kan anses bero på. Vi är överens
              om att det finns ett kvardröjande problem som är väsentligt. Vi
              är överens om att 2002 års lagstiftningsförändringar inte har
              haft den effekt som vi då hoppades på. Vi är sannolikt överens
              om att det ska krävas evidens för kopplingen mellan arbetssjukdomar,
              arbetsolyckor och arbetsskadeförsäkringen. Och vi är överens om
              att det finns ett kvarstående problem.
            </seg>
            <seg xml:id="i-a6de57748e518d34-0">
              Jag tycker att det här är en intressant och viktig fråga, men
              vi kan inte hoppa in i slutsatser.
            </seg>
            <seg xml:id="i-392c512e8385809e-0">
              Vad rapporten pekar på är att skillnaderna finns kvar men att
              det sannolikt inte beror på att Försäkringskassan av helt andra
              skäl gör olika bedömningar av män och kvinnor, utan att det handlar
              om grundläggande forskningsbrister och grundläggande kunskapsbrister
              i mäns och kvinnors typiska arbetsmiljöer. Det låter för mig rätt
              sannolikt. Det är ett gott tecken på att vi har kommit till rätta
              med en väsentlig del av gammaldags, manligt dominerade industriella
              miljöers problem. Många kvarstår förvisso, men vi har kommit en
              bra bit på väg. Det är lika uppenbart att vi har många problem
              kvar, framför allt när det gäller många yrken som i dag domineras
              av kvinnor.
            </seg>
            <seg xml:id="i-194613ea8ecc32ff-0">
              En annan diskussion är om det är rimligt att vi ska ha yrken
              som är så totalt dominerade av kvinnor eller av män. Men det är
              antagligen det som det här tyder på att vi har ett bekymmer med.
            </seg>
            <seg xml:id="i-2c0d3409bf2697f0-0">
              Jag tycker att det är en extremt intressant fråga att diskutera.
              Jag tycker också att det är bra att det nu undersöks vidare både
              i ISF:s rapport och i de svar som inom sex veckor ska komma från
              Försäkringskassan. Vi har det som SBU ska undersöka. Det ligger
              dessutom i den helt fundamentala frågan om var huvudmannaskapet
              ska ligga för försäkringen i den parlamentariska utredningen.
            </seg>
            <seg xml:id="i-b33606087677c0aa-0">
              Jag tycker att vi gör rätt mycket i den här frågan just nu och
              att det finns mer kvar att göra.
            </seg>
          </u>
          <note type="speaker" xml:id="i-51a6ccc402dd132f-0">
            Anf. 62 MARIANNE BERG (V):
          </note>
          <u who="marianne_berg_919366" xml:id="i-a80b949d08420072-1">
            <seg xml:id="i-779bc7b20b64b307-0">
              Herr talman! Att vi är överens om mycket och att mycket mer behöver
              göras ja, så kan det vara. Men det är fortfarande mycket som saknas,
              anser jag.
            </seg>
            <seg xml:id="i-3aa4b832392cfda2-0">
              Ministern säger att vi ska kräva mer forskning. Ja, det tycker
              jag också, men då kanske forskningen skulle fokusera på kvinnors
              arbetssituation, kvinnors arbetsmiljö och kvinnors skador på grund
              av deras arbeten.
            </seg>
            <seg xml:id="i-3b18ecae3a7382d5-0">
              Det första som regeringen gjorde när den tillsattes 2006 var
              till exempel att skrota ALI, Arbetslivsinstitutet i Norrköping,
              som hade en utomordentligt bra forskning kring dessa frågor. Men
              det togs bort med ett svep på grund av att man ansåg att det var
              för politiskt.
            </seg>
            <seg xml:id="i-9c411d02bb9b1f34-0">
              Att män har lättare att få arbetsskadeersättning än kvinnor är
              inte det enda problemet, och det vill jag ta upp i min fråga två
              som ministern inte har svarat på i detta svar. Även mäns beviljningsgrad
              på 39 procent måste anses vara väldigt lågt, tycker jag.
            </seg>
            <seg xml:id="i-e8d670a618f4e283-0">
              Vi vet att arbetsskadeförsäkringen har en lång historia och att
              den nuvarande lagstiftningen är från 1977. Vi hade också en finansiell
              kris, då det blev strängare regler när det gällde det försäkringsmässiga
              och många arbetsskadade inte hölls skadeslösa. Men sedan kom finanserna
              på benen igen, och då aktualiserades en reform som syftade till
              att reglera så att fler arbetsskadade skulle få ersättning och
              bättre ersättning.
            </seg>
            <seg xml:id="i-4ef0235d20d91864-0">
              Syftet har inte till fullo uppnåtts när vi ser att utbetalningarna
              för arbetsskador i stället har minskat kraftigt under ett par
              år. Då är naturligtvis frågan: Vad ligger bakom den minskningen?
              Vad vet regeringen om orsakerna? Kan det vara så, som vissa hävdar,
              att man inte ens anser det vara lönt att pröva möjligheten att
              få ersättning? Jag undrar som sagt: Känner ministern till orsakerna?
            </seg>
            <seg xml:id="i-0c44928eca2023a0-0">
              Herr talman! Låt mig ta några exempel. I en rapport som Försäkringskassan
              låtit göra, Socialförsäkringsrapport 2008:3, kan vi läsa att 42
              procent av männen beviljades livränta i de fall som rörde problem
              i mjukvävnader mot 20 procent av kvinnorna. När det gällde ryggproblem
              godkändes 26 procent av männen och 15 procent av kvinnorna.
            </seg>
            <seg xml:id="i-1b1f13227a5d411a-0">
              Färre ärenden prövas, men inget tyder på att det skulle vara
              ett resultat av en förbättring av arbetsmiljön precis.
            </seg>
            <seg xml:id="i-3cf6b19700f4d7ae-0">
              För att nämna något av det som Vänsterpartiet anser bör tas med
              i en ny översyn kan jag nämna följande: Systemet för kunskapsinhämtning
              om olika arbetsskador bör analyseras. De senaste forskningsrönen
              bör snabbt implementeras i beslutsunderlagen för Försäkringskassan.
              En förbättring av arbetsskadeförsäkringen bör göras. En utredning
              med syfte att kvinnor och män ska ha en rättssäker process bör
              göras. Och den som har fått en arbetsskada godkänd ska erhålla
              skälig ersättning.
            </seg>
            <seg xml:id="i-0aa670ab03b4dafc-0">
              Visst finns det mycket gemensamt men också mycket olikheter i
              den process som vi vill arbeta i när det gäller den här frågan.
              Utifrån de exempel som jag har tagit upp undrar jag om ministern
              skulle kunna tänka sig att arbeta i den riktningen framöver.
            </seg>
          </u>
          <note type="speaker" xml:id="i-fefc3e333c6aacfa-0">
            Anf. 63 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-27">
            <seg xml:id="i-919050ff3302f73f-0">
              Herr talman! Tre saker tycker jag förtjänar att kommenteras.
            </seg>
            <seg xml:id="i-abb09fcf46bdf19c-0">
              För det första: Om man har en separat försäkring som siktar på
              att ge människor ersättning vid arbetssjukdomar och arbetsskador
              och har separata villkor och separata ersättningar kräver det
              att man också har tydliga regler för vad som skiljer den sortens
              ersättningar och försäkringsgrunder från övrig sjukförsäkring.
              Det tror jag är mycket viktigt. Sedan kan man diskutera om vi
              har exakt de reglerna.
            </seg>
            <seg xml:id="i-e9ab279ac4583071-0">
              För det andra: Vill man förändra reglerna för arbetsskadeförsäkringen
              och i största allmänhet göra det lättare att få bifall för arbetsskada
              och arbetssjukdom, då kan man motionera om det i sedvanlig form.
              Det är inte det som den här utvärderingen kretsar kring, utan
              det är frågan om vi i dag behandlar mäns och kvinnors förutsättningar
              likvärdigt. Och mitt svar är: Det gör vi inte tillräckligt bra
              i dag i Sverige.
            </seg>
            <seg xml:id="i-c044ba5343cdf210-0">
              För det tredje vågar jag påstå, som lekman på området, att det
              med all sannolikhet är lättare att härleda fysiska sjukdomar och
              inte minst fysiska skador till specifika yrken och arbetshändelser
              än vad det är många psykiska åkommor och den psykiska ohälsa som
              i dag ökar starkt. Till del ligger det i sakens natur. Till del
              krävs det ökad kunskap om hur vi ska se dessa samband så att vi
              inte systematiskt missar att se sådana konsekvenser av mer moderna
              yrken där vi i dag har större skäl att fästa vår uppmärksamhet
              än vi hade för hundra år sedan.
            </seg>
          </u>
          <note type="speaker" xml:id="i-0de2f151b03c8951-0">
            Anf. 64 MARIANNE BERG (V):
          </note>
          <u who="marianne_berg_919366" xml:id="i-a80b949d08420072-2">
            <seg xml:id="i-1f9a2615841a8e38-0">
              Herr talman! Ministern sade att frågan i mitt förra inlägg inte
              fanns med i interpellationen och därför inte behövde något särskilt
              svar. Det var bara jämställdhetsaspekten som var aktuell. Det
              förstår jag inte. Det finns ju en fråga om åtgärder för att förbättra
              arbetsskadeförsäkringen för att uppnå högre rättssäkerhet och
              bättre möjligheter att få ersättning vid skador man ådragit sig
              i arbetet.
            </seg>
            <seg xml:id="i-3a05df97aa317d08-0">
              Hur som helst har Vänsterpartiet motionerat om en bättre arbetsskadeförsäkring,
              så nu har ministern fått svar på det.
            </seg>
            <seg xml:id="i-185fd0928263d54d-0">
              När mycket finns på ett papper men inte fungerar i praktiken
              måste man göra en stor och bred översyn. Jämställdhetsperspektivet
              måste man arbeta vidare med, och det säger ministern att han gör.
              Att 2011 utgå från att mannen är norm är totalt oacceptabelt.
            </seg>
            <seg xml:id="i-664959c376152d8b-0">
              Rättssäkerheten skevar också enligt rapporten, vilket vi också
              måste komma till rätta med.
            </seg>
            <seg xml:id="i-71a6d33dfb818f98-0">
              Jag, eller kanske rättare sagt Wiwi-Anne Johansson, kommer noga
              att följa ministern i fortsättningen när det gäller vilka bedömningar
              han gör och vilka åtgärder han vidtar vad gäller det faktum att
              kvinnors arbetsskador bedöms vara mindre allvarliga än mäns och
              vilka åtgärder ministern vidtar för att förbättra arbetsskadeförsäkringen
              och uppnå högre rättssäkerhet.
            </seg>
          </u>
          <note type="speaker" xml:id="i-450dafbe7f19b844-0">
            Anf. 65 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-28">
            <seg xml:id="i-39a83b2076faccf1-0">
              Herr talman! Vi inväntar svar från Försäkringskassan på den rapport
              som ISF har kommit med. Vi bereder frågan på departementet. Vi
              inväntar synpunkter från SBU, och på mellanlång sikt inväntar
              vi synpunkter från den parlamentariska utredningen vad gäller
              huvudmannaskapet. Det pågår alltså ganska mycket här och nu i
              denna fråga.
            </seg>
          </u>
          <note xml:id="i-0c934b2a8cc0624a-7">
            Överläggningen var härmed avslutad.
          </note>
          <note xml:id="i-08d96136663e8ff2-0">
            13 § Svar på interpellation 2011/12:93 om svenskarnas syn på
            socialförsäkringarna
          </note>
          <note type="speaker" xml:id="i-06041de0128a1361-0">
            Anf. 66 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-29">
            <seg xml:id="i-e8bf64b0d62c04b8-0">
              Herr talman! Peter Persson har frågat mig om jag avser att vidta
              några åtgärder med anledning av den rapport som Stefan Svallfors
              har skrivit om svenskarnas syn på socialförsäkringarna.
            </seg>
            <seg xml:id="i-06035bd7995f6861-0">
              Jag vill inledningsvis påpeka vikten av att socialförsäkringen
              och Försäkringskassan ska ha medborgarnas fulla förtroende. För
              att detta ska vara möjligt krävs bland annat att myndighetens
              verksamhet präglas av en god service och en hög kvalitet i handläggningen.
              Tillämpningen av socialförsäkringen ska vara enhetlig, och rätt
              person ska få rätt ersättning i rätt tid. Ingen ska behöva vänta
              oskäligt länge på besked om beslut i ett ärende.
            </seg>
            <seg xml:id="i-fc4c5e5876d80ccc-0">
              Peter Persson frågar om resultaten i den studie som hänvisas
              till är en konsekvens av de regeländringar som skett sedan 2006.
              Sjukförsäkringsreformen har öppnat fler vägar tillbaka till arbete.
              Sjukskrivningsprocessen har blivit mer aktiv. Färre individer
              blir sjukskrivna, och sjukperioderna har blivit kortare. Sammantaget
              har den minskade ohälsan lett till en kraftig minskning av utanförskapet.
              Detta har varit viktigt. En viktig uppgift framöver är att stärka
              förtroendet för sjukförsäkringen och säkerställa att den upplevs
              som trygg och legitim.
            </seg>
            <seg xml:id="i-c3442084ac56000a-0">
              Regeringen har under våren 2011 i en departementspromemoria presenterat
              ett antal tänkbara åtgärder som kan vara viktiga för att säkerställa
              att beslut i sjukförsäkringen uppfattas som legitima. De handlar
              exempelvis om ändamålsenliga handläggningsprocesser, kommunikation
              med de försäkrade och omprövning och överklagande av Försäkringskassans
              beslut. Regeringen arbetar nu vidare med dessa frågor.
            </seg>
          </u>
          <note type="speaker" xml:id="i-ee635ec51e832d32-0">
            Anf. 67 PETER PERSSON (S):
          </note>
          <u who="peter_persson_b021b6" xml:id="i-0ebff89b7e8627d7-0">
            <seg xml:id="i-a17c2af41df39480-0">
              Herr talman! Jag tackar statsrådet för svaret men konstaterar
              att han inte är särskilt bekant med min frågeställning. År 2002,
              när Sverige inte hade samma rikedom som i dag, var 25 procent
              av svenskarna tveksamma till om det offentliga skulle ge en trygghet
              vid sjukdom. Förra året, då vår nationalinkomst stigit på ett
              väsentligt sätt, hade siffran för dem som känner oro för om de
              kommer att få trygghet vid sjukdom ökat till 35 procent.
            </seg>
            <seg xml:id="i-3d26cb5975c4cbf7-0">
              Det är givetvis ingen slump. Det är en effekt av regeringens
              medvetna politik för att försämra socialförsäkringssystemen. År
              2006 fick 1,7 miljoner löntagare en försämrad sjukförsäkring.
              Det sattes i gång något som kallades ett reformpaket som innebär
              att sjuka förutsätts vara friska efter ett år och kastas ut ur
              sjukförsäkringen. Detta har lett till att tusentals och åter tusentals
              har fått gå från trygghet till osäkerhet och ovisshet i kommunernas
              försörjningsstöd.
            </seg>
            <seg xml:id="i-d682743adf8d5754-0">
              Jag tror att regeringen mycket medvetet och strategiskt håller
              på att genomföra en politik i vårt land som bygger på att de mest
              omfördelande reformerna ska utplånas och i förlängningen ersättas
              av privata försäkringssystem. Det blir effekten. När osäkerheten
              breder ut sig och allt färre känner trygghet kompletterar man
              med privata försäkringar. Så småningom går det vidare i ett system
              som smälts ned.
            </seg>
            <seg xml:id="i-65921a25c5d7f401-0">
              Detta gör regeringen för att ha utrymme att genomföra gigantiska
              skattesänkningar, och mest till dem som redan hade och kände sin
              trygghet. Men också de erhöll trygghet vid sjukdom och andra skeenden
              i livet som man inte kan påverka.
            </seg>
            <seg xml:id="i-eb90530b5badcac0-0">
              Svallfors undersökning visar att viljan att betala skatt för
              att ha ett solidariskt välfärdssystem inte är sjunkande. Tvärtom
              ökar den. Det finns en stark vilja hos svenska folket till solidaritet,
              och då måste det fungera och omfatta oss alla. Detta solidaritetskontrakt
              har Moderaterna, det parti ministern företräder, aldrig tyckt
              om. Ni vill klippa av solidaritetsbandet genom att trasa sönder
              försäkringssystemen och göra dem omöjliga att använda. Då växer
              det nya automatiskt fram. Det är er strategi.
            </seg>
            <seg xml:id="i-6ab2c97ee8352b8f-0">
              Tror inte ministern att det finns ett förhållande mellan en tilltagande
              misstro mot systemet och de försämringar ni har genomfört?
            </seg>
          </u>
          <note type="speaker" xml:id="i-126b4902906ceb03-0">
            Anf. 68 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-30">
            <seg xml:id="i-a005cf081aa5880c-0">
              Herr talman! Det var glädjande att interpellanten till slut kom
              fram till en fråga efter sin litania av anklagelser. Jag vet inte
              med vilken detaljrikedom Peter Persson har följt forskningen om
              svensk välfärdspolitik de senaste åren och med vilken noggrannhet
              han har läst rapporten om förtroendekapitalen i den svenska välfärdspolitiken.
              Jag drar helt andra slutsatser än interpellanten av detta.
            </seg>
            <seg xml:id="i-dad9689697038f55-0">
              Aldrig i modern tid har tilltron varit högre än den är just nu
              när det gäller välfärdspolitiken i allmänhet, inklusive sjukförsäkringen.
              När man ställer frågan om hur stor risk det är för försörjningsproblem
              är siffrorna lägre nu än 2002 och 1997. På alla punkter är tilltron
              i dag högre än den var tidigare. Detta är en väsentlig information
              för människor som tror att den svenska välfärdspolitiken inte
              längre står för de grundläggande värden som den ska.
            </seg>
            <seg xml:id="i-7ebafb74a41dbab5-0">
              Man ska ha klart för sig att stödet för kollektiva försäkringar
              är mycket starkt i Sverige. Det är större i dag än vad det varit
              tidigare.
            </seg>
            <seg xml:id="i-8a917a841a1feb98-0">
              Det är inte så att viktiga reformer har minskat stödet för att
              vara med i de offentliga försäkringarna. Det är mycket bra det
              borde en socialdemokrat veta att den svenska medelklassen känner
              tilltro, acceptans och lojalitet när det gäller den svenska välfärdspolitiken.
              Det är viktigt för den samlade politikens framgång.
            </seg>
            <seg xml:id="i-d48e9e4409bd1ad6-0">
              Det är också viktigt att många människor i dag uppfattar att
              arbetet mot fusk och överutnyttjande har varit framgångsrikt.
              Misstänksamheten minskar radikalt. Den är halverad när det gäller
              sjukvårdens användning jämfört med 90-talet. Den är halverad när
              det gäller arbetslöshetsförsäkringen om vi jämför med 80-talet.
              Det är en tredjedel så många som tror att socialbidragssystemen
              missbrukas. Misstänksamheten har halverats bara sedan 2006 när
              det gäller risken för att någon missbrukar den svenska sjukförsäkringen.
              Detta är väsentliga framgångar.
            </seg>
            <seg xml:id="i-2e0a29bc053b2181-0">
              Jag förstår att du har en agenda som ska antyda att det finns
              en helt annan ambition bakom de svenska sjukförsäkringsreformerna
              än de jag har redovisat här i kammaren många gånger. Jag kan leva
              med den uppfattningen.
            </seg>
            <seg xml:id="i-1dac032d6c912670-0">
              Jag är övertygad om att den svenska välfärdsmodellen tjänar Sverige
              väl. Jag är övertygad om att den bara fungerar om svenska folket
              har förtroende för att man själv får det man behöver om man behöver
              det och är övertygad om att andra människor inte drar nytta av
              systemet på fel sätt. Därför är det extremt viktigt att Försäkringskassans
              arbete de senaste åren med att avslöja människor som systematiskt
              fuskar och missbrukar nu bär frukt.
            </seg>
            <seg xml:id="i-3a0fb766664da61b-0">
              Det fanns en tid när många misstänkte att det fuskades i sjukförsäkringen.
              I dag ser vi ett resultat av arbetet mot fusk i assistansersättningen.
              Vi ser ett resultat av arbetet mot fusk i sjukförsäkringen. Människor
              som antagligen begår mycket värre brott än bidragsbrott avslöjas
              i dag som de simpla fuskare och förskingrare de är.
            </seg>
            <seg xml:id="i-0bb237a15138c42d-0">
              Om vi å ena sidan vill att människor som kan försörja sig själva
              ska stå på egna ben och inte leva på bidrag kan vi inte å andra
              sidan acceptera att människor som över huvud taget inte ska ha
              bidrag lyfter mångmiljonbelopp i felaktiga ersättningar. Det borde
              en socialdemokrat veta. Allt detta hänger ihop, och det är viktigt.
              Förtroendet från medelklassen för att man får trygghet när man
              behöver den hänger ihop med ambitionen att stoppa människor som
              överutnyttjar. Det hänger i sin tur ihop med att förenkla användandet
              för de människor som ska få de tjänster de behöver.
            </seg>
            <seg xml:id="i-4a3fd274ef8ff1b4-0">
              Jag läser det här som en väsentlig framgång inom ramen för ett
              system som ändå måste utvecklas och förbättras. Jag ser inte alls
              de anklagelser som du riktar mot systemet.
            </seg>
          </u>
          <note type="speaker" xml:id="i-7e99fd76e1df7b68-0">
            Anf. 69 PETER PERSSON (S):
          </note>
          <u who="peter_persson_b021b6" xml:id="i-0ebff89b7e8627d7-1">
            <seg xml:id="i-a349874bd531ba93-0">
              Herr talman! Ingen socialdemokrat har någonsin försvarat fusk.
              För en socialdemokrat är det fusk om man fuskar med sjukförsäkringen,
              och det är fusk om man fuskar med skatten. För dig är det fusk
              i sjukförsäkringen, och fel i skatten. Det ena svarar för 20 miljarder,
              det andra för 130.
            </seg>
            <seg xml:id="i-6db72fe222936011-0">
              Moderaterna har ett oerhört behov av att skriva ny historia och
              ändra den gamla historien. Kristersson driver nu inom departementets
              ram ett historiebeskrivningsprojekt, Svensk välfärdspolitik 100
              år , där man försöker beskriva att den svenska välfärdsmodellen
              utvecklades i samsyn mellan höger och vänster enligt en intervju
              med dig i Axess i mars. Så var det ju inte alls. Det var en oerhörd
              strid när reform efter reform mödosamt togs fram för att skapa
              ett välfärdsbygge. Jag vet ju vad du sade så sent som 1990:
            </seg>
            <seg xml:id="i-7134868921e9923e-0">
              Som moderater och förkämpar för individuell frihet och marknadsekonomi
              har vi ett uppdrag att bekämpa och avveckla välfärdsstaten. Målet
              är att den kollektiva välfärdspolitiken i alla dess former och
              skepnader måste göra andra förlegade och felaktiga socialistiska
              system sällskap på historiens skräphög.
            </seg>
            <seg xml:id="i-165b4ab378394c35-0">
              Nu försöker du skriva en annan historia. Det är väl snart så
              att det var ni som tog upp kampen för socialförsäkringarna precis
              som ni försöker inbilla folk att ni tog täten i kampen för rösträtt.
              På område efter område försöker ni skriva om historien, och sedan
              gör ni något annat. Just med socialförsäkringarna har ni försämrat
              människors villkor. Ni skyller på att några fuskar. Därför var
              det nödvändigt att skicka ut alla från sjukförsäkringen. De blev
              friska efter ett år. Nu hamnar de i kommunernas försörjningsstöd.
              Löntagare tvingas att teckna kompletterande försäkringar bland
              annat vid sjukdom. Det handlar naturligtvis om att driva fram
              företagsverksamhet vid sidan om. Det är väl ingen tillfällighet
              att Skandia har skapat en sjukförsäkring och en sjukvårdsförsäkring
              och nu också driver ett eget sjukhus. Det är effekter, produkter,
              av en medveten politik då ni kraftigt sänker skatterna och tar
              bort resurser från försäkringssystemen och säger: Vi har inte
              råd. Ni garnerar med: Detta gör vi för att stoppa fusket.
            </seg>
            <seg xml:id="i-9fdcdc8eb2b4f584-0">
              Ingen socialdemokrat har någonsin försvarat fusk. Ni använder
              det som ett argument för att klämma åt alla som är sjuka. Ni ger
              er på socialförsäkringssystemen eftersom ni vet att det är den
              bästa omfördelningsfaktor som finns i ekonomin. Ni har aldrig
              tyckt om omfördelning. Klyftor är målet med er politik, men det
              vill ni inte säga. De nya moderaterna förklär sig och låtsas att
              de har tagit täten i kampen för trygghet i det svenska samhället.
              Med dina citat belägger jag att det är falsk historieskrivning,
              Ulf Kristersson.
            </seg>
          </u>
          <note type="speaker" xml:id="i-97921adbd6a6b43e-0">
            Anf. 70 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-31">
            <seg xml:id="i-df96ba67722a75d0-0">
              Herr talman! Jag ska göra ett tappert försök att plocka ut de
              få seriösa delar i Peter Perssons inlägg som jag tycker är värda
              att över huvud taget diskutera.
            </seg>
            <seg xml:id="i-bdfa31657764dd46-0">
              Det första är historieskrivningen. Den svenska välfärdspolitiken
              i modern tappning har vuxit fram under ungefär 100 år. Jag är
              den första att medge att vi i partipolitiken älskar att bekämpa
              varandra och att hata varandras ståndpunkter. Jag har ingenting
              emot en rejäl politisk match. Jag har ingenting emot att anklaga
              socialdemokrater för alla de fel jag tycker har begåtts under
              modern tids välfärdspolitiska utveckling. Men jag tycker att anständigheten
              kräver att vi då och då ser vad som inte har skilt oss åt. Något
              som jag brukar påpeka på våra seminarier i Socialdepartementets
              seminarieserie är att det från den första pensionsförsäkringen
              1913 och framåt finns mycket som har förenat de svenska partierna
              i välfärdspolitikens utveckling. Jag brukar inte dra mig för att
              påpeka att utan Gustav Möller vid rodret hade mycket av detta
              inte drivits på exakt det sätt som det drevs. Mycket kan vi hålla
              med om; annat har inte blivit som det kunde ha blivit. Jag brukar
              också påpeka att även fundamentala delar som inkomstbortfallsprincipen
              har varit kontroversiell långt in i socialdemokratin under den
              tid den byggdes ut.
            </seg>
            <seg xml:id="i-bb2150cb8eebcef5-0">
              Det kan finnas anledning att påpeka för en och annan historielös
              person på båda sidor om skranket att vi varken står utan skuld
              till det som inte har blivit bra gjort eller har skäl att inse
              att vi har medverkat till sådant som i dag tjänar oss väl.
            </seg>
            <seg xml:id="i-7c8c4dfa9386b75b-0">
              De generella systemen, inkomstbortfallsprinciperna, tycker jag
              är fundamentala delar av svensk välfärdspolitik. Det handlar i
              sin tur om arbetslinjens betydelser för att kunna driva framgångsrik
              välfärdspolitik. Den är i dag bättre i Sverige än i många andra
              europeiska länder.
            </seg>
            <seg xml:id="i-a1a12acaadf78ced-0">
              Jag står fullt ut bakom allt detta. Jag tycker att det är anmärkningsvärt
              att så många socialdemokrater i dag inte ser styrkan i denna stolta
              historia; det missar ni ofta att göra.
            </seg>
            <seg xml:id="i-a01018b18f8155c3-0">
              Man måste se synpunkter i sitt perspektiv. När jag för 20 år
              sedan påpekade att det fanns väsentliga brister i monopolmodeller
              ska det ses i ljuset av en välfärdspolitik som systematiskt utestängde
              nästan alla former av alternativ och inte gav människor möjlighet
              till några egna beslut inom stora delar av välfärdspolitiken.
              Så är det inte längre. Vi ser utan tvekan andra bekymmer, men
              den sortens monopolistiska tradition hade vi under några begränsade
              decennier. Vi hade också en del strider om vi nu ska hitta sådant
              där vi inte har varit överens.
            </seg>
            <seg xml:id="i-67287ba1842ffb5f-0">
              Socialförsäkringsreformerna har varit helt nödvändiga. Jag förstår
              att du har en billig retorik och vill antyda att vi har helt andra
              skäl att vilja förändra en politik som ledde till världens mest
              sjukskrivna folk eftersom du skulle tjäna på att vi hade andra
              ambitioner. Mitt svar är att vi såg samma problem som seriösa
              socialdemokrater såg för tio år sedan. Vi har gjort någonting
              åt samma problem som seriösa socialdemokrater ville göra någonting
              åt för tio år sedan. Det blev vår ibland otacksamma men rättvisa
              uppgift att göra det eftersom vi hade makten, på samma sätt som
              ni under många decennier har haft makten att genomföra saker och
              ting där människor ibland har haft samsyn och ibland har sett
              olika problem.
            </seg>
            <seg xml:id="i-ddd0812e142d2bde-0">
              Vi får bestämma oss. Antingen har vi en seriös diskussion om
              svensk välfärdspolitik, eller också kastar vi ganska meningslösa
              anklagelser på varandra. Valet är ditt.
            </seg>
          </u>
          <note type="speaker" xml:id="i-88cac8754bacad3a-0">
            Anf. 71 PETER PERSSON (S):
          </note>
          <u who="peter_persson_b021b6" xml:id="i-0ebff89b7e8627d7-2">
            <seg xml:id="i-295000dcd50e365c-0">
              Herr talman! Jag tillåter mig att citera vad Ulf Kristersson
              inte bara sade utan skrev 1990:
            </seg>
            <seg xml:id="i-0e748231284a0b49-0">
              Som moderater och förkämpar för individuell frihet och marknadsekonomi
              har vi ett uppdrag att bekämpa och avveckla välfärdsstaten.
            </seg>
            <seg xml:id="i-7475e12115b87875-0">
              Det säger Ulf Kristersson inte är seriöst. Var du inte seriös
              i din politiska gärning för 20 år sedan, Ulf Kristersson? Varför
              vill ni moderater aldrig tala om era verkliga avsikter? Jag tycker
              att det är en stor brist i svensk politik i dag. Det hade blivit
              mycket tydligare.
            </seg>
            <seg xml:id="i-76b822c155acfcef-0">
              Ni sänker inte skatterna för att det är tvångsmässigt nödvändigt
              och för att folk ropar efter det. Ni säger att ni gör det för
              att skapa fler jobb. Men arbetslösheten minskar inte. Ni har gjort
              det för att genomföra stora omfördelningar i det svenska samhället
              och öka klyftorna. Och någon måste betala. Det är bland andra
              de sjuka som har fått betala genom kraftiga försämringar i försäkringen
              och alla som är friska och som har en minskande tilltro till försäkringen
              i framtiden.
            </seg>
            <seg xml:id="i-4ce7099f1b7fb952-0">
              Det är väl ärligare att ni säger att er politik syftar till det
              som ni sade förr men som ni i dag försöker garnera, nämligen att
              människor ska klara sig själva och ta egna försäkringar?
            </seg>
            <seg xml:id="i-8c8e26cfbeebf0a3-0">
              LO:s välfärdsutredare Kjell Rautio har skrivit att Gustav Möller
              skulle rotera i sin grav om han hörde en högerman i Sveriges riksdag
              försöka ta honom till sitt bröst. Sluta upp med dessa dumheter,
              Kristersson!
            </seg>
          </u>
          <note type="speaker" xml:id="i-f3fd6ab20c0e386f-0">
            Anf. 72 Statsrådet ULF KRISTERSSON (M):
          </note>
          <u who="unknown" xml:id="i-e1fc618ea12830d3-32">
            <seg xml:id="i-452f7be743afad2d-0">
              Herr talman! Jag noterar att det retar en socialdemokrat att
              vi i dag ser styrkor i den svenska välfärdsmodellen som ni var
              på god väg att förskingra under ett par decennier av misslyckad
              välfärdspolitik.
            </seg>
            <seg xml:id="i-ea14a2097a8333bb-0">
              Vad du, Peter Persson, tycker om min relation till Gustav Möller
              intresserar mig föga. Om du vill driva torgmötesretorik i riksdagens
              kammare må det vara hänt. Jag tänker ändå inte medverka. Jag tänker
              inte anklaga er för att ni ville ha en halv miljon förtidspensionärer,
              jag tänker inte påstå att ni ville att det skulle vara 100 procents
              längre sjukskrivningstider i vissa delar av landet jämfört med
              andra delar, och jag tänker inte påstå att ni ville ha oändliga
              sjukskrivningstider, för det tror jag inte att ni ville. Jag tror
              att det var oavsiktliga konsekvenser av en politik som inte längre
              fungerade som den skulle.
            </seg>
            <seg xml:id="i-f37840dddac9a0c7-0">
              Man kan ibland se det bästa i sin motståndares ambitioner. Jag
              har noterat att det fanns ambitioner också hos socialdemokrater
              att göra någonting åt det som inte var bra nog. Jag noterar att
              det var vi och inte ni som fick uppgiften att genomföra det. Och
              jag noterar att du nu är mycket missnöjd över att vi i dag genomför
              det som är rätt och riktigt och att ni är på åskådarbänken.
            </seg>
          </u>
          <note xml:id="i-0c934b2a8cc0624a-8">
            Överläggningen var härmed avslutad.
          </note>
          <note xml:id="i-26bb045f54d8babc-0">
            14 § Svar på interpellation 2011/12:78 om utrikesfödda kvinnors
            situation på arbetsmarknaden
          </note>
          <note type="speaker" xml:id="i-0423618b2531a2bd-0">
            Anf. 73 Statsrådet ERIK ULLENHAG (FP):
          </note>
          <u who="unknown" xml:id="i-e1fc618ea12830d3-33">
            <seg xml:id="i-c3ecc3074aee3d36-0">
              Herr talman! Arhe Hamednaca har frågat vilka åtgärder arbetsmarknadsministern
              avser att vidta för att ge utrikesfödda kvinnor möjlighet att
              komma in på arbetsmarknaden för att förbättra den egna ekonomin.
            </seg>
            <seg xml:id="i-469d245333eee0b7-0">
              Interpellationen har överlämnats till mig.
            </seg>
            <seg xml:id="i-8279a61ac47452bd-0">
              Det är viktigt att koppla ihop utrikesfödda kvinnors situation
              på arbetsmarknaden med den fattigdom som också riskerar att drabba
              barn. Alltför många av de kvinnor som har flytt eller invandrat
              till Sverige har haft svårt att komma in på arbetsmarknaden. Sysselsättningsgraden
              för utrikesfödda kvinnor är ungefär 20 procentenheter lägre än
              för kvinnor som är födda i Sverige. Skillnaderna i sysselsättningsgrad
              mellan män och kvinnor som är utrikesfödda är 10 procentenheter.
              Bland dem som kommit till Sverige som flyktingar är 50 procent
              av männen, men endast 22 procent av kvinnorna, förvärvsarbetande
              tre år efter invandringen.
            </seg>
            <seg xml:id="i-7edbb0604849d8d1-0">
              Förutsättningarna för utrikesfödda kvinnor att komma in på arbetsmarknaden
              är inte bara en integrationspolitisk utan även en jämställdhetspolitisk
              utmaning. Regeringen har vidtagit ett antal åtgärder för att öka
              utrikesfödda kvinnors arbetskraftsdeltagande. Etableringsreformen,
              som trädde i kraft den 1 december 2010, är ett viktigt steg då
              den har ett stort jämställdhetsfokus. För att en familj ska få
              full etableringsersättning ställs krav på att såväl män som kvinnor
              deltar i etableringsinsatser. Den som är nyanländ och har en etableringsplan
              har också rätt att välja en etableringslots. Lotsen blir en länk
              till samhället som gör att kvinnorna kan få tillgång till ett
              eget nätverk. Det har också införts obligatorisk samhällsorientering
              för nyanlända som deltar i etableringsinsatser. Det är angeläget
              att tidigt få ta del av information om sina rättigheter och skyldigheter
              i det svenska samhället och inte bara vara hänvisad till en partner.
              Regeringen följer noga reformens genomförande och de effekter
              den kommer att ge för bland andra utrikesfödda kvinnors arbetsmarknadsetablering.
            </seg>
            <seg xml:id="i-8878c3a23d7e4069-0">
              Utrikesfödda kvinnor tar ett stort ansvar för hem- och familjeliv
              och gör ofta avbrott i etableringen på grund av uttag av föräldrapenning
              och väntan på förskoleplats. Kvinnornas uttag av föräldrapenning
              är en av de vanligaste orsakerna till avbrott i etableringen på
              arbetsmarknaden. Ett liknande mönster finns bland de anhöriginvandrade
              kvinnor som inte omfattas av etableringsreformen. Kvinnor som
              inte omfattas av etableringsreformen utgör ca 60 procent av dem
              som får uppehållstillstånd på grund av anknytning.
            </seg>
            <seg xml:id="i-f848560f1073c24c-0">
              Regeringen har nyligen gett en särskild utredare i uppdrag att
              föreslå åtgärder för att öka arbetskraftsdeltagandet och påskynda
              etableringen på arbetsmarknaden för nyanlända utrikesfödda kvinnor
              och anhöriginvandrare. Utredaren ska bland annat analysera vilka
              ekonomiska incitament som påverkar nyanlända utrikesfödda kvinnors
              och anhöriginvandrares arbetskraftsdeltagande och deltagande i
              etableringsinsatser samt föreslå åtgärder som ökar möjligheterna
              att kombinera föräldraskap med arbete och deltagande i etableringsinsatser.
              Utredaren ska också föreslå åtgärder som säkerställer att nyanlända
              får en individuellt anpassad etablering som är likvärdig för kvinnor
              och män. Ett slutbetänkande ska lämnas senast den 15 oktober 2012.
            </seg>
            <seg xml:id="i-b1ca242ed3b33ebb-0">
              Jag anser att en av de största jämställdhetsutmaningarna vi har
              i dag handlar om att vidta åtgärder för att fler utrikesfödda
              kvinnor ska kunna ta sig in på arbetsmarknaden och i samhället.
              De utrikesfödda kvinnorna utgör dessutom en stor arbetskraftsresurs
              som det svenska samhället behöver bli betydligt bättre på att
              ta till vara.
            </seg>
          </u>
          <note type="speaker" xml:id="i-70b7b03b6d46300b-0">
            Anf. 74 ARHE HAMEDNACA (S):
          </note>
          <u who="arhe_hamednaca_8e4e47" xml:id="i-5771bbec6e23e5b2-0">
            <seg xml:id="i-69fb586075d73981-0">
              Herr talman! Jag tackar integrationsministern för svaret. Jag
              trodde att interpellationen skulle besvaras av arbetsmarknadsministern.
              Men det är bra att den hamnar hos integrations- och jämställdhetsministern.
              Dessa frågor handlar även om jämställdhet och integration.
            </seg>
            <seg xml:id="i-2588bd042b4c6236-0">
              Integrationsministern har kanske missuppfattat min interpellation.
              Den handlar inte om nyanlända. Den handlar om utrikesfödda kvinnor
              som bor i Sverige och som kanske har bott mer än tio år här och
              som är svenska medborgare. Det är det som den handlar om.
            </seg>
            <seg xml:id="i-31f76142677582e2-0">
              Barnfattigdomen innebär att var tionde ung människa i Sverige
              tvingas leva under knappa ekonomiska förhållanden. Vi riskerar
              att gå miste om den fantastiska förmåga som dessa barn har. Värst
              drabbade är barn till ensamstående föräldrar eller föräldrar med
              utländsk bakgrund. Gemensamt för dessa föräldrar är att de saknar
              arbete.
            </seg>
            <seg xml:id="i-6eaae905a99e18f6-0">
              Den allra viktigaste åtgärden för att komma till rätta med barnfattigdomen
              är att vi bedriver en aktiv arbetsmarknadspolitik som inkluderar
              dessa grupper.
            </seg>
            <seg xml:id="i-86a02e7e878f61c8-0">
              Vi har inte råd att lämna ett enda barn utanför. En politik om
              barnfattigdom är inte bara en politik för minskade klyftor och
              ökad social sammanhållning utan också en politik för framtida
              jobb och tillväxt i vårt samhälle.
            </seg>
            <seg xml:id="i-cefe9cf3845fdd4c-0">
              Ett av de stora problemen med barnfattigdomen i vårt land är
              att en stor grupp utrikesfödda kvinnor har svårt att komma in
              på arbetsmarknaden. Många av dem har kommit från den delen av
              världen som styrs av patriarkala normer och värderingar, där kvinnorna
              inte fick möjlighet att gå i skolan utan i stället blev uppfostrade
              till att vara goda hemmafruar och ta hand om barnen. Därför saknar
              de arbetslivserfarenhet och utbildning.
            </seg>
            <seg xml:id="i-dddeeab22ae35281-0">
              Det är väldigt viktigt att samhället ser dessa kvinnor som resurser.
              Jag möter de här kvinnorna, och jag möter också barnen. Det handlar
              faktiskt om deras rättigheter. Barn föds inte fattiga; de föds
              i fattiga familjer. Barnfattigdom kan lösas om föräldrarna jobbar
              och får bidra till familjens gemensamma ekonomi. Problemet i många
              familjer i dag är att det bara är mannen som jobbar.
            </seg>
            <seg xml:id="i-77a867bf78e33d88-0">
              Jag vill ändå fråga integrationsministern: Vilka åtgärder? Jag
              pratar inte om nyanlända flyktingar. Det är bra att det som har
              börjat förra året görs, och jag hoppas att det ger resultat. De
              här kvinnorna är dock inte nyanlända. De här kvinnorna har bott
              i Sverige. De är faktiskt svenska medborgare; de har bott här
              länge. Vilka åtgärder vidtar integrationsministern för att dessa
              kvinnor ska gå ut och faktiskt berika sin egen familj och berika
              vårt samhälle?
            </seg>
          </u>
          <note type="speaker" xml:id="i-5552960cf200e2cf-0">
            Anf. 75 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-669c9e9731822367-0">
            <seg xml:id="i-a8bd356bbd9a21fc-0">
              Herr talman! Jag vill tacka Arhe Hamednaca som har ställt denna
              väldigt viktiga interpellation.
            </seg>
            <seg xml:id="i-ad1b9a3c20c1d70e-0">
              Jag vill inledningsvis säga att jag tycker att det är anmärkningsvärt
              att regeringen väljer integrationsministern att besvara interpellationen
              och inte arbetsmarknadsministern. Jag tycker att det är en viss
              förskjutning. Det är en viss förskjutning från det ni själva gick
              till val på 2006. Det var väl jobblinjen som gällde när vi skulle
              minska utanförskapet, var det inte det? Jag har här en artikel
              från den 20 augusti 2005. Folkpartiets egen före detta ledare
              avslutar artikeln med: Bryt utanförskapet! Byt regering!
            </seg>
            <seg xml:id="i-bc8a421ea24aaec5-0">
              Det var ju med jobb ni ville bryta utanförskapet. Nu har det
              gått fem år. Detta är inget nytt fenomen, och det är precis som
              Arhe säger: Det handlar inte om kvinnor som kommer till Sverige
              nu. Det handlar om kvinnor som har bott väldigt länge i Sverige
              eller till och med är födda i Sverige. Detta vet ministern mycket
              väl om.
            </seg>
            <seg xml:id="i-e8364a542f79b41e-0">
              Det finns flera artiklar där ministern uttalar sig om att vårdnadsbidraget
              är den stora skurken i det hela. Kvinnor har valt vårdnadsbidraget,
              och det är därför de inte får jobb. Frågan jag ställer är: Varför
              tror ministern att man väljer vårdnadsbidrag? Kan det inte vara
              så att man är arbetslös och att det är därför man väljer att åtminstone
              få någon form av inkomst, i stället för att få ingenting alls?
            </seg>
            <seg xml:id="i-f9b860fbf7095d2e-0">
              Många av dessa kvinnor är lågutbildade ja. Men det är integrationsministerns
              regering som har sett till att vuxenutbildningen har minskat.
              Den har minskat rejält i min hemkommun Botkyrka. Jag har pratat
              med många av de här kvinnorna. De berättar hur det är när de möter
              Arbetsförmedlingen. Kanske ministern också ska börja prata med
              dem för att förstå vilka åtgärder som behöver göras? Då kanske
              ministern inte hade behövt beställa den där utredningen utan gjort
              det vi vet behöver göras.
            </seg>
            <seg xml:id="i-67d5b1c49ca587b1-0">
              Jag vet att integrationsministern har varit i min hemkommun Botkyrka
              och besökt Mångkulturellt centrum. Jag tycker att det skulle vara
              bra om han nästa gång också ville möta några av dessa kvinnor,
              för att lyssna på hur deras upplevelse är när de går till Arbetsförmedlingen
              eller när de vill ha en utbildning men inte får någonting utan
              är förpassade till det så kallade utanförskapet.
            </seg>
          </u>
          <note type="speaker" xml:id="i-0d493c2b0b5d75bd-0">
            Anf. 76 Statsrådet ERIK ULLENHAG (FP):
          </note>
          <u who="unknown" xml:id="i-e1fc618ea12830d3-34">
            <seg xml:id="i-21e80f1325c81c50-0">
              Herr talman! Vi börjar med påståendet att vi inte fokuserar på
              jobblinjen. Jag vet inte ifall Esabelle Dingizian har noterat
              det, men jag är också biträdande arbetsmarknadsminister. Det finns
              en poäng med att ha integrationsfrågorna på Arbetsmarknadsdepartementet
              för att ha ett tydligt jobbfokus. Det tror jag är helt rätt tänkt.
            </seg>
            <seg xml:id="i-d4b9d954ecf57c68-0">
              Sedan är jag lite fascinerad över att Esabelle Dingizian tydligen
              vet att jag har varit i Botkyrka och vet vad jag inte gör alla
              andra dagar, det vill säga att jag inte skulle träffa utrikesfödda
              och inte utrikesfödda kvinnor. Låt mig berätta! Jag var häromdagen
              på Livstycket i Tensta. Det är en rätt fascinerande och väldigt
              bra verksamhet. För mig blir denna typ av bilder med människor
              man möter oerhört viktig för hur vi ska utforma politiken.
            </seg>
            <seg xml:id="i-640a20fa67b9a395-0">
              Här var det ett antal kvinnor som inte har lärt sig att läsa
              och skriva på sitt eget språk. De har kommit till Sverige och
              mötts av en svenskundervisning för invandrare som inte har fungerat,
              så de har inte fått med sig det svenska språket. På Livstycket
              kom man med en annan politik: De lär sig skriva, och de lär sig
              läsa. En av kvinnorna berättade för mig att hon häromdagen ringde
              hem till sin somaliska mamma, som är kvar i Somalia, och berättade
              att hon kunde skriva sitt namn. Hennes mamma grät av lycka.
            </seg>
            <seg xml:id="i-55f1e23d13757cdf-0">
              Vad har det att göra med vad vi nu behöver göra? Jo, de som nu
              har kommit eller som har kommit tidigare är kvinnor som har en
              låg utbildning. Det är kvinnor som av båda debattörerna antyds
              inte ha med sig en yrkesbakgrund. Men och det här är ett viktigt
              men det gör inte att samhället får lura sig att tro att dessa
              människor inte kan bidra. Ibland blir det nämligen så i det svenska
              systemet. Man säger: De har inte grundskoleutbildning, och de
              har inte varit ute på arbetsmarknaden.
            </seg>
            <seg xml:id="i-ab49ddcedc36499e-0">
              Jag ber om ursäkt, men detta är människor som kan någonting.
              De har gjort något i sitt hemland, och vi behöver bli betydligt
              bättre på att anpassa oss till detta än vad vi tidigare har varit
              när vi har mött människor. Vi måste hela tiden ställa oss frågan
              vad människor kan bidra med, snarare än att se hinder.
            </seg>
            <seg xml:id="i-60f05e38c1ff46e6-0">
              Jag var uppe i Gävle och mötte ett antal kvinnor som läste sfi.
              Det var både kvinnor och män, men en majoritet kvinnor just i
              den gruppen. De läste svenska för invandrare med inriktning på
              hushållsnära tjänster. De som inte har ett jobb med sig från hemlandet
              har större chanser att komma in i samhället genom ett jobb om
              de får en tydlig yrkesidé. Vi får se hur det går för det här gänget,
              men jag tycker att det är ett positivt sätt att jobba.
            </seg>
            <seg xml:id="i-486efe65013cc6ac-0">
              Sedan är frågeställningen om man ska prata om nyanlända eller
              inte. Vi är i en situation då vi vet att en massa utrikesfödda
              har fastnat i ett utanförskap. En första sak att fundera på är
              varför. En förklaring är, precis som beskrivs av båda debattörerna,
              ett ganska könsstereotypt mottagande.
            </seg>
            <seg xml:id="i-e580625c4540c62c-0">
              Vi har beställt in en del kunskap till departementet det har
              gjorts före mig. Vi vet lite för lite för närvarande, men en sak
              jag vågar säga är att jag tror att vi har haft en myndighetskultur
              som när det har varit svårt att få ut människor i arbete sagt
              ungefär: Bara mannen kommer i jobb är det i alla fall en som kommer
              i arbete. Och sedan har kvinnan tagit huvudansvaret för hem och
              barn. Hon har inte gått på etableringsinsatser, hon har inte kommit
              in i det svenska samhället och hon blir väldigt beroende.
            </seg>
            <seg xml:id="i-0a7270e6a78613ba-0">
              En annan förklaring vi vet är att det ofta är mannen som kommer
              först, även när det är flyktinginvandrare. Det innebär att mannen
              har påbörjat sin etablering i Sverige, och kvinnan kommer senare.
              Esabelle Dingizian menar att jag i en massa artiklar har sagt
              att vårdnadsbidraget är huvudproblemet. Nej, det har jag inte
              sagt. Vårdnadsbidraget kan vara ett problem, men det jag brukar
              peka på och som vi vill titta på är föräldraförsäkringens konstruktion.
              Det är något annat.
            </seg>
            <seg xml:id="i-d57468c697d46d90-0">
              Föräldraförsäkringens konstruktionsproblematik är att jag får
              full föräldrapenning när jag kommer till Sverige även om barnen
              är tre och sju år gamla. Vad innebär det? Jo, det innebär att
              jag får ungefär samma ersättning för att vara hemma med barn som
              är tre och fem år gamla som jag skulle få genom att gå på etableringsinsatser.
              Då är det mycket möjligt att jag väljer att vara hemma med barn,
              för det var det jag gjorde i hemlandet, och jag går inte i svenskundervisningen.
              Detta tittar vi nu närmare på.
            </seg>
            <seg xml:id="i-a588a84dcddfc00e-0">
              Sedan har interpellanten helt rätt vi behöver titta på betydligt
              mer än bara de nyanlända. En sak som regeringen nu konkret gör
              är att vi tittar över försörjningsstödets konstruktion så att
              det ska vara möjligt att jobba vid sidan om att man har försörjningsstöd.
              Den grupp kvinnor vi pratar om är nämligen ofta inne i försörjningsstödssystemet
              och har aldrig haft chansen att komma in i de vanliga socialförsäkringssystemen,
              som har en betydligt tydligare jobblinje.
            </seg>
            <seg xml:id="i-e04edecefdcecdf7-0">
              Vi behöver alltså göra flera saker samtidigt, men slarva inte
              bort de nyanlända! Då skulle vi ha fler som fastnade i ett utanförskap
              även framöver.
            </seg>
          </u>
          <note type="speaker" xml:id="i-c56a78df45458e4f-0">
            Anf. 77 ARHE HAMEDNACA (S):
          </note>
          <u who="arhe_hamednaca_8e4e47" xml:id="i-5771bbec6e23e5b2-1">
            <seg xml:id="i-4b7c10c5306432d5-0">
              Herr talman! Jag tycker att det är bra att man tar hand om nyanlända
              och har en bra introduktion för dem. Det är jättebra. Jag kritiserar
              inte det. Jag vill bara poängtera att den grupp som vi pratar
              om är en grupp som har levt länge här. De är inte flyktingar,
              utan de är svenskar.
            </seg>
            <seg xml:id="i-523cef47999a5a83-0">
              Vi har börjat jobba och lyfta upp vissa frågor när det gäller
              de här kvinnorna. Vi försöker till exempel att bekämpa hedersrelaterat
              våld och förtryck med öronmärkta pengar. Det handlar om riktade
              pengar. Jag har jobbat i Fryshuset i nio år. Jag har sett det,
              och det är bra.
            </seg>
            <seg xml:id="i-8fbf160cfe35e17e-0">
              Men vi måste också se till att de här kvinnorna går ut och jobbar.
              Det handlar om deras mänskliga rättigheter. Det handlar inte om
              deras okunskap. Felet ligger inte hos dem. Felet ligger hos samhället
              och hur vi ser på de här kvinnorna. Vi ser dem inte som resurser,
              precis som statsrådet säger. Det handlar om deras mänskliga rättigheter.
              Problemet är de strukturella attityderna i vårt samhälle. Det
              är inte bara kunskap som behövs hos de här kvinnorna, utan det
              finns också strukturella attityder, diskriminering och rasism
              i vårt samhälle.
            </seg>
            <seg xml:id="i-ee68c2d23fe6de02-0">
              I måndags deltog jag i ceremonin vid utdelandet av Per Anger-priset
              där du också var med. Jag var jätteglad. Jag lyssnade på ditt
              tal om mänskliga rättigheter som kränks långt bort, om kvinnors
              rättigheter och annat. Men vi får inte glömma bort de mänskliga
              rättigheter som kränks här och de människor som inte inkluderas
              i rättighetskatalogen. Det finns människor som inte inkluderas
              i mänskliga rättigheter i Sverige. Det handlar om de här kvinnornas
              rättigheter.
            </seg>
            <seg xml:id="i-914cd5f57bb87a1b-0">
              Vi kan gärna prata om kvinnor i Afghanistan och deras rättigheter,
              men vi har också sådana kvinnor i det här landet. Vi måste hjälpa
              dem. När vi hjälper de här kvinnorna handlar det om jämställdhet
              och integration, men det handlar också om barnfattigdom. När bara
              mannen jobbar, och vissa av de här männen trivs kanske med att
              kvinnorna är hemma oavsett om de är fattiga eller rika, måste
              vi bekämpa attityder och värderingar. Vi måste också bekämpa de
              attityder som vi har i vår struktur. Det handlar om våra egna
              attityder och vår människosyn. Det är detta det handlar om.
            </seg>
            <seg xml:id="i-7ef4b4f630ff6122-0">
              Jag hoppas att statsrådet håller med mig och tar med sig någonting
              härifrån. Vi blundar för mycket. Vi ser de här kvinnorna. De finns
              registrerade. Vi ser dem varje dag. Men varför gör vi ingenting?
              Vi pratar om olika grupper i vårt samhälle, och det är bra. Vi
              pratar om ungdomsarbetslöshet. Det är jätteviktigt. Det här är
              inte en liten grupp, utan det är en stor grupp som glöms bort.
              Ibland kompromissar vi, ibland är vi kanske för naiva och ibland
              är vi rädda. Det handlar om kvinnornas och barnens rättigheter.
              Jag hoppas att statsrådet tar med sig det. Det här handlar inte
              om ideologisk retorik. Det handlar om att vi måste hjälpa till.
              Vi är beredda att göra någonting tillsammans. Jag hoppas att statsrådet
              tar med sig de här idéerna och jobbar vidare för att hjälpa de
              här kvinnorna.
            </seg>
          </u>
          <note type="speaker" xml:id="i-ecc1e290b8517d2a-0">
            Anf. 78 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-669c9e9731822367-1">
            <seg xml:id="i-314a06dd712fd446-0">
              Herr talman! Först vill jag ta upp detta med vårdnadsbidraget.
              Antingen är det Svenska Dagbladet som citerar ministern fel eller
              också är det någonting annat som inte stämmer. Här står det: Min
              uppfattning och Folkpartiets uppfattning är att vi just av integrationsskäl
              borde avskaffa vårdnadsbidraget.
            </seg>
            <seg xml:id="i-a456404317a3d50f-0">
              Det är ministerns egen regering som har sett till att vi har
              vårdnadsbidraget. Jag förstår inte varför ministern inte gör någonting
              åt det. Avskaffa vårdnadsbidraget! Det är det första du kan göra
              med en gång, men ni väljer att inte göra det.
            </seg>
            <seg xml:id="i-c1843fc1948403a0-0">
              Det här med könsstereotypa myndigheter gäller inte bara människor
              från andra länder som blir bemötta på ett annat sätt, utan det
              gäller även svenska familjer. Det är inte någonting som är okänt
              eller nyuppfunnet. Den här vetskapen har funnits hur länge som
              helst. Kvinnor och män blir inte behandlade på samma sätt. Det
              behövs inte heller någon utredning för att ta reda på vad man
              ska göra. Det är bara att se till att myndigheterna börjar jobba
              utifrån en jämställd attityd.
            </seg>
            <seg xml:id="i-a292cd717b78651e-0">
              Jag vill också tillägga att detta inte bara är ett kvinnoproblem.
              I norra Botkyrka har vi tagit fram en rapport som visar att det
              finns 23 110 personer i arbetsför ålder. Av dessa står 3 360 personer
              helt utanför arbetsmarknaden. De har ingen registrerad inkomst
              och ingen myndighetskontakt. De är helt utanför det så kallade
              utanföret. Det kanske är någonting för ministern att ta tag i,
              i stället för att bara tillsätta några utredningar om vad vi ska
              göra. Det är människor av kött och blod som lever där ute. De
              är förpassade till svartarbete och slavarbete.
            </seg>
          </u>
          <note type="speaker" xml:id="i-d09866a6bd80f313-0">
            Anf. 79 Statsrådet ERIK ULLENHAG (FP):
          </note>
          <u who="unknown" xml:id="i-e1fc618ea12830d3-35">
            <seg xml:id="i-04e9159854d1418f-0">
              Herr talman! Låt mig börja med att besvara Esabelle Dingizian.
              Jag sade att vårdnadsbidraget kan vara ett problem. Det är min
              och Folkpartiets uppfattning att vi inte ska ha ett vårdnadsbidrag
              av integrationspolitiska skäl. Jag vet inte vad som står i alla
              artiklar, men jag brukar alltid säga, och jag är rätt säker på
              att det står i den här också, att jag tror att föräldraförsäkringen
              är den stora utmaningen. Föräldraförsäkringen har fått en konstruktion
              som vi inte riktigt tänkte på.
            </seg>
            <seg xml:id="i-48449ee4d0846fe2-0">
              Om jag har bott utomlands med mina två barn som är sju och tre
              år gamla och sedan kommer hem som återvändande svensk, är det
              då rimligt att jag får två fulla föräldrapenningsperioder? Är
              det bra att jag, eller barnens mamma, är hemma med barnen i det
              läget? Vi skulle kanske hellre vilja att de gick i förskola eller
              förskoleklass, som inte är obligatoriskt i dag. Man måste ha barnen
              hemma för att få ta ut föräldrapenningen. Det behöver vi fundera
              på.
            </seg>
            <seg xml:id="i-09243325e1c82a08-0">
              Sedan raljeras det lite grann över utredningar. Det är så svensk
              politik formas. Man kan tycka att det är dåligt. Jag tycker att
              det är ganska bra att vi i grunden försöker utreda. Nu tillsätter
              vi en utredning som ska lämna konkreta förslag på hur vi ska gå
              vidare. Några saker görs. Jag har nämnt etableringsreformen. Det
              är en sådan sak. Att vi ska se över försörjningsstödets konstruktion
              är en annan sådan sak. Det här är en grupp som i väldigt hög grad
              är inne i försörjningssystemet. Så länge den här regeringen sitter
              kvar kommer vi att fortsätta att försöka utreda i grunden vad
              vi gör innan vi inför en ny lagstiftning. Det skulle vara en ny
              konstitutionell ordning i detta land om man skulle hoppa över
              utredningssteget.
            </seg>
            <seg xml:id="i-a5a7e625a8a3e910-0">
              Varför avskaffar vi inte detta när vi tycker så? Även Esabelle
              Dingizian har samarbetat med andra partier. Jag minns hur jag
              samarbetade med miljöpartister när vi tyckte att den dåvarande
              socialdemokratiska regeringen hade en alldeles för restriktiv
              flyktingpolitik. Jag är väldigt glad för att Miljöpartiet nu har
              en överenskommelse med den nuvarande regeringen för att försöka
              liberalisera svensk flyktingpolitik. Man får ge och ta i ett samarbete.
              Så ser det ut, men jag argumenterar för min ståndpunkt. Ganska
              ofta brukar man vinna med goda argument.
            </seg>
            <seg xml:id="i-e83f86d912d0ab23-0">
              Låt mig gå tillbaka till interpellanten Arhe Hamednaca. Jag tycker
              att interpellationen har ett mycket klokt perspektiv på det viset
              att den kopplar samman barnfattigdom med integration och i det
              här fallet utrikesföddas situation på arbetsmarknaden. Vi kan
              träta om, och det kommer vi att göra framöver, barnfattigdomen
              har minskat eller ökat i Sverige. En av huvudorsakerna till att
              vi har en barnfattigdom som inte är acceptabel är att utrikesfödda
              inte har kommit in på arbetsmarknaden. Så ser det ut.
            </seg>
            <seg xml:id="i-bcd746d35768d7e6-0">
              När det gäller den grupp kvinnor som inte har kommit in över
              huvud taget, den grupp kvinnor som kanske inte ens har med sig
              svenska språket, hamnar vi i den situationen att barn blir föräldrar
              till sina föräldrar genom att de får följa med och tolka åt mamma
              på vårdcentralen eller Försäkringskassan. Det förstärker utanförskapet.
              Vi har all anledning att fundera på vad vi har gjort fel under
              åren. Vi vidtar ett antal konkreta åtgärder, och vi kommer att
              göra mer. Men jag ska vara ärlig och tydlig och säga att det här
              är en resa som kommer att ta lite tid.
            </seg>
            <seg xml:id="i-2636562d01e8cb09-0">
              En frågeställning som också finns är att vi vet att det finns
              könsstereotypa roller. Jag tror att de har varit ännu starkare
              gentemot utrikesfödda kvinnor än vad de har varit mellan svenskfödda
              kvinnor och svenskfödda män. Vi har sett att det finns rätt mycket
              som tyder på det när vi har tittat på det. De strukturerna förstärker
              varandra.
            </seg>
            <seg xml:id="i-7a771f94a776fee6-0">
              Det arbete som Arhe Hamednaca och andra utför på Fryshuset är
              jättebra, men vi får hålla isär frågeställningarna lite grann.
              Hedersförtryck och hedersvåld är någonting fullständigt oacceptabelt,
              och denna regering har tagit rader av initiativ för att synliggöra
              och ta diskussioner om det. Ska vi vara självkritiska beträffande
              historien det gäller mitt parti och det gäller andra partier i
              detta land har vi av något slags missriktad välvilja inte klarat
              av eller vågat lyfta upp frågan om hedersstrukturer. Vi har sagt
              att de är lite annorlunda och därför får vi väl acceptera att
              flickan inte kommer till simundervisningen eller till sex- och
              samlevnadsundervisningen. Det är att svika de unga tjejerna. Det
              finns rader av människor i Sverige, på Fryshuset och på andra
              ställen, som gör mycket för att synliggöra detta. Vi får aldrig
              svika en ung tjej som riskerar att utsättas för hedersförtryck.
            </seg>
          </u>
          <note type="speaker" xml:id="i-af3dc86210cf3fd1-0">
            Anf. 80 ARHE HAMEDNACA (S):
          </note>
          <u who="arhe_hamednaca_8e4e47" xml:id="i-5771bbec6e23e5b2-2">
            <seg xml:id="i-887bfa1a2e27185d-0">
              Herr talman! Jag vill gärna säga att regeringen tar sitt ansvar
              för att alla människor, oavsett kön eller bakgrund, får möjlighet
              att växa och känna att samhället står på deras sida. Därför vill
              jag att de kvinnor som jag tar upp får det stöd som behövs för
              att kunna lämna hemmet och komma in på arbetsmarknaden. Vägen
              dit är inte enkel, det vet jag. Det kommer att vara en lång resa,
              men någonstans måste vi börja. Det är nog med blundande och mumlande.
              Vi måste göra någonting. Vi vet var dessa kvinnor finns. Samhället
              vet var de finns. Därför måste vi börja någonstans.
            </seg>
            <seg xml:id="i-7a01e85694090eb7-0">
              Mitt förslag är att vi riktar oss till dessa kvinnor genom att
              ge dem utbildning och praktik som leder till arbete. Det stödet
              måste vara riktat. Det får inte ingå i de andra åtgärderna. Jag
              tror att statsrådet har förstått frågan och dess allvar, och jag
              hoppas att han tar den med sig och jobbar med den.
            </seg>
            <seg xml:id="i-941bfc2897b6cdf3-0">
              När jag lyfter upp det hedersrelaterade våldet är det en sak.
              Jag möter dessa kvinnor. Sedan finns det strukturer som förtrycker
              kvinnorna och gör att de inte kan gå ut, men jag vill inte koppla
              det till det hedersrelaterade våldet, som handlar om något helt
              annat, även om det också finns med. Därför måste vi förebygga
              det, och då räcker det inte med att jobba med kvinnorna, utan
              vi måste också jobba med männen och deras attityder. Jag vet att
              det finns många män som inte vill att kvinnorna ska gå ut och
              jobba. Det är därför jag länkar ihop dessa frågor.
            </seg>
            <seg xml:id="i-150e2eaa08d73e67-0">
              Jag tackar för en bra debatt.
            </seg>
          </u>
          <note type="speaker" xml:id="i-2f36ed37f10015f8-0">
            Anf. 81 Statsrådet ERIK ULLENHAG (FP):
          </note>
          <u who="unknown" xml:id="i-e1fc618ea12830d3-36">
            <seg xml:id="i-9a9b4850d93454ab-0">
              Herr talman! Arhe Hamednaca och jag är rätt överens om problembeskrivningen,
              det vill säga att vi är i en situation där det, av olika skäl,
              tagit alldeles för lång tid för utrikesfödda kvinnor att komma
              in. De har fastnat utanför. I vissa fall finns det strukturer
              i familjen som håller tillbaka. I andra fall finns det samhällsstrukturer.
              Det kan röra sig om främlingsosäkerhet, diskriminering eller diskriminerande
              attityder som de möts av.
            </seg>
            <seg xml:id="i-e298fc3fe4848f5f-0">
              En sak har vi åtgärdat. Etableringsreformen förändrar hur det
              ekonomiska stödet ser ut. De kvinnor som nu kommer behöver delta
              i svenskundervisning för invandrare, i samhällsorientering och
              i arbetsförberedande insatser för att familjen ska få ut etableringsersättning.
              Att individualisera ersättningssystemet tror jag är nog så viktigt.
              Dessutom ska det alltid löna sig att arbeta. Sanningen är den
              att för socialbidragstagare, som man sade tidigare, alltså för
              försörjningsstödstagare, gör det inte det i dag. Därför är jag
              glad att vi i budgeten landade i att öppna upp för att man ska
              kunna jobba vid sidan av försörjningsstödet. Det är en viktig
              åtgärd.
            </seg>
            <seg xml:id="i-d3e2b6595dc015f2-0">
              Precis som interpellanten säger är en frågeställning hur vi bättre
              möter människor som nu kommer till Sverige. En annan frågeställning
              är hur vi bryter ett utanförskap när man inte har kommit in i
              samhället. Hur bryter vi en situation där man kanske i åratal,
              ibland nöjd, ofta rätt utanför, har tagit hand om hem och barn
              och inte riktigt fått med sig svenska språket utan vant sig vid
              att inte gå till ett arbete? Den resan kan vara tuff nog för någon
              som flytt undan förföljelse, för en kvinna som inte har jobbat,
              som inte har grundskolestudier, men det är lättare i starten än
              vad det sedan blir. De frågorna måste vi alltså jobba med parallellt.
            </seg>
            <seg xml:id="i-b811e84bcb92ecfb-0">
              Jag tar med mig det som sagts i denna debatt, framför allt de
              funderingar som interpellanten tagit upp om hur man kan komma
              framåt. Det är en av våra riktigt stora utmaningar.
            </seg>
            <seg xml:id="i-6adf6b9dd490cd29-0">
              Allra sist: Utgångspunkten för mig i detta arbete är alltid,
              och kommer alltid att vara, att jag tror att människor kan bidra.
              Hamnar vi i misstaget att tro att det är fråga om svaga människor
              som inte kan och vill bidra till det svenska samhället kommer
              vi aldrig att lyckas.
            </seg>
            <seg xml:id="i-725cca8f96998fb5-0">
              Jag vill tacka interpellanten och övrig debattör för en bra debatt.
            </seg>
          </u>
          <note xml:id="i-0c934b2a8cc0624a-9">
            Överläggningen var härmed avslutad.
          </note>
          <note xml:id="i-b497687ff48c5004-0">
            15 § Bordläggning
          </note>
          <note xml:id="i-b5dbe7e91038ea4a-0">
            Anmäldes och bordlades
          </note>
          <note xml:id="i-3b0d3ffdfa826526-0">
            16 § Anmälan om interpellationer
          </note>
          <note xml:id="i-dae6df832dabc0a4-0">
            Anmäldes att följande interpellationer framställts
          </note>
          <note xml:id="i-93c7dc95429ee5b4-0">
            den 18 november
          </note>
          <note xml:id="i-6d66047b9ab67306-0">
            Amineh Kakabaveh
          </note>
          <note xml:id="i-b85f8a8e5ef873d4-0">
            Lennart Axelsson
          </note>
          <note xml:id="i-ad3c031ceca7c2e2-0">
            Hans Olsson
          </note>
          <note xml:id="i-2d0f97522504af5a-0">
            Interpellationerna redovisas i bilaga som fogats till riksdagens
            snabbprotokoll tisdagen den 22 november.
          </note>
          <note xml:id="i-f98feaf1f9144af6-0">
            17 § Anmälan om frågor för skriftliga svar
          </note>
          <note xml:id="i-eeaf3e95aee5870b-0">
            Anmäldes att följande frågor för skriftliga svar framställts
          </note>
          <note xml:id="i-93c7dc95429ee5b4-1">
            den 18 november
          </note>
          <note xml:id="i-65bebd45c840298b-0">
            Wiwi-Anne Johansson
          </note>
          <note xml:id="i-2ed38c80cbd5aaf0-0">
            Elin Lundgren
          </note>
          <note xml:id="i-360237f42ed7245c-0">
            Shadiye Heydari
          </note>
          <note xml:id="i-f3fcc65043b35723-0">
            Helén Pettersson
          </note>
          <note xml:id="i-383265b631eb00df-0">
            Frågorna redovisas i bilaga som fogats till riksdagens snabbprotokoll
            tisdagen den 22 november.
          </note>
          <note xml:id="i-b58af80d32df74c0-0">
            18 § Kammaren åtskildes kl. 12.54.
          </note>
          <note xml:id="i-0952be5ee98f5025-0">
            Förhandlingarna leddes
          </note>
          <note xml:id="i-bc881eaab4dbf572-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
