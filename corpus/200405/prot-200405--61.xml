<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--61</head>
          <docDate when="2004-01-20">2004-01-20</docDate>
        </div>
      </front>
      <body>
        <div>
          <note xml:id="i-7679fd51e624d6ae-0">
            ﻿
          </note>
          <note xml:id="i-8f15cb204fb3bd19-0">
            Riksdagens protokoll
          </note>
          <note xml:id="i-4a14999083a4fcdd-0">
            2004/05:61
          </note>
          <note xml:id="i-cef68a2d67b12231-0" type="date">
            Torsdagen den 20 januari
          </note>
          <note xml:id="i-46edf6ffc9de5849-0">
            Kl. 13:00 - 20:18
          </note>
          <note xml:id="i-468a9f736a49a68a-0">
            1 § Partiledardebatt
          </note>
          <note type="speaker" xml:id="i-f8db117bca4175fc-0">
            Anf. 1 Statsminister GÖRAN PERSSON (s):
          </note>
          <u who="goran_persson_1a0593" xml:id="i-a6e6588c3700055e-0">
            <seg xml:id="i-65bec7326f0628c7-0">
              Herr talman! Ovanligt mycket tynger sinnena när vi i dag samlas
              till årets första partiledardebatt. Det är viktigt att den genomförs
              som planerat. Det är en markering. Det här är riksdagen. De små
              stegens reformism förändrar Sverige. Det är här de politiska skiljelinjerna
              märks särskilt tydligt. Här bör också den sammanhållning manifesteras
              som vårt land så väl behöver i en tid av katastrofbekämpning.
            </seg>
            <seg xml:id="i-c7511c0cd280a8c8-0">
              Jag lämnade i går information till kammaren om hur regeringen
              har hanterat flodvågskatastrofen i Asien. Kammarens ledamöter
              gavs möjlighet att ställa frågor och rikta krav. Jag hoppas att
              det ger utrymme för att i dagens debatt behandla också andra frågor
              av stor vikt för vårt samhälle.
            </seg>
            <seg xml:id="i-5d16b99f37cef036-0">
              Herr talman! Natten mot söndagen den 9 januari drog kraftiga
              vindar in över södra Sverige. Vindar av orkanstyrka fällde skog,
              slog ut el och telenät och tvingade fram evakueringar. Den fällda
              skogen motsvarar mer än ett års avverkning i hela landet. Många
              människor drabbades hårt. Enskilda skogsägare fick se en stor
              del av sitt livsverk blåsa omkull.
            </seg>
            <seg xml:id="i-223cfda8b91d0bae-0">
              Regeringskansliet och myndigheter tog omedelbart kontakt och
              initiativ för att sätta i gång det mödosamma katastrofarbetet.
              Kraftbolag och telebolag röjer fortfarande i skogarna för att
              få i gång sina nät. Skogsägare kämpar för att ta till vara de
              värden som riskerar att förstöras om de blir liggande för länge
              i skogarna. Tack till alla som sliter hårt med detta!
            </seg>
            <seg xml:id="i-7df21fadb9e90131-0">
              Det finns en akut dimension av stormens härjningar, men det finns
              också en mycket oroväckande långsiktig dimension. Stormvindarna
              över södra Sverige häromveckan är bara ett i raden av exempel
              på extrema väderhändelser. Vi minns översvämningarna i Värmland
              häromåret och i Småland i fjol. Vi minns de många värmeböljorna
              de senaste tio åren, som också långt uppe i norra Europa har skördat
              människoliv.
            </seg>
            <seg xml:id="i-7e93bf694200dabd-0">
              Jag vet att det finns de som hävdar att det inte går att vetenskapligt
              bevisa, men vem vågar påstå att det inte finns något samband mellan
              extremt väder och miljöförstöring. Klimatförändringarna är de
              avgjort största globala miljöhoten och kanske det allra största
              framväxande hotet mot vår trygghet. Extrem väderlek som mycket
              kraftiga stormar, exceptionell hetta och översvämningar kommer
              att bli vanligare med den globala uppvärmning som nu sker. Konsekvenserna
              kommer att märkas mycket tydligt också i vårt land. Hur ska vi
              skydda oss mot detta?
            </seg>
            <seg xml:id="i-b9c4d6ce57e5c7be-0">
              En rad utredningar har studerat samhällets sårbarhet, hur robustheten
              mot svåra påfrestningar i fredstid kan stärkas. Miljö- och klimatrelaterade
              katastrofer har dock endast analyserats mycket översiktligt. Bland
              forskare och experter råder samstämmighet om att kunskapen måste
              öka. Regeringen kommer därför att tillsätta en utredning för att
              analysera hur samhället kan bli mer robust mot de klimat- och
              miljörelaterade påfrestningarna. Dessa frågor har också en tydlig
              internationell dimension. Regeringen kommer därför att ta motsvarande
              initiativ inom Europaunionen.
            </seg>
            <seg xml:id="i-aa0d018a8dda0ea5-0">
              Självklart ska vi också undanröja grunderna för klimatförändringarna.
              Under våren överlämnas till riksdagen en klimatproposition, och
              vi ska göra vad på oss ankommer i vårt land. Där kommer ytterligare
              åtgärder att presenteras för att klara vårt nationella klimatmål.
              Barsebäcks andra reaktor tas ur drift före maj månads utgång.
              Åtgärder för att öka de förnybara källornas andel av vår energiförsörjning
              presenteras. Den havsbaserade vindkraften byggs ut. Ett program
              för energieffektivisering och energisnålt byggande utarbetas.
              Systemet med gröna certifikat utvecklas och bibehålls. Handeln
              med utsläppsrätter inom EU ska påbörjas.
            </seg>
            <seg xml:id="i-7dd6f3718d280b46-0">
              I dag, snart två veckor efter stormen, kan vi lämna besked till
              drabbade skogsägare och inblandade företag. I nära samarbete med
              skogsägare, skogsindustrin och Skogsstyrelsen utarbetas ett program
              för att största möjliga del av värdet på den fallna skogen ska
              gå att rädda.
            </seg>
            <seg xml:id="i-26a3c0f6826270a2-0">
              För det första ska de drabbade skogsägarna stödjas. Redan i dag
              finns möjligheter att avsätta inkomster från stormfällning på
              skogskadekonton. Därigenom kan den tillfälliga inkomsten spridas
              över 20 år.
            </seg>
            <seg xml:id="i-d7f7e5de9614ff1b-0">
              Ytterligare åtgärder behövs. Regeringen prövar därför olika lösningar
              för att skapa lättnader för de drabbade skogsägarna. Vi kommer
              därför att bjuda in företrädare för skogsägarna för att diskutera
              hur dessa lösningar lämpligen ska utformas.
            </seg>
            <seg xml:id="i-bd4f97a663947a59-0">
              För att snabbare återställa skadorna i de drabbade områdena förbereds
              en ansökan om medel ur EU:s solidaritetsfond. Frågan tas upp på
              måndagens möte med EU:s jordbruksministrar.
            </seg>
            <seg xml:id="i-b120064d5d5c1799-0">
              För det andra ska möjligheten att transportera virket förbättras.
              Ansökningar om dispenser som möjliggör tyngre virkestransporter
              än vad som i dag är tillåtet hanteras generöst. Vägverket säkerställer
              att berört vägnät underhålls så att det ökade transportbehovet
              klaras.
            </seg>
            <seg xml:id="i-715e42f0faa1154d-0">
              Skogsägarna i det drabbade området kan få problem att hantera
              virket som fallit. Därför förbereder regeringen stöd för att ekonomiskt
              underlätta lagerhållningen. En översyn av möjligheterna att ge
              de nödvändiga transporterna ekonomiskt stöd förbereds likaså.
              I dialog med näringarna kan Sjöfartsverkets regelverk och Banverkets
              resurser anpassas för att klara vidaretransporterna av timmer.
            </seg>
            <seg xml:id="i-a838e2cbd7da3eab-0">
              För det tredje måste virket tas om hand och ny skog planteras.
              Regeringen har i dag fattat beslut som underlättar vattenlagring
              av timmer. En dialog med skogsnäringen och Kemikalieinspektionen
              har inletts om behovet av behandling av kvarliggande fallna träd
              för att undvika angrepp. Miljöhänsyn måste naturligtvis noggrant
              vägas in.
            </seg>
            <seg xml:id="i-7b4bca484c54a059-0">
              Ett särskilt stöd för återplantering förbereds. Tillgången på
              plantor måste säkras.
            </seg>
            <seg xml:id="i-bd3a1b66a1134934-0">
              Stormen har inte bara drabbat skogsägare. Tiotusentals människor,
              liksom mängder av företag, skolor och äldreboenden drabbades av
              långa elavbrott och störningar i telenäten. Fortfarande har problemen
              inte lösts för alla. Det är inte acceptabelt att människor inte
              har el. Det är inte acceptabelt att människor inte kan sätta sig
              i kontakt med omvärlden eller ringa nödsamtal. Det står efter
              stormen klart att el- och telekonsumenternas ställning behöver
              stärkas. Högre krav behöver ställas på leveranstrygghet och driftsäkerhet
              på el- och teleområdet.
            </seg>
            <seg xml:id="i-b1e66d1b367e76ba-0">
              Säkerhetstänkandet måste också vara högt när skog ska röjas och
              ledningar lagas. Regeringen planerar därför följande på el- och
              teleområdet.
            </seg>
            <seg xml:id="i-70cb9fa40edc5fae-0">
              För det första: Förändringar av ellagen ska utarbetas. Tydliga
              krav ska ställas på kraftbolagen att garantera elförsörjningen
              med avbrottsfri teknik. Energimyndighetens tillsyn ska inbegripa
              rätten att utdöma vite eller gå till domstol vid brott mot de
              nya reglerna. Rapportplikt införs för nätbolagen och telebolagen
              vid långa eller omfattande avbrott. Kraftbolag som allvarligt
              missköter sina åtaganden för driftsäkra nät ska kunna förlora
              sin koncessionsrätt att driva näten. Teleoperatörer som inte sköter
              sig ska lättare kunna stängas av.
            </seg>
            <seg xml:id="i-66df78be8503f924-0">
              För det andra: Regeringen vill utifrån ett brett perspektiv se
              över hur elkundernas och telekonsumenternas ställning kan stärkas.
              Inriktningen ska vara leveranstrygghet och jämförbarhet. Leverantörernas
              information ska vara tydlig. Räkningarna ska vara enkla att läsa.
              Villkor och priser ska vara lätta att jämföra. Högre ersättning
              ska ges till den som drabbas av avbrott också på teleområdet.
              Bristfälligheter som konstateras ska följas av förslag på åtgärder
              för att stärka konsumenternas trygghet.
            </seg>
            <seg xml:id="i-334ea71fbca4a68a-0">
              Stomnätet klarade krisen väl. Svenska kraftnät har varit till
              stor hjälp i katastrofarbetet. Regeringen har nu begärt en omfattande
              redovisning av hur kraftbolagen hanterar stormen. Inom kort träffar
              företrädare för regeringen de berörda företagen och deras intressenter.
              Beredskapen för stora avbrott måste förbättras ytterligare inför
              framtiden.
            </seg>
            <seg xml:id="i-8be339efc4302003-0">
              Herr talman! När väl detta är sagt: Den ekonomiska utvecklingen
              i vårt land är god. Tillväxten för 2004 som vi trodde skulle bli
              3 ½ % kommer att justeras upp närmare 4 %. Den tillväxt vi har
              beräknat för innevarande år kommer också att justeras upp. Dessutom
              förblir inflationen låg. Det betyder att svensk ekonomi fortsätter
              att utvecklas starkt. Det betyder större möjligheter att bedriva
              radikal fördelningspolitik. Det betyder chanser att förstärka
              välfärd och rättvisa, som en socialdemokratisk regering inte tänker
              försitta.
            </seg>
            <seg xml:id="i-2446b3187253840d-0">
              Under våren kraftsamlar regeringen inom följande områden:
            </seg>
            <seg xml:id="i-c828b71bb592b24a-0">
              Vi fortsätter att oförtrutet bekämpa arbetslösheten. Fortfarande
              är för många arbetslösa. Nu ser vi vändningen, inte minst beroende
              på de åtgärder som vidtogs i budgetpropositionen och som då kritiserades
              hårt. Nu ser vi att arbetslösheten faller, och vi gör bedömningen
              att när vi kommer fram mot halvårsskiftet 2006 kan vi återigen
              närma oss 4 %. Sedan är målet naturligtvis full sysselsättning.
              Om detta kommer valrörelsen 2006 att handla.
            </seg>
            <seg xml:id="i-e513ea0555d7ee86-0">
              Vi kommer utöver förbättringar i olika typer av sociala försäkringar
              också vid den utbetalning av löner som nu sker den 25 januari
              att kunna konstatera att vi tar ytterligare ett steg i kompensationen
              för egenavgifter i form av en skattereduktion. Allt det sker inom
              ramen för offentliga finanser som är fortsatt starka, och det
              utgiftstak som alla påstod att vi skulle bryta har återigen hållits.
              Jag känner optimism om samhällsekonomins utveckling.
            </seg>
            <seg xml:id="i-7b6a81286d0c1e6e-0">
              Därför är det tre områden som står i centrum. Vård och omsorg
              ska förbättras. En nationell vårdgaranti inom sjukvården införs
              den 1 november 2005. 450 miljoner kronor avsätts i år för kompetensutveckling
              av personal inom vård och äldreomsorg. Därmed inleds en flerårig
              satsning för att höja kvaliteten och göra vårdyrket mer attraktivt.
              Regler för privata vårdgivares medverkan i den gemensamt finansierade
              vården presenteras. Ytterligare en halv miljard kronor satsas
              på att förbättra den psykiatriska vården. Pengar ska användas
              för vård, sysselsättning och boende. Missbrukarvården förstärks.
            </seg>
            <seg xml:id="i-9df6d063c8c11f0e-0">
              Barn och ungdomars situation. Såväl skola som förskola fortsätter
              stora resurstillskott att styras mot. Vi siktar på 6 000 fler
              anställda i förskolan, och programmet om 15 000 fler i grundskolan
              fullföljs.
            </seg>
            <seg xml:id="i-7882214a797716d1-0">
              Trygghet ska prägla samhället. Jag aviserade i fjol vid den här
              partiledardebatten att vi skulle styra om resurser från det yttre
              hotet till det inre. Den försvarsuppgörelse vi just har träffat
              frigör nu resurser att satsa på sådant vi tycker är angeläget
              för att möta ett inre hot i det svenska samhället. Skolor i socialt
              utsatta områden får särskilt stöd att verka förebyggande. Lokalt
              brottsförebyggande arbete prioriteras. Satsning på drogfria anstalter
              går vidare. Kriminalvårdens resurser ökas. Vårdinnehållet förbättras
              och säkerheten stärks. Polisen, domstolarna och åklagarna ges
              ytterligare kraftfulla förstärkningar. Ny teknik ska underlätta
              brottsutredningarna.
            </seg>
            <seg xml:id="i-8d791cd9ec18e0a4-0">
              Polisen utvecklar sina insatser mot den så kallade vardagsbrottsligheten:
              stölder, inbrott och personrån. Våld mot kvinnor, etniska och
              sexuella minoriteter prioriteras. Arbetet inom EU för att bekämpa
              brottslighet går vidare.
            </seg>
            <seg xml:id="i-a44683824b3885aa-0">
              Detta kan vi göra därför att vi styr över resurser från den sektor
              där nu hoten minskar, den militära sektorn, till detta de nya
              hotens område den inre osäkerheten.
            </seg>
            <seg xml:id="i-a70de9fc75bd40e8-0">
              Herr talman! Låt mig sluta: Jag vill beskriva dagordningen för
              årets arbete i riksdag och regering på detta sätt. Jag gör det
              i skuggan av den fruktansvärda katastrofen i Asien och allt det
              mödosamma arbete som återstår för att stödja de drabbade. Jag
              gör det i skuggan av den förödelse stormen orsakat i södra Sveriges
              skogar och som nu måste hanteras. Jag gör det i skuggan av mediernas
              andra troligen mer braskande rubriker. Men ändå, detta är de viktiga
              arbetsuppgifter vi har framför oss när vi nu ska bygga framtidens
              Välfärds-Sverige. Det är ett Sverige vi är stolta över men inte
              nöjda med.
            </seg>
          </u>
          <note type="speaker" xml:id="i-48618715f648f46b-0">
            Anf. 2 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-0">
            <seg xml:id="i-7f890c95237c4ecd-0">
              Herr talman! Göran Persson söker vända blad. Gärna för mig.
            </seg>
            <seg xml:id="i-359561866ecaf3bb-0">
              Det finns tre saker. Jag tror att svenska folket hade förväntat
              sig en ursäkt i inledningen av denna debatt för regeringens hantering
              av katastrofen i Sydostasien. Nu framfördes den av Leni Björklund
              vid Folk och Försvar. Hon sade att Regeringskansliet och regeringen
              inte klarade påfrestningarna. Regeringen bär det fulla ansvaret
              för detta, och regeringen är ledsen. Det är även hon. Att de inte
              klarade detta skymmer de fantastiska insatser som många människor
              har gjort.
            </seg>
            <seg xml:id="i-7d9171e5369a8d47-0">
              Den som likt Göran Persson ägnat så mycket tid åt att fördela
              skuld och peka ut andra borde ha tagit tillfället i akt att börja
              hos sig själv i denna debatt.
            </seg>
            <seg xml:id="i-8881513faea268a8-0">
              Jag går över till stormen i södra Sverige. Jag vill markera att
              Moderaterna kommer att vara mycket konstruktiva och medverka i
              alla de delar som Göran Persson nu indikerar för att komma nödställda
              till hjälp.
            </seg>
            <seg xml:id="i-b6eb2a2cd32b665e-0">
              Dock kan man även där gå snett. Jag var själv i Kronoberg i går.
              Flera aktörer påpekade risken med att till exempel använda för
              mycket bidrag för att transportera ut timmer ur regionen i stället
              för att möjliggöra att behålla timret på plats genom att sätta
              det under vatten men också att på sina håll använda kemikalier
              för att hålla skadeinsekter borta. I den delen gav Göran Persson
              inget besked, vilket jag tror vore välkommet för de drabbade.
              Hur avser socialdemokratin att göra när det gäller skadeinsekterna?
            </seg>
            <seg xml:id="i-afb21c5c07dda1f7-0">
              När det gäller ingångarna till valrörelsen 2006 delar jag helt
              Göran Perssons syn att fokus kommer att vara att det ska löna
              sig bättre att arbeta i Sverige. Den borgerliga alliansen kommer
              att föra fram förslag som gör det mer lönsamt att arbeta och som
              utmanar det utanförskap som socialdemokratin ägnar sig åt att
              dölja, här illustrerat ånyo genom att bara hänvisa till siffror
              om den öppna arbetslösheten. Det är ett helt annat och mycket
              bredare och större problem än så.
            </seg>
          </u>
          <note type="speaker" xml:id="i-4677165fe7e63727-0">
            Anf. 3 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-1">
            <seg xml:id="i-8263b2da5432339e-0">
              Herr talman! För den som deltog i gårdagens frågestund är det
              utklarat hur regeringen ser på de insatser som har gjorts under
              de gångna snart fyra veckorna. Det har varit en fruktansvärd arbetsbelastning
              där många stordåd har uträttats och ett och annat misstag också
              har begåtts. Låt oss ödmjukt ta på oss fel och brister, men låt
              oss för den skull inte komma till slutsatsen att allt som gjordes
              av dem som kämpade och slet under dessa veckor gjordes fel. Det
              är inte sant. Därför har vi också en kommission som ska granska
              detta. Låt oss dra slutsatser när den kommer tillbaka.
            </seg>
            <seg xml:id="i-6de47c3cc2e9d74e-0">
              Sedan har vi avvägningen i frågan om hur timret ska hanteras.
              Det kan vi fortsätta att diskutera. Det är rimligen ingen partiskiljande
              fråga. Vad som här krävs är snabba besked och också ett handslag
              mellan den näring i vårt land som mer än något annat bär vår ekonomiska
              utveckling och statsmakterna. Det handslaget ska vi utväxla.
            </seg>
            <seg xml:id="i-615514313cf2f3c7-0">
              Vad gäller framtiden kommer det naturligtvis att handla om sysselsättning,
              arbetslöshet, välfärd, rättvisa och solidaritet. Det är det som
              svensk inrikespolitik handlar om, det som människor vill ha svar
              på frågor runtomkring.
            </seg>
            <seg xml:id="i-fcf2efa01c2d6f40-0">
              Vi vet ju hur Moderaternas program ser ut i det här sammanhanget.
              Vi vet vad Moderaterna bär på för budskap det behöver jag inte
              fördjupa mig i.
            </seg>
            <seg xml:id="i-73cd1e2712f701a0-0">
              Vi vet däremot också att människor förväntar sig att vi socialdemokrater
              ska klara sysselsättningen, ska klara välfärden, ska klara en
              god ekonomisk utveckling. Nu ser vi att vi är på väg åt rätt håll.
              Vi räds inte att om så behövs till och med höja skatterna för
              att klara en bra gemensam välfärd. Vi sitter i en sådan situation
              att vi snart får ta ställning till den frågan.
            </seg>
            <seg xml:id="i-35418bcd397cd73e-0">
              Vi vet också en sak: Det går mycket väl att förena en omfattande
              välfärd med en stark ekonomisk utveckling. Det har vi gjort i
              Sverige, och det tänker vi fortsätta att göra.
            </seg>
          </u>
          <note type="speaker" xml:id="i-333764b37cd7e038-0">
            Anf. 4 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-1">
            <seg xml:id="i-f08f0846c2203c6a-0">
              Herr talman! Göran Perssons inledande beskrivning av stormen
              var att hävda att nu skulle skyndsamt saker göras. Men det måste
              också göras rätt saker. För dem som är stormdrabbade i södra Sverige
              är det en helt avgörande fråga huruvida det kommer att till exempel
              vara möjligt att använda kemikalier för att hålla skadeinsekter
              borta. Kring detta förväntar de sig ett besked, som går utöver
              att hävda att vi alla kommer att vara överens. Jag är nämligen
              inte helt säker på att det kommer att visa sig att det är så det
              ser ut.
            </seg>
            <seg xml:id="i-dce372ca739f43be-0">
              Göran Persson drog utifrån detta så som många naturligtvis känner
              det i dessa dagar en stor diskussion om hur den globala väderleken
              möjligtvis påverkas av mänsklig hand. Vi moderater har vid flera
              tillfällen återvänt till klimatpolitiken och vikten av att vi
              i Sverige inte bidrar till att öka koldioxidutsläppen i världen.
              Det är därför märkligt att statsministern i samma anförande hänvisar
              till stängningen av Barsebäck 2 som en del i politiken som ska
              komma till rätta med detta. Det är snarare en del av problemet
              som kommer att ge upphov till att Sverige, som beskriver sig som
              ett land som går före, bidrar till den globala uppvärmningen.
            </seg>
            <seg xml:id="i-1bb84aff44daaae5-0">
              Göran Persson säger att det går bra för Sverige. Det är inte
              alla som håller med om det. Vi får dagligen rapporter om hur den
              svenska konkurrensförmågan är hårt pressad av omvärlden. Vi har
              förlorat 100 000 industrijobb. Vi får fortsatt rapporter om att
              fler kan följa. Någon liten återhämtning har skett på slutet.
              Men hur förklarar man att i nedgång försvinner industrijobben
              för att sedan i uppgång inte komma tillbaka annat än i skärv och
              del? Hur kan Göran Persson baserat på detta nöjdförklara sig och
              hävda att det i alla delar går bra för Sverige?
            </seg>
          </u>
          <note type="speaker" xml:id="i-0234a83e6745c39a-0">
            Anf. 5 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-2">
            <seg xml:id="i-d182bde54bfdd53f-0">
              Herr talman! Först kemikaliefrågan: Vi kommer att behöva använda
              kemikalier. Det är jag övertygad om. Men det måste ske på ett
              sådant sätt att man har respekt för de miljökrav som måste ställas.
              Jag har inga som helst tvivel på att de skogsägare som det handlar
              om har exakt samma känsla för detta som jag uttrycker. Det är
              inte bara att uttala kemikaliernas lov och välsignelse. Vi ska
              också tänka på sådant som vattentäkter och andra känsliga saker.
              Det är det första.
            </seg>
            <seg xml:id="i-c84166fdb71cbf40-0">
              Sedan kärnkraften: Det finns ingenting som är farligare för Sveriges
              långsiktiga miljöpolitik och ekonomiska politik än att vi inte
              långsamt och tydligt fasar ut kärnkraften. Den byggdes under en
              relativt kort tid. Den kommer att ersättas under en lång tid,
              men den kommer att ersättas. Kärnkraften är icke oändlig. Den
              kommer förr eller senare att fasas ut. Görs inte det i ordnade
              former kommer kärnkraften att ersättas av kol, olja och naturgas.
              Då bidrar vi ännu mer till den globala uppvärmning som vi nu säger
              oss frukta, vilket vi gör med all rätt.
            </seg>
            <seg xml:id="i-ec15b3068716588d-0">
              Så hänger det ihop. Detta har Moderaterna aldrig varit intresserade
              av. Det vet vi. Det långsiktiga står vi för, och vi har en bred
              majoritet bakom oss i Sveriges riksdag. Det är klok miljöpolitik.
            </seg>
            <seg xml:id="i-237fb6db274bfc7f-0">
              Samtidigt blir industrijobben färre. Det är en långsiktig utveckling.
              Samtidigt som de blir färre skapar de som arbetar i industrin
              allt större värden. Vi har ett gigantiskt bytesbalansöverskott.
              De värden som skapas på så sätt ska tas om hand i ekonomin i övrigt.
              Då växer andra sektorer, och det blir jobb i andra delar av ekonomin
              i offentlig sektor och privat tjänstesektor och en lång rad andra
              nya jobb, som vi i dag inte riktigt vet vilka de är.
            </seg>
            <seg xml:id="i-be6a5b793acc76cf-0">
              Så fungerar ekonomin. Så fungerar marknadsekonomin. Sverige har
              haft en större förmåga att ställa om sig där än något annat land,
              just därför att vi har kombinerat tillväxt med rättvisa och solidaritet.
            </seg>
          </u>
          <note type="speaker" xml:id="i-88c7763c2a055d7d-0">
            Anf. 6 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-0">
            <seg xml:id="i-bc3fd7bc4c4b7462-0">
              Herr talman! Jag ska be att få återkomma senare till orkan- och
              jordbävningskatastroferna.
            </seg>
            <seg xml:id="i-588eeef6917c5270-0">
              Göran Persson sade att mycket tynger våra sinnen i dessa dagar.
              Jag tror att det är en riktig analys att den våg av misstroende
              som har kommit mot regeringen den senaste tiden är kulmen, beroende
              på en rad andra händelser som också har skapat misstro.
            </seg>
            <seg xml:id="i-a588cc44d7414471-0">
              Jag ska ta ett citat: Med vårt rykte har vi inte råd att göra
              fel. Det kommer från försäkringsbolaget Skandia. Efter en lång
              rad skandaler försöker företaget komma igen. Den gamla ledningen
              hade delat ut värdefulla hyreskontrakt till varandra och till
              släktingar, skyllt egna missgrepp på andra, befordrat ja-sägare
              och isolerat sig i sina nyinköpta herrgårdar. Till sist reagerade
              ägarna. Trappan städades uppifrån. Hela ledningen byttes ut.
            </seg>
            <seg xml:id="i-7b33fed41392f051-0">
              Nu är det en ny ledning som säger: Med vårt rykte har vi inte
              råd att göra fel.
            </seg>
            <seg xml:id="i-3e9fa7fa7ce122f0-0">
              Vilken slutsats tycker Göran Persson att de svenska medborgarna
              ska dra, när det den senaste tiden har blivit så tydligt att den
              arbetarrörelse som innehar regeringsmakten förknippas med att
              dela ut värdefulla hyreskontrakt till varandra och till släktingar,
              skylla egna missgrepp på andra, befordra ja-sägare och ibland
              till och med isolera sig i sina herrgårdar?
            </seg>
            <seg xml:id="i-705816dde4f696f5-0">
              Företagets ledning byttes ut. Företagets trappa städades uppifrån.
              Hur tycker statsministern att vi ska göra med statens ledning?
              Hur ska vi städa statens trappa?
            </seg>
          </u>
          <note type="speaker" xml:id="i-5091df883a2ffc30-0">
            Anf. 7 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-3">
            <seg xml:id="i-0477b900af05c794-0">
              Herr talman! Låt mig på en gång säga klart och tydligt inför
              denna kammare att de missgrepp som har gjorts inom svensk arbetarrörelse
              tar vi ansvar för. Det ska vi städa upp. Det kommer våra medlemmar
              att se till att vi gör om vi inte själva har kraften att göra
              det. Det kan jag försäkra.
            </seg>
            <seg xml:id="i-f4feb2dee9686efe-0">
              Att städa trappan uppifrån har jag åtminstone en erfarenhet av.
              Jag har gjort det en gång, Lars Leijonborg efter dig. Jag gjorde
              det som finansminister, och jag gjorde det som statsminister.
              Den beskrivning du gav av Skandia kunde inte ha varit en mer träffande
              beskrivning än den som kunde ges av den borgerliga regering som
              du tjänade. Så såg det ut. Det vet du, och det vet jag. Vi tog
              risken. Vi tog på oss arbetsuppgiften, och vi genomförde den.
            </seg>
            <seg xml:id="i-3d8219c723413737-0">
              Vi tänker inte släppa tillbaka er i regeringsställning en gång
              till ni förstörde förutsättningarna för att bedriva en politik
              som syftar till solidaritet och rättvis fördelning.
            </seg>
            <seg xml:id="i-eb21e3c90cb2d305-0">
              Det är det som den inrikespolitiska striden handlar om. Låt oss
              inte förvirra den debatten genom att dra in missgrepp som en och
              annan funktionär i arbetarrörelsen har begått.
            </seg>
          </u>
          <note type="speaker" xml:id="i-f320648f23405777-0">
            Anf. 8 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-1">
            <seg xml:id="i-3b601e7f9c162a83-0">
              Herr talman! Det är väljarna som avgör vilken regering vi får
              efter valet 2006, och av opinionsmätningarna att döma har den
              nuvarande regeringen sedan ett halvår tillbaka mött ett mycket
              stort misstroende, och alliansen är i ledningen.
            </seg>
            <seg xml:id="i-99e8ca9734e3fa88-0">
              Jag tror att människor kommer ihåg det statsministern sade i
              inledningen av valrörelsen 2002 i ett angrepp på det svenska näringslivet
              efter alla de skandaler och missgrepp som då hade varit. Där i
              Björkvik, inte långt från den där herrgården för övrigt, lovade
              Göran Persson att ta tag i de fifflande direktörerna. Han sammanfattade
              hela budskapet i en enda mening. Låt mig återge den: Nu är det
              tid för ansvar och ordning, och det kan socialdemokratin erbjuda
              det kan jag lova.
            </seg>
            <seg xml:id="i-f5b33f85be60d3c0-0">
              Ansvar, ordning aktieägarna tar väl tag i fifflande direktörer,
              men hur är det med ansvaret och ordningen inom socialdemokratin?
              Måste jag påminna Göran Persson om era prestationer den senaste
              tiden? Måste jag påminna om Anna Johansson-Visborgs stiftelse,
              om hyreskontrakten och sommarstugorna i LO? Måste jag påminna
              om det enorma avståndet till maktens välmående herrgårdar som
              man upplever i utanförskapets desperata förorter? Måste jag påminna
              om bilden, som växer så stark, av ett auktoritärt ledarskap där
              bara ja-sägare befordras? Måste jag påminna om hur väldigt lätt
              det tycks ha blivit att skyffla ansvaret på underlydande?
            </seg>
          </u>
          <note type="speaker" xml:id="i-c326e7577bd5a3eb-0">
            Anf. 9 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-4">
            <seg xml:id="i-8dcc2e42b2713c13-0">
              Herr talman! Vi har hört den liberale partiledaren spela upp
              inför valrörelsen. Så här kommer det att bli. Det här är Folkpartiets
              arbetsuppgift i det som väntar inom en allians som uppenbarligen
              har fördelat gracerna. Lars Leijonborg ska dra runt dynghögen,
              det som Spiro Agnew en gång i tiden gjorde åt Richard Nixon. Varsågod
              fortsätt! Men jag ska säga en sak, Lars Leijonborg: Du passar
              ovanligt illa för rollen. Det är ingen övertygelse i ditt stilla
              innantilläsande här från talarstolen. Du känner själv att detta
              är ihåligt och dåligt.
            </seg>
            <seg xml:id="i-5031a4c3fa722a58-0">
              Låt oss klara ut det som är fel! Låt oss göra det! Jag drömmer
              inte om att här i talarstolen stå och tala om borgerliga riksdagsledamöter
              som har misslyckats med det ena eller det andra. De finns, och
              det är mänskligt. Men jag tänker se till att det som har gjorts
              på den socialdemokratiska sidan rättas till. Sedan är det väljarna
              som avgör så rätt, så rätt.
            </seg>
            <seg xml:id="i-3cd064dcf4e47369-0">
              Det är inte första gången, Lars Leijonborg, som de borgerliga
              försöker med den här taktiken och strategin, men jag tror att
              det är första gången en liberal med frisinnad bakgrund tar på
              sig uppgiften att gå i spetsen. Jag ska väl säga som Per Ahlmark
              sade en gång i tiden med mycket kraftig ironi: Lycka till, Lars
              Leijonborg!
            </seg>
            <seg xml:id="i-fb701d20b3799469-0">
              Opinionsmätningar växlar. De går upp, och de går ned. För Folkpartiet
              tycks de mest gå ned. Tror Lars Leijonborg att detta är receptet
              för att vända så fortsätt gärna, men jag tror det inte.
            </seg>
          </u>
          <note type="speaker" xml:id="i-a156149950f47fc7-0">
            Anf. 10 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-75dea3a31493a8e4-0">
            <seg xml:id="i-7565ba6710ed2ac3-0">
              Herr talman! När det gäller skogen har Göran Persson presenterat
              en lång lista utan att vara särskilt konkret än så länge, så till
              den frågan får jag återkomma. Kristdemokraterna presenterade häromdagen
              ett program i åtta punkter för att snabbt komma till rätta med
              den ödeläggelse av stora delar av södra Sverige som har drabbat
              oss. Men det var egentligen inte för det som jag begärde ordet,
              utan det var naturligtvis för den rosenröda beskrivning av verkligheten
              som statsministern ägnade sig åt här. Det går bra för Sverige.
            </seg>
            <seg xml:id="i-941de6edeb7b0e22-0">
              Så sent som häromdagen kom det nya besked från Dalsland. Nu lägger
              Duni ned verksamhet och flyttar ut den från vårt land. Vi har
              tidigare haft meningsväxlingar om huruvida det här är ett problem
              eller inte. Statsministern säger att det är naturligt att viss
              verksamhet lämnar vårt land, att vissa företag läggs ned, för
              det kommer nya. Men problemet är ju att många läggs ned och det
              kommer väldigt få nya. Sverige har under de tio år som Socialdemokraterna
              har varit vid makten tappat 28 000 företag. Det här är ingen naturlag,
              utan det spelar en roll vilken politik vi för i vårt land, och
              den politiken är i dag inte särskilt framgångsrik.
            </seg>
            <seg xml:id="i-921ea626a112e735-0">
              Göran Persson glömmer också bort att i redovisningen ta upp de
              stora lån som används för att finansiera den utveckling av välfärden
              som man här talar om 191 miljarder kronor under en fyraårsperiod.
              Enbart under valrörelsen ska skattebetalarna bistå med att låna
              upp 138 miljoner kronor per dag för att finansiera det som vi
              i dag inte har pengar för. Den som är satt i skuld är inte fri,
              hette det en gång i tiden. Nu heter det inte så längre.
            </seg>
          </u>
          <note type="speaker" xml:id="i-d2e7cb50424fc0e9-0">
            Anf. 11 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-5">
            <seg xml:id="i-415375753b9cda1a-0">
              Herr talman! De här 28 000 företagen har vi hört om förut. Det
              är i huvudsak jordbruk och småbutiker det ser man om man tittar
              i statistiken. Vi har den typen av förändring i vårt samhälle.
              Jag beklagar den i och för sig inte, även om landsbygden blir
              lite dystrare och fattigare, men för konsumenterna har säkert
              småbutikernas ersättande av större butiker bidragit till att vi
              nu har fallande matpriser. Så är det ju.
            </seg>
            <seg xml:id="i-daaefb75b0eed1d7-0">
              Sedan går Göran Hägglund förbi den verkligt svåra frågan. Det
              är alldeles uppenbart att vi har en strukturförändring i svensk
              ekonomi. Vi har haft det, kommer att ha det, och jag skulle gissa
              att det kommer att gå än fortare i framtiden. Gamla jobb försvinner,
              och nya kommer någon annanstans, och människor riskerar att komma
              i kläm. För att hantera den förändringen har vi generösa sociala
              försäkringar. Blir du arbetslös ska din inkomst klaras. Blir du
              sjuk ska din inkomst klaras. Blir du förtidspensionär ska din
              standard klaras.
            </seg>
            <seg xml:id="i-f4008ec0700e1c27-0">
              Nu vet ju vi att den allians som Göran Hägglund bekänner sig
              till har som ledande politiskt parti Moderaterna. Moderaterna
              har bestämt sig för att basera hela sitt förslag till ekonomisk
              politik på att just dessa sociala försäkringar, som skyddar de
              sämst ställda vid den typ av förändringar som Göran Hägglund beskriver,
              radikalt ska försämras, göras riktigt dåliga. Det hade varit intressant
              att höra Göran Hägglund tala om detta, men det gör han inte därför
              att han vet att där håller politiken inte ihop.
            </seg>
            <seg xml:id="i-97c71cf0118c0c68-0">
              Men använd nästa replik till att tala om antingen varför Moderaternas
              politik inte går ihop eller varför det är rätt att satsa på försämrade
              sociala försäkringar i en tid då omvälvningen i samhället blir
              allt snabbare. Det är Kristdemokraternas uppgift. Varsågod!
            </seg>
          </u>
          <note type="speaker" xml:id="i-b3e2571ff3f3b511-0">
            Anf. 12 GÖRAN HÄGGLUND (kd) replik:
          </note>
          <u who="goran_hagglund_1439a2" xml:id="i-75dea3a31493a8e4-1">
            <seg xml:id="i-7d1e9510378d00bd-0">
              Herr talman! Där fanns inte många svar på de frågor som jag ställde,
              men självklart sker en strukturförändring. Vi kan inte se bakåt.
              Vi måste se framåt, och då måste det komma till nya företag.
            </seg>
            <seg xml:id="i-d3a1544458487214-0">
              I Sverige bedriver vi numera en politik som gör att vi, vid en
              jämförelse med andra länder, till exempel rear ut svenska industriföretag
              genom till exempel dubbelbeskattningen av företag. Det här är
              ingen så där oerhört sexig politisk fråga som det går att vinna
              några kortsiktiga politiska poäng med, men det är ändock en fråga
              av en oerhört stor betydelse. Ska företagen bedrivas i Sverige,
              eller ska vi ge dem en knuff för att de ska flytta ut ur vårt
              land?
            </seg>
            <seg xml:id="i-e558835ce648b019-0">
              När det gäller lånen fick jag inga svar. Jag fick inga synpunkter
              från statsministern omkring detta. Vi har numera knappast någon
              budgetmarginal alls. Det som från början skulle vara en ganska
              stor marginal för att klara det oväntade finns inte längre. Det
              förekommer uppgifter om att en del åtgärder i samband med Asienkatastrofen,
              som vi lär få återkomma till senare, stoppades av Finansdepartementet
              för att man var rädd att slå i utgiftstaket. Jag skulle gärna
              vilja höra en kommentar om detta.
            </seg>
            <seg xml:id="i-b27b4587c88c3bc9-0">
              När det gäller ersättningsnivåerna vet statsministern förstås
              att vi står för de ersättningsnivåer som vi har i dag.
            </seg>
            <seg xml:id="i-f44aae62f9406fe6-0">
              Det parti som har genomfört sänkningar under den nuvarande nivån
              är det parti som statsminister Göran Persson leder, och det gjordes
              efter en valrörelse där väljarna inte hade fått några som helst
              besked om de planer som regeringen uppenbarligen bar på. Hur kommer
              det att bli inför valet 2006? Det tror jag väljarna vore intresserade
              av att få veta.
            </seg>
            <seg xml:id="i-7ef97c28ca9f8e5c-0">
              (Applåder)
            </seg>
          </u>
          <note type="speaker" xml:id="i-1e577564edc85130-0">
            Anf. 13 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-6">
            <seg xml:id="i-0616d30ed9d5383a-0">
              Herr talman! Det är klart att Göran Hägglund ska få svar på sina
              frågor. Jag är på inget sätt orolig över den offentliga sektorns
              ekonomi, tvärtom. Den är mycket väl skött. Vi har troligen de
              bästa statsfinanserna i hela Europeiska unionen. Vi mäter inte
              det som enbart statens ekonomi utan hela den offentliga sektorns
              ekonomi. Där har vi ett överskott under en hel lång lågkonjunktur.
              Det är unikt starkt. Det ger oss stor frihet när konjunkturen
              nu vänder uppåt.
            </seg>
            <seg xml:id="i-2a8b6a9833fcf468-0">
              Det andra: Har vi en dålig ekonomisk utveckling? Försvinner jobb
              utomlands? Ja, en del försvinner utomlands. Andra kommer tillbaka.
              Det är ingen tvekan om att svensk industri producerar mer än någonsin
              och säljer mer än någonsin. Den kaka vi har att dela, den ekonomiska
              tillväxt vi pratar om, är bättre än i något annat europeiskt land,
              kanske med något undantag. Så ser det ut i Sverige. Dessutom är
              inflationen låg. Det gör att vi har reala löneutvecklingar och
              låga matpriser. Det är bra för pensionärerna, och det är bra för
              barnfamiljerna. Men mycket kan bli bättre. Självklart är det så.
            </seg>
            <seg xml:id="i-cee81458929c867d-0">
              Samtidigt tycker jag att det är ganska intressant att lyssna
              på Göran Hägglunds sågning av det ledande partiets ekonomiska
              politik inom den så kallade oppositionsalliansen. Det blir ingen
              sänkning av socialförsäkringarna. Det är bra det. Men vad finns
              då kvar av ekonomisk politik? Vad ska ni regera på? Vad ska finansiera
              skattesänkningarna? Vad ska finansiera satsningarna? Vad ska ni
              ta det ifrån? Fram växer, i spåren av Göran Hägglunds frimodighet,
              samma bild som vi en gång i tiden såg, nämligen att varje borgerligt
              parti får sitt, ingen tar ansvar för helheten. Att man inte ens
              nu kan redovisa en sammanhållen ekonomisk politik när man kallar
              sig för en allians är naturligtvis ett gott exempel på vad som
              väntar om vi får en borgerlig regering.
            </seg>
            <seg xml:id="i-7ef97c28ca9f8e5c-1">
              (Applåder)
            </seg>
          </u>
          <note type="speaker" xml:id="i-e3a2c65a1282c394-0">
            Anf. 14 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-0">
            <seg xml:id="i-6c9420499abf740b-0">
              Herr talman! Ibland är det bra med ett högt tonläge. Det klargör
              åsiktsskillnader, och det gör det lättare för väljarna att ta
              ställning till olika politiska alternativ. Det är ingen tvekan
              om att det finns stora skillnader i den här kammaren i synen på
              välfärd, klasskillnader, könsförtryck, internationell solidaritet,
              miljöfrågor med mera.
            </seg>
            <seg xml:id="i-e01505eb3db2472c-0">
              Men de två stora händelser som har överskuggat debatten den senaste
              tiden är inte lika enkla. Det är inte lika enkelt att se de skillnader,
              som säkert finns, och det är inte lika enkelt att se att någon
              skulle önska att vi inte har en bra kris- eller katastrofberedskap
              för att kunna hantera den typ av händelser som vi nu har sett
              prov på. Ingen har alla svar på hur vi möter klimathot och effekter
              av miljöpåverkan i världen.
            </seg>
            <seg xml:id="i-0689f19a22632276-0">
              De stormar i Syd- och Västsverige som fällde ungefär en årsproduktion
              av den svenska skogen har visat sårbarheten i samhället. De har
              också visat det absurda i att stora energiföretag skär guld med
              täljkniv, redovisar miljardvinster, samtidigt som elsäkerheten
              på många håll har eftersatts. Nu krävs det starkare krav på elbolagen
              att investera i elsäkerhet och strömförsörjning, bland annat genom
              tydliga ägardirektiv till Vattenfall. Är statsministern beredd
              att medverka till det?
            </seg>
            <seg xml:id="i-d292632bd1639de9-0">
              För det andra: Den stora katastrofen i Sydostasien har som en
              av effekterna att väldigt många människor saknar hus och hem.
              Det kommer sannolikt att leda till en ny flyktingkatastrof. Som
              vanligt bär de fattigaste den största bördan. Men vi har en paragraf
              i den svenska utlänningslagens tredje kapitel som ger rätt till
              skydd för personer som på grund av en miljökatastrof inte kan
              återvända till sitt hemland. Den har aldrig använts. Tycker statsministern
              att det är rimligt att den tillämpas och används i det här fallet?
            </seg>
          </u>
          <note type="speaker" xml:id="i-464236744629ab0e-0">
            Anf. 15 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-7">
            <seg xml:id="i-260ea291ebcbfe58-0">
              Herr talman! På den sista frågan blir jag svaret skyldig. Jag
              kan inte bedöma den saken och ska nog heller inte göra det från
              riksdagens talarstol oförberedd, även om jag precis som Lars Ohly
              känner ett starkt engagemang och en stark solidaritet med de människor
              som har drabbats i Sydostasien. Vi har ett instrument som vi kan
              använda och som det hittills har talats lite om i debatten. Det
              är biståndet. Vi har höjt biståndet i den här riksdagen de senaste
              åren och gjort det kraftigt. Vi är ett av de få länder i världen
              som klarar att, utan att dra in på andra angelägna biståndsprojekt
              i fattiga länder, nu expandera satsningarna ordentligt i Sydostasien.
              Det kan vi därför att vi är på väg att nå enprocentsmålet. Alla
              som finns i den här kammaren vet att om detta har det inte heller
              rått någon enighet. Jag kan däremot konstatera att Lars Ohly har
              tillhört dem som har drivit på i den processen.
            </seg>
            <seg xml:id="i-0a35fc911737ca17-0">
              Jag har inget som helst emot och känner ingen tvekan inför att
              ge Vattenfall ett ägardirektiv att gå i spetsen för den här typen
              av elsäkerhetsinsatser. Egentligen borde de väl rimligen redan
              ha gjort sådana. Det kan finnas förklaringar, det är möjligt.
              Men det är svårt när man ser effekterna av stormen att riktigt
              ta till sig förklaringarna. Vattenfall är ett välskött, stort
              och mycket vinstgivande statligt företag som har all anledning
              att i sin policy sätta säkerhetsfrågorna vad gäller leveranssäkerhet
              högt och göra det på ett sådant sätt att de går före branschen
              i övrigt. Om det krävs ett särskilt direktiv, låt oss utforma
              ett sådant.
            </seg>
          </u>
          <note type="speaker" xml:id="i-2104ae2f95b36b08-0">
            Anf. 16 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-1">
            <seg xml:id="i-86bb78041affa361-0">
              Herr talman! Alldeles utmärkt! Då drar vi lärdomen av vår egen
              naturkatastrof de senaste veckorna och ser till så att vi nu förbättrar
              elsäkerheten och leveranssäkerheten, inte bara för alla de människor
              som nu har drabbats utan för alla de människor som riskerar att
              drabbas av nya stormar, nya katastrofer, i framtiden.
            </seg>
            <seg xml:id="i-0e1727a85960be96-0">
              Jag håller med statsministern om att biståndet är oerhört viktigt.
              Det är en av de frågor som vi har drivit på under många år. Men
              det räcker inte med internationellt bistånd. Biståndet måste öka,
              framför allt från alla de länder som ligger långt under FN:s skamgräns
              0,7 % av bruttonationalinkomsten. Vi måste också ha en handelspolitik
              som pekar mot rättvisa. Vi måste ha en handelspolitik som tar
              utgångspunkten i att minska skillnaderna mellan kvinnor och män,
              fattiga och rika, fattiga och rika regioner och länder. Den handelspolitik
              vi underordnas genom EU-medlemskapet pekar i motsatt riktning.
              Alldeles för ofta har EU försvarat sina egna intressen, behållit
              tullmurar och hinder för en rättvis handel och tillsammans med
              USA försvårat för de fattiga länderna att driva igenom sina krav
              på en rättvis handelspolitik. Där återstår oerhört mycket att
              göra.
            </seg>
          </u>
          <note type="speaker" xml:id="i-71d12e712c8d7692-0">
            Anf. 17 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-8">
            <seg xml:id="i-8a1f03aaee349532-0">
              Herr talman! Jag kan hålla med om att handelspolitiken är en
              avgörande förutsättning för att åstadkomma en rättvisare värld.
              En rättvis handel är vad många regimer, många regeringar i u-länderna,
              frågar efter och vad många människor som arbetar utsatt på fält
              och i fabriker behöver. Det är vi varma anhängare av.
            </seg>
            <seg xml:id="i-334a8708174c60ba-0">
              Vi har inte alltid hela Europaunionen med oss i de här sammanhangen.
              Särskilt tydligt kan det synas i jordbruksdelen. Då kommer man
              till den vanliga avvägningen.
            </seg>
            <seg xml:id="i-640f901cb15754c2-0">
              Är det bättre att vi kör vårt eget själva utanför och ensamma,
              som en mycket liten aktör i världsekonomin, eller ska vi försöka
              att inom ramen för en av världens allra största aktörer, Europaunionen,
              puffa politiken ett steg åt rätt håll? Vilket har störst betydelse
              för de fattiga och utsatta människorna?
            </seg>
            <seg xml:id="i-a0585f05961a9874-0">
              Om vi lyckas få Europaunionen att ta bara ett litet steg åt rätt
              håll har det naturligtvis en betydligt större inverkan på vardagen
              för fattiga och utsatta än om vi själva skulle uppträda helt exemplariskt.
            </seg>
            <seg xml:id="i-fe2a0804af1b8a53-0">
              Så blir det i en pragmatisk bedömning. Den skäms jag inte för,
              men jag är definitivt inte nöjd med utvecklingen; den kan bli
              bättre.
            </seg>
          </u>
          <note type="speaker" xml:id="i-decf0bc31b0339ad-0">
            Anf. 18 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-0">
            <seg xml:id="i-06bace0c0330bc42-0">
              Herr talman! Jag måste börja med att säga att jag är mycket överraskad
              över den ton och inriktning som statsministern har i dagens debatt.
              Vårt land har genomlidit två stora katastrofer. Det här är första
              gången som vi partiledare får chans att diskutera det med statsministern,
              och statsministern väljer då den inriktning och ton som han gör.
            </seg>
            <seg xml:id="i-e2bb20f9ea003083-0">
              Jag tycker att de båda katastroferna kan få dominera åtminstone
              den här partiledardebatten. Tids nog blir det tid för debatt om
              annat.
            </seg>
            <seg xml:id="i-f3c2017cbe4a9cc0-0">
              Statsministern sade att misstag som Socialdemokraterna har gjort
              ska rättas till. Jag tycker att det mycket handlar om ansvarsfrågor.
              Jag förstår om statsministern inte vill diskutera ansvarsfrågan
              när det gäller flodvågskatastrofen. Men det skulle kännas skönt
              för mig och många andra om statsministern kunde erkänna ett uns
              av sin egen brist i det här sammanhanget. Ingen är utan fel. Jag
              tror att det vore bra för väldigt många drabbade att få höra:
              Ja, jag gjorde ett misstag. Jag reagerade för sent. Jag tog inte
              till mig den information som jag borde ha gjort.
            </seg>
            <seg xml:id="i-473e708427104d79-0">
              Det skulle kännas väldigt skönt för många att få höra det från
              statsministern.
            </seg>
            <seg xml:id="i-eac1c3eb73ed8ed8-0">
              Det andra gäller katastrofen i skogen. Jag är glad över att statsministern
              i dag redovisar en rad åtgärder som Centerpartiet har lagt fram
              den här veckan om skogsskadekonto, mer pengar till vägarna och
              att vi ska göra allt vi kan för att bevara virket och bekämpa
              ohyra så att vi kan klara detta.
            </seg>
            <seg xml:id="i-50a416d8fa9048b0-0">
              Det är också viktigt att diskutera de psykosociala frågorna.
              Det är väldigt många som mår illa i dag. Jag skulle önska att
              regeringen såg den katastrof som på det psykologiska mänskliga
              planet har drabbat så många. Jag efterlyser därför åtgärder också
              när det gäller de psykosociala problem som kommer att drabba många
              av dem som finns i södra Sverige och i stormens spår.
            </seg>
          </u>
          <note type="speaker" xml:id="i-54743316d892c433-0">
            Anf. 19 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-9">
            <seg xml:id="i-53ed8fadce581f9f-0">
              Herr talman! Låt mig stillsamt påpeka att vi hade tillfälle att
              diskutera flodvågskatastrofen i går här i kammaren. Jag avbröt
              en resa i Asien och åkte hem en dag tidigare för att delta i den
              frågestunden. Ingen partiledare från den borgerliga kanten infann
              sig.
            </seg>
            <seg xml:id="i-68e64758ed1d04db-0">
              Alla som lyssnar på debatten noterar nog att tonen i inlägget
              gentemot Lars Leijonborg inte var den ton som jag valde. Jag följde
              med. Men jag är inte särskilt ledsen för det. Av och till kan
              det vara värdefullt att också redovisa ett replikskifte som skapar
              lite spänning och spänst. Det döljer inte den känsla av sorg och
              saknad vi har i andra sammanhang.
            </seg>
            <seg xml:id="i-793f593d250b03e2-0">
              Om Maud Olofsson hade lyssnat på debatten i går hade hon hört
              just det som hon efterlyser. Jag tror att det är få som kan sväva
              i okunnighet om att hela regeringen, hela den statliga organisationen,
              känner att vi inte riktigt räckte till. Frågan var, och är, om
              det var möjligt att göra det i en sådan oerhörd påfrestning som
              vi utsattes för. Allt blev definitivt inte rätt. Det sade jag
              också alldeles nyss. Men väldigt mycket blev väldigt bra och många
              gjorde en väldigt bra arbetsinsats.
            </seg>
            <seg xml:id="i-e735073244d4ef4e-0">
              Låt kommissionen värdera detta så ska vi sedan kritisera och
              dra lärdomar.
            </seg>
            <seg xml:id="i-f37ddd25654e3e59-0">
              Slutligen, herr talman, vill jag säga att jag är fullt medveten
              om alla de skogsägare som nu är inne i en djup personlig, ekonomisk
              och känslomässig kris. Relationen till skog är inte en relation
              till ting. Det är ett förvaltarskap som man bär som skogsägare
              från generation till generation. När allt föröds är det inte bara
              det egna arbetet utan också tidigare generationers som försvinner.
            </seg>
            <seg xml:id="i-17cec6d41c0724d8-0">
              Där gör Södra Skogsägarna ett beundransvärt arbete. Gå in på
              deras hemsida, Maud Olofsson, och läs om allt det stöd som medlemmarna
              där kan få, inte minst i form av psykologiskt stöd.
            </seg>
          </u>
          <note type="speaker" xml:id="i-e9ca4ca4425712be-0">
            Anf. 20 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-1">
            <seg xml:id="i-a366ec2255f3f471-0">
              Herr talman! Låt mig lika stillsamt få påpeka för statsministern
              att vi just har flyttat partiledardebatten till den här torsdagen
              på statsministerns egen begäran. Låt mig också stillsamt få påpeka
              att vi har kommit överens om att den här partiledardebatten skulle
              domineras av de två kriser som Sverige har drabbats av. Det är
              därför som jag koncentrerar mina frågor på just de områdena.
            </seg>
            <seg xml:id="i-3bb593dd27a51125-0">
              Det är viktigt med ansvarsfrågan. Vi kan se i tidigare kriser
              att regeringen har lätt att skylla ifrån sig. Vi såg det när det
              gällde rymningarna i somras. Då var det inte Thomas Bodström som
              var ansvarig, utan det var kriminalvården och någon chef på något
              fängelse.
            </seg>
            <seg xml:id="i-a5568ea5555bec98-0">
              Vi såg det i Egyptienärendet. Där var det Säpo och polisen, men
              inte våra statsråd som var ansvariga. Statsministern visste ingenting
              och hade inte ansvar för detta.
            </seg>
            <seg xml:id="i-a42bf125e2b35cc4-0">
              Vi ser det nu i flodvågskatastrofen. Det är någon som inte har
              fixat faxet. Det är försvarsministern som inte har gett order.
              Det är UD som inte har klarat sitt uppdrag.
            </seg>
            <seg xml:id="i-d38cad7ff7ed5969-0">
              Det finns ett personligt ansvar som statsministern bär alldeles
              särskilt högt. Det är viktigt att peka på det ansvaret för att
              också medborgarna ska kunna känna förtroende för det ledarskap
              som finns i vårt land. Därför vore det klädsamt att också personligen
              ta på sig en del av det ansvaret.
            </seg>
            <seg xml:id="i-f748dbe17bdb2fa4-0">
              Jag vet från mina besök nere i skogsområdena vilken katastrof
              det här är. Jag vet också vad Södra Skogsägarna, LRF och många
              andra gör för att försöka lindra de bekymmer som finns. Jag var
              på ett möte med Södra Skogsägarna i tisdags kväll.
            </seg>
            <seg xml:id="i-7bc1cc8d5abdfa03-0">
              Det är viktigt att veta att det finns ett stöd och en uppbackning
              också från samhällets sida. Det jag stillsamt ville påpeka var
              att det är viktigt att vi gör de ekonomiska åtgärderna. Jag hoppas
              verkligen att regeringen lever upp till dem. Det är lika viktigt
              att se de psykosociala konsekvenserna och att vi från samhällets
              sida kan ställa upp och hjälpa alla de drabbade inte bara de som
              äger skog utan de som finns i hela detta område.
            </seg>
            <seg xml:id="i-4ccab60dc8b2fbaa-0">
              Det var min stilla önskan.
            </seg>
          </u>
          <note type="speaker" xml:id="i-1328f1eda5cb56ce-0">
            Anf. 21 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-10">
            <seg xml:id="i-60c6ad72df419c89-0">
              Herr talman! En sådan stilla önskan är det lätt att instämma
              i. Vi har inga delade meningar på den punkten. Jag är full av
              beundran för Sveriges troligen starkaste kooperativ, Södra Skogsägarna.
              Det är inte bara duktiga skogsägare utan också två väldigt stora
              och framgångsrika pappersindustrier.
            </seg>
            <seg xml:id="i-0679d34d22ad1cb7-0">
              Här finns all anledning att hjälpa till i en katastrofsituation
              som drabbar ett företag som ju är ägt av medlemmarna tillsammans.
              Det gör vi gärna.
            </seg>
            <seg xml:id="i-862673d582456951-0">
              Vi har all anledning att lära av flodvågskatastrofen. Vi kommer
              att lära. Vi kanske aldrig kommer att uppleva det igen. Det var
              300 år sedan vi senast hade en tsunami. Någonting annat kommer
              naturligtvis att inträffa någon annanstans vid något annat tillfälle
              på ett annat sätt. Då utsätts vi återigen för påfrestningar.
            </seg>
            <seg xml:id="i-206126681aa431b0-0">
              Flodvågskatastrofen visade tydligare än något annat att vi är
              förenade med varandra vi människor, oavsett på vilken sida av
              jordklotet vi bor. Globaliseringen gavs i denna katastrof ett
              nytt ansikte och uttryck som vi gärna hade varit utan, men som
              var en påminnelse om den tid vi lever i. Låt oss ödmjukt ta vara
              på detta och dra lärdom av det inträffade.
            </seg>
          </u>
          <note type="speaker" xml:id="i-a9a38bcf0d490bb6-0">
            Anf. 22 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-0">
            <seg xml:id="i-7a8630e405cdd1ad-0">
              Herr talman! Livet i Sverige efter tsunamivågen och stormen i
              södra Sverige är inte riktigt detsamma. Mycket har förändrats.
              Många har fått kännas vid djup sorg och stor förändring i sina
              liv. Jag menar att det verkligen också gäller många av dem som
              drabbats av katastrofen i södra Sverige.
            </seg>
            <seg xml:id="i-6926b5cb5a2cb2fb-0">
              Är det någonting vi fått se från statens sida är det en oroväckande
              brist. Oroväckande saker har avslöjats. Bristen på reaktion i
              det inledande skedet är någonting väldigt allvarligt som vi måste
              ta till oss, förändra och se till att det aldrig upprepas igen.
            </seg>
            <seg xml:id="i-ba01c350db73141f-0">
              Detta gäller kanske ännu mer den fruktansvärda sårbarhet som
              avslöjades efter naturkatastrofen i södra Sverige. Sverige är
              liksom många andra länder ett sårbart land som drabbats oerhört
              hårt av rätt så enkla och självklara förändringar som vi egentligen
              visste måste ske förr eller senare.
            </seg>
            <seg xml:id="i-d1d94b8d917389f4-0">
              Jag skulle vilja uppmärksamma dem som fortfarande inte har fått
              elströmmen tillbaka 30 000 hushåll och företag som fortfarande,
              än i dag, drabbas hårt av detta.
            </seg>
            <seg xml:id="i-0d4b9c9f59bfc57d-0">
              Det var bra att statsministern tog upp frågan om skärpt lagstiftning
              gentemot de elbolag som har sett alltför mycket till sina aktieägare
              och alltför lite till sina kunder. Jag vill dock fråga statsministern:
              Hur starkt kommer det här att ske? Kommer det verkligen, om Socialdemokraterna
              liksom vi får sin vilja igenom, att bli en skärpt lagstiftning
              som tvingar fram en ordentlig förändring för elbolagen så att
              de tvingas satsa stora summor på att snabbt åtgärda de brister
              vi har när det gäller säkerheten och driftsäkerheten?
            </seg>
          </u>
          <note type="speaker" xml:id="i-8fde0b7c084e4582-0">
            Anf. 23 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-11">
            <seg xml:id="i-d60670cc9993a525-0">
              Herr talman! Ja, det är vår avsikt. Om detta kan vi naturligtvis
              ha ett samarbete med Peter Eriksson och hans Miljöparti och också
              med andra. Det borde ligga i allas intresse att inse att vi kan
              komma att få uppleva detta igen och igen den närmaste tiden om
              vi inte gör någonting för att hantera krisen.
            </seg>
            <seg xml:id="i-edbb966b0518a131-0">
              Det är inte bara el- och teleförsörjning jag tänker på. Det finns
              också andra saker vi bör reflektera över. Hur ser vattenföringen
              ut med mildare vintrar i Norrland och i Svealand? Vilka risker
              har vi för ras och skred? Vad kommer att ske i vår fauna till
              följd av mildare vintrar? Vilka risker finns i den typen av utveckling?
              Hur ser vi på exempelvis våra vägar och tjälens och den kalla
              väderlekens inverkan på transportorganisationen?
            </seg>
            <seg xml:id="i-4c421dbf889b17a9-0">
              Det finns säkert hundratals frågor av detta slag, alla kopplade
              till klimatförändring, som var för sig kan komma att innebära
              väldiga påfrestningar för samhället.
            </seg>
            <seg xml:id="i-bad91adf54068716-0">
              Nu är det här tydligt och synligt. Låt oss ta oss an det! Men
              vi fortsätter systematiskt också med det andra, och vi kan gärna
              göra det tillsammans.
            </seg>
          </u>
          <note type="speaker" xml:id="i-4a13ab3cb7df03ad-0">
            Anf. 24 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-1">
            <seg xml:id="i-a79d1ef7213f3da0-0">
              Herr talman! Jag är glad att statsministern som hittills enda
              debattör tar upp klimatfrågorna. Det här är frågor som det normalt
              är svårt att diskutera. De kräver stora förändringar i samhället
              och omställningar på en rad områden som inte alltid är så populära
              att göra. Det finns också de som ofta förfaller till att motverka
              förändringar som är viktiga och nödvändiga för våra barn och barnbarn
              i stället för att stå upp för att göra det som vi alla egentligen
              är medvetna om att vi måste göra.
            </seg>
            <seg xml:id="i-a4c1a3ef2b927bae-0">
              Just den här katastrofen och den situation vi befinner oss i
              just nu borde dock rimligen göra att fler sluter upp kring nödvändiga
              insatser, också när det gäller omställningar som rör klimatfrågan.
            </seg>
            <seg xml:id="i-3283871c13eac057-0">
              En del i ett sådant arbete handlar just om att minska sårbarheten
              i Sverige. Elen är en sådan fråga, men det finns en rad andra
              saker att göra för att minska sårbarheten och skapa ett mer robust
              samhälle. En del i en sådan möjlighet är att satsa på en successiv
              omställning från de gamla militära hoten till de nya, moderna
              akuta hot vi i dag ser i samhället och till det civila samhället.
            </seg>
            <seg xml:id="i-8583514a5c586646-0">
              Jag och Miljöpartiet är glada över att vi har startat en sådan
              process i och med höstens försvarsbeslut. Jag hoppas att statsministern
              är med på att vi successivt fortsätter en långsiktig process för
              att ta itu med de verkliga, akuta hoten, däribland klimathoten
              och miljöproblemen, i stället för att koncentrera samhällets resurser
              på de gamla militära hoten.
            </seg>
          </u>
          <note type="speaker" xml:id="i-4e79fae4ab607824-0">
            Anf. 25 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-12">
            <seg xml:id="i-1aad635cce29173d-0">
              Herr talman! Vi har börjat en sådan omställning att föra resurser
              från den militära sektorn över till andra samhällssektorer, framför
              allt det som rör brott och kriminalitet i vårt eget samhälle.
              Det är ett bra exempel på en omställning.
            </seg>
            <seg xml:id="i-9fd2c7b0ec39d1a3-0">
              Men det är smärtsamt. Alla kommer väl ihåg den debatt vi hade
              här i kammaren strax före jul. Det finns ingenting som är så uppskattat
              som statlig verksamhet som ska avvecklas, även om syftet med avvecklingen
              är gott och resurserna ska användas till någonting som kanske
              behövs mer just nu.
            </seg>
            <seg xml:id="i-2e9fe647cb955ba7-0">
              I princip kan jag alltså förstå hur Peter Eriksson resonerar,
              men låt oss försöka att fullfölja det vi nu har påbörjat innan
              vi tar ett ytterligare steg. Självklart är det dock så att allt
              vi ägnar oss åt i form av utgifter nu inte kommer att hålla för
              framtiden. Då får vi ta ett nytt beslut vid ett sådant tillfälle.
            </seg>
          </u>
          <note type="speaker" xml:id="i-eb7366052a1c5a50-0">
            Anf. 26 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-2">
            <seg xml:id="i-6f63984fff5500c6-0">
              Herr talman! Jag hoppas att alla de som undrar hur man frågar
              chans inte missade den lektion som de två föregående talarna just
              spelade upp inför varandra. Jag undrar hur det kändes för alla
              de socialdemokratiska väljare som nu alltså har att se fram emot
              en kommande regeringsbildning, som det låter mycket snart, mellan
              Miljöpartiet och Socialdemokraterna för att ställa om Sverige
              till någonting som låter som essensen i Miljöpartiets partiprogram.
              Göran Persson och Peter Eriksson försöker här finna ord för att
              överträffa varandra i vad som ska följa. Det är ett viktigt och
              intressant besked.
            </seg>
            <seg xml:id="i-56319792723f13f3-0">
              I valet 2006 kommer Moderaterna att söka mandat hos väljarna
              som Sveriges nya arbetarparti. Vi kommer inte att ställa någonting
              i vägen för att det ska bli mer lönsamt att arbeta i Sverige.
              Det är ett besked till alla, men det är framför allt ett besked
              till dem som tjänar allra minst. Det är de som i dag vet och känner
              av att skillnaden blir för liten mellan att arbeta och att inte
              arbeta. Det handlar om alla dem som får för lite betalt i kommunerna,
              vårdanställda och metallarbetare, de som ofta får höra sig hyllas
              av en socialdemokrati som i dag allt oftare verkar ha glömt bort
              vad som var den grundläggande uppgiften.
            </seg>
            <seg xml:id="i-2ae31c197512bfac-0">
              Arbete ska löna sig. Det ska finnas lön för mödan när man anstränger
              sig i Sverige.
            </seg>
            <seg xml:id="i-ff1571d5be52c574-0">
              Allt detta kommer vi säkert att få god tid att återkomma till
              och diskutera de år som ska följa. Men jag tänker, precis som
              Maud Olofsson också indikerade, ändå uppehålla mig vid de två
              katastrofer som har präglat och fortsatt präglar Sverige. Jag
              tror nämligen att våra väljare, människorna i Sverige, förväntar
              sig det efter att mycket lång tid ha fått följa en mediedebatt
              utan att se en mer samlad diskussion bland de ledande politiska
              företrädarna.
            </seg>
            <seg xml:id="i-203ff2401209f310-0">
              Det är naturligtvis två stycken katastrofer som har haft oerhört
              stor påverkan på människa och på natur globalt, över hela vår
              värld, men naturligtvis också här hemma i Sverige. Vi kan förmodligen
              inte i dag se de årsringar som kommer att följa på dessa händelser.
              Det fortsatta arbetet med att identifiera saknade personer skapar
              väldigt många frågor i Sverige om hur det kan vara så i vårt välorganiserade
              land att vi än i denna dag inte vet vilka som faktiskt har försvunnit,
              att vi inte vet hur många de är. Var vi inte mer välorganiserade
              än så?
            </seg>
            <seg xml:id="i-ef3fbfe5335494d2-0">
              Och så till skogen, skogen som vinden fällde, vilket har förändrat
              landskapet i hela södra Sverige. Det kommer att bli en ny tideräkning
              för dem som äger skog och som går i skog och mark. År 2005, det
              var det som ställde om landskapet. Det är från det som årsringarna
              kommer att räknas. Det är det som kommer att ställa om hur man
              jobbar i svensk skogsnäring.
            </seg>
            <seg xml:id="i-b90aeda43d891f34-0">
              För många av oss väcker detta frågor om det moderna livets möte
              med svåra prövningar. Det är som att ju mer välordnat och ombonat
              vårt liv blir desto mer har vi att förlora och desto sämre förberedda
              synes vi vara när prövningen kommer.
            </seg>
            <seg xml:id="i-24067e6f1b6083f8-0">
              I de prövningens veckor som har varit har vi ju alla testats,
              som medmänniskor och i de olika professionella uppdrag som vi
              har. Och är det inte ganska talande att i detta som ibland beskrivs
              som den starka statens främsta fäste på jorden är det snarare
              det kringliggande civila samhället som har bestått prövningen
              allra bäst? Vi har sett människor växa i omsorg om varandra och
              intresse för varandras öden i en omfattning som jag inte tror
              att någon av oss kan hänvisa till vid något annat tillfälle. Vi
              har sett frivilligheten växa. Vi har sett människor som har erbjudit
              sitt professionella kunnande, sin tid, utan betalning för att
              komma till hjälp, för att bistå människor i en svår tid.
            </seg>
            <seg xml:id="i-928458f2b296ade0-0">
              Vi har sett givmildheten växa. Över 800 miljoner kronor har skattebetalare,
              medmänniskor i Sverige, skänkt till olika insamlingar i en omfattning
              som vi aldrig har sett maken till. Det mänskliga engagemanget
              har förflyttats i en mörk tid. Vi kom på att det fanns saker som
              var viktigare än vad vi kanske tidigare hade klart för oss. Hjälporganisationer
              ser människor som strömmar till deras verksamhet, som vill vara
              med, som vill bidra. Vi har förstått betydelsen av att hedra dessa
              hjälporganisationer.
            </seg>
            <seg xml:id="i-12fedfbcc8efc9b2-0">
              Kyrkorna har fyllts i en omfattning som vi inte har sett på mycket
              lång tid i sökandet efter själavård, efter svar på svåra frågor.
              Människor som före jul funderade på att lämna Svenska kyrkan har
              efter dessa händelser bestämt sig för att stanna kvar. Kyrkorna
              behövs. Kyrkorna samlar när prövningen kommer.
            </seg>
            <seg xml:id="i-7649246266b995cc-0">
              Kristeamen, professionella människor, står redo i kommuner och
              hjälporganisationer att långsiktigt hjälpa människor som har förlorat
              allt och behöver stöd i sorgen, stöd med att arbeta igenom det
              som har skett. Företagen, dessa ibland så utskällda företag, har
              nu reparerat en stor del av sitt dåliga rykte genom att hjälpa
              till och genom att visa sig, var och en, vara duktiga på professionell
              krishantering och på att ta hand om sin egen personal. Resebolagen
              har visat att vinstsyfte visst går att förena med att ta väl hand
              om människor. Den som faktiskt vårdar sin kund och hoppas att
              han eller hon kommer tillbaka visar också engagemang för att ta
              hand om och bistå när någonting fruktansvärt händer. Medierna
              har vuxit och tagit hem bilder, människoöden, till oss så att
              vi har förstått omfattningen av vad som har skett och givit många
              av de svar på frågor som människor har känt behövs.
            </seg>
            <seg xml:id="i-1f6ea1f58e80d906-0">
              Jag vet att det finns mörka exempel på människor som har utnyttjat
              situationen. Jag tycker att man alltid ska se hela verkligheten.
              Men det förringar inte den stora rörelse i positiv riktning, i
              ljus riktning, som vi har sett till följd av de två katastrofer
              som nu präglar Sverige.
            </seg>
            <seg xml:id="i-519284f01f5fff35-0">
              Det är faktiskt också så att statsmakterna har vuxit. Riksdagen
              har förvisso haft en liten roll. Den visade ånyo att den hade
              stor möjlighet att agera fort när prövningen kommer. Statschefen,
              omdiskuterad i sin roll utifrån kompromisser i det tidiga 70-talet,
              har ju snarare just nu fyllt i och vuxit in i den rollen, kanske
              i större utsträckning än någonsin tidigare givet vad som faktiskt
              skedde.
            </seg>
            <seg xml:id="i-fd9c1570107283b6-0">
              Många har vuxit i prövningens svåra stund. Men regeringen stod
              inte pall. Statsråden höll inte måttet. Och värst av alla var
              Göran Persson, en person som har ägnat veckorna åt att fördela
              skuld på snart sagt varenda levande svensk och andra utanför detta
              rike utom sig själv. Det har varit beklagligt. Det har inte varit
              bra, tror jag, för alla dem som hade förväntat sig någonting annat.
            </seg>
            <seg xml:id="i-6bbf4f7382534491-0">
              För Allians för Sverige, för Moderaterna, för mig, finns det
              tre viktiga slutsatser att dra för framtiden givet vad som nu
              har skett. För det första: Den politiska uppgiften är att bygga
              ett samhälle och inte en stat. Ta med i beräkningarna människors
              vilja att påverka och göra väl så skapar du pluralism och ett
              bredare samhälle än vad bara en stark stat någonsin kan åstadkomma.
            </seg>
            <seg xml:id="i-2d2226a8a3c21a5e-0">
              För det andra: Bistå folk i vad som nu följer. Tro inte att konsekvenserna
              har försvunnit och att allting är färdigt bara för att beskrivningarna
              går ned i tidningarna. Bistå i åren som ska följa, både offer
              som var på plats i Sydostasien och dem som kämpar med att överleva
              efter stormens härjningar i södra Sverige. Vi kommer inte att
              tappa denna uppgift i den tid som ska följa.
            </seg>
            <seg xml:id="i-6a178488a69753f4-0">
              För det tredje: Gör regeringen krisberedd. Jag inser att det
              inte hade gjort någon skillnad i en del av det skedde initialt
              när tsunamin slog till. Men det påverkar, och det gör oss bättre
              redo för framtida kriser hur de än ser ut. Det är vår skyldighet
              för att möta all den resning och allt det engagemang som människor
              faktiskt nu visar. Låt oss visa att vi också har dragit rätt slutsatser.
            </seg>
          </u>
          <note type="speaker" xml:id="i-7288305ee353c22d-0">
            Anf. 27 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-13">
            <seg xml:id="i-e5cc5dcd6cf224f4-0">
              Herr talman! Jag har all anledning att dela mycket av det som
              Fredrik Reinfeldt sade i sitt anförande. Jag sade ungefär samma
              saker i går här i kammaren vid den informationsstund som vi hade.
              Det känns bra att vi där är överens, inte minst vad gäller synen
              på frivilligorganisationerna och i allra högsta grad kyrkans roll.
            </seg>
            <seg xml:id="i-24fbf7de8d1f0217-0">
              Sedan tillhör det väl oppositionsledarens uppgifter att säga
              att regeringen inte klarade sig. Jag är inte så överraskad över
              detta. Men det kan finnas skäl för en sådan kritik också. Låt
              oss se vad medborgarkommissionen kommer fram till, så drar vi
              våra slutsatser. En sak är alldeles säker: Vi har alla något att
              lära av det som vi har gått igenom. Det vore mycket konstigt annars.
            </seg>
            <seg xml:id="i-fad0cf9ed0d73207-0">
              Sedan kunde det vara intressant att ta upp något med tanke på
              Fredrik Reinfeldts inledning om att det skulle löna sig bättre
              att arbeta. Varför ska den förbättringen för en kommunalarbetare
              gå över att hon eller han själv får en kraftigt försämrad pension,
              en kraftigt försämrad arbetslöshetsersättning eller en kraftigt
              försämrad sjukförsäkring? Det är ju så förbättringen ska gå till.
              Vari ligger det rättvisa och solidariska i detta?
            </seg>
          </u>
          <note type="speaker" xml:id="i-aa96d9aada66546d-0">
            Anf. 28 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-3">
            <seg xml:id="i-34c8b89c0bdfe65a-0">
              Herr talman! Göran Persson försöker här göra en poäng av att
              granskningen skulle vänta. Jag tror att det var många som tyckte
              att det var intressant att följa Göran Persson i Thailand.
            </seg>
            <seg xml:id="i-826b9e51820d86db-0">
              Det slog mig att Göran Persson lät som en oppositionspolitiker.
              Väl på plats i Thailand hade han nämligen väldigt mycket synpunkter
              och slutsatser att komma med när det gällde hur Thailand hade
              skött sig. Han ifrågasatte beslut och krävde besked. Han undrade
              vem som hade ansvar och ifrågasatte om det fanns rätt kompetens.
              Han var lite osäker på om de egentligen kunde bygga hus och han
              uttryckte oro för kvaliteten på den granskning som skulle följa.
            </seg>
            <seg xml:id="i-abfe3c96493b84f6-0">
              Det är märkligt. Sådant får man ju inte säga i Sverige. Här ska
              det vara tyst, men i Thailand fungerar det att säga sådant. Där
              är statsministern, som en oppositionspolitiker, redo att dra väldigt
              många slutsatser. Mycket märkligt!
            </seg>
            <seg xml:id="i-730c8531915e4071-0">
              Jag tror att många människor i Sverige tycker att vi ska ha ett
              system som står den bi som inte har arbete. Vi har inte föreslagit
              att det ska avskaffas. Men vi har lyssnat på alla dem som tycker
              det är märkligt att den som tjänar lite inte kan påverka sitt
              eget liv och sin egen situation via eget arbete och som frågar
              sig varför de inte har den makten: Varför syns det inte i min
              plånbok när jag jobbar extra? Varför ska inte jag ha mer än den
              som inte arbetar? Detta är väl grundläggande frågor som det inte
              borde vara min sak att besvara jag söker ju att göra något åt
              detta utan snarare Göran Perssons. Han verkar ju hylla att det
              är så det ser ut i Sverige.
            </seg>
          </u>
          <note type="speaker" xml:id="i-6f32dd9762e8c6e2-0">
            Anf. 29 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-a6e6588c3700055e-14">
            <seg xml:id="i-6d6302421fd66ef8-0">
              Herr talman! Det är möjligt att jag lät som en oppositionspolitiker.
              Jag måste tillstå att min träning i den rollen inte är särskilt
              omfattande.
            </seg>
            <seg xml:id="i-f9d2b834c89abb7e-0">
              Det är klart att vi från svensk sida har anledning att önska
              klarlägganden om en del saker, särskilt med tanke på hur många
              svenskar som har omkommit i den här katastrofen. Det vore mycket
              underligt annars.
            </seg>
            <seg xml:id="i-72128237a063dfdf-0">
              Det var inte min poäng, Fredrik Reinfeldt, att ifrågasätta er
              vilja att göra något för att förbättra för vanliga löntagare.
              Jag tror att ni nog vill det, men det är en konstig metod. Det
              du föreslår är ju att exempelvis en förtidspensionerad kvinna
              som är över 60 år det är ju ofta kvinnor som är förtidspensionerade,
              och de har ofta jobbat inom vården och har ont i axlar och nacke
              ska föras från förtidspension in i ålderspensionssystemet. Har
              hon förut haft en inkomst på 16 000 kr i månaden kommer hon med
              ert förslag att förlora 3 140 kr i månaden. Varför skapar det
              mer av entusiasm och styrka hos vanliga löntagare när det är de
              som är mest utsatta som ska bära bördorna? Varför inte för en
              gångs skull, Fredrik Reinfeldt, rikta kraven mot dem som har det
              bäst ställt i samhället?
            </seg>
          </u>
          <note type="speaker" xml:id="i-3842639d4c6cbc01-0">
            Anf. 30 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-4">
            <seg xml:id="i-bdc8d4aaf6258231-0">
              Herr talman! Jag kan glädja Göran Persson med att hans brist
              på träning i att vara oppositionspolitiker kan rättas till.
            </seg>
            <seg xml:id="i-6fe518fa70fc8afc-0">
              Jag har ganska ofta på sistone hört Socialdemokraterna från denna
              talarstol och i andra sammanhang presentera beräkningar på Moderaternas
              förslag. Det har för det mesta blivit fel. Först var det en massa
              konstiga effekter som Marita Ulvskog och Bosse Ringholm presenterade
              på olika overheadbilder i och för sig med den något märkliga slutsatsen
              att för drygt 60 % av löntagarna var Moderaternas politik bättre
              än Socialdemokraternas och skulle förbättra deras situation. Men
              det var fel i siffrorna. Sedan kom påståenden om att vi inte tillförde
              de tillskott till kommunerna som vi hävdade. Det var fel. Det
              fick rättas till i riksdagsutskott. Det har kontrollerats, och
              vi har avslutat det. Därför blir vi inte så imponerade när det
              kastas fram nya siffror, även om vi naturligtvis ska räkna igenom
              och titta även på dem.
            </seg>
            <seg xml:id="i-f29688f4831a0488-0">
              Vi har två syften. Det första är att det ska löna sig bättre
              att arbeta än att inte arbeta. Det vänder vi oss till väljarna
              med och hoppas få deras stöd för. Det andra är att vi sätter verksamheterna
              före bidragen.
            </seg>
            <seg xml:id="i-cb29363a3c9720cb-0">
              Göran Persson har under sin statsministertid och man får kanske
              räkna in ett par år före det för att få fram den här siffran skapat
              ett hål på över 15 miljarder i kommunsektorn. Det handlar om alla
              de pengar som alltid utlovas men som inte kommer och som gör att
              svenska folket inte förstår varför det alltid pratas om satsningar
              när den vård, barnomsorg och skola de själva befinner sig i inte
              känner av att resurserna kommer. Det är som vanligt folket som
              har rätt och inte Göran Persson. Det har skapats hål, inte tillkommande
              resurser.
            </seg>
            <seg xml:id="i-784c559f4ac699ab-0">
              Vi tillför resurser och säger: Verksamheter före bidrag. Det
              gör vi genom att göra det mer lönsamt att arbeta än att inte arbeta.
              Så får vi spiralen att gå i rätt riktning. Så får vi Sverige att
              bli starkt.
            </seg>
          </u>
          <note type="speaker" xml:id="i-eb06de924c3d128f-0">
            Anf. 31 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-2">
            <seg xml:id="i-148483eaeba775cc-0">
              Herr talman! De katastrofer vi har sett den senaste tiden har
              sannolikt starka orsaker i brist på miljötänkande och på ekologisk
              hållbarhet, och de har också stora effekter såväl på miljö som
              på internationella förhållanden.
            </seg>
            <seg xml:id="i-69131d7950459e22-0">
              Jag har ägnat en del av förmiddagen åt att läsa en del av Moderaternas
              material om miljö och bistånd. Det har inte varit någon av mitt
              livs mest upplyftande förmiddagar. Miljöproblemen beskrivs som
              ganska försumbara. Man skriver till exempel att närmiljön i dag
              på många håll är bättre än någon gång tidigare under efterkrigstiden.
              Det är en trångsynt och egofixerad bild av miljösituationen.
            </seg>
            <seg xml:id="i-7a31d84c123fd53e-0">
              Att alltfler miljoner fattiga människor lever i armod på grund
              av förstörda jordar, brist på rent vatten, kemikalieutsläpp och
              överfiskade vatten tycks inte bekymra Moderaterna. Den moderata
              närmiljön måste vara de egna villaträdgårdarna. Moderaterna nämner
              inte behovet av att minska de rikas resursförbrukning och i stället
              ge de fattiga en ökad andel av jordens miljöutrymme och råvaror.
            </seg>
            <seg xml:id="i-4d297a17759f5e79-0">
              När det gäller bistånd föreslår Moderaterna stora nedskärningar.
              De motsvaras i deras budgetförslag endast av nedskärningarna på
              bidrag till arbetslösa.
            </seg>
            <seg xml:id="i-e2f9e9c5d28f1a3b-0">
              Jag undrar: Vad tycker Fredrik Reinfeldt bör göras för att ställa
              om till ett ekologiskt hållbart system? Anser du att rika människors
              förbrukning av ändliga resurser måste minska? Har rika länder
              ett särskilt ansvar för jordens miljöproblem? Vad bör göras mot
              USA om man där fortsätter att vägra ta sitt globala klimatansvar?
              Och vad skulle ha blivit effekten i nuläget om vi hade antagit
              Moderaternas budgetalternativ, med gigantiska minskningar av Sveriges
              internationella bistånd? Vilka fattiga människor hade fått lida
              mer då, och vilka andra fattiga människor hade fått betala dyrt
              för eventuella moderata insatser i de katastrofdrabbade områdena?
            </seg>
          </u>
          <note type="speaker" xml:id="i-7437eebae67415ee-0">
            Anf. 32 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-5">
            <seg xml:id="i-f02a05c472ea5588-0">
              Herr talman! Vi förnekar inga miljöproblem, men vi ser också
              de förbättringar som sker till följd av tekniska landvinningar,
              ökat miljömedvetande och ökat intresse hos människor, men jag
              vet inte om det passar in i Lars Ohlys världsbild. Han lever kvar
              i den berättelse som jag fick höra när jag gick i skolan och vi
              samlades för att diskutera kärnvapenhotet och där man som ung
              i skolan närmast satt och grät över att vår värld var på väg att
              gå under. Jag vet att en del känner så, men jag tror inte att
              det är bra att alltid förmedla känslan av att allt är på väg att
              gå fel. För jag känner att mycket också är på rätt väg.
            </seg>
            <seg xml:id="i-73087387e0e2b3c9-0">
              Jag tror på marknadsekonomi. Jag tror på frihandel, och jag tror
              på människans möjlighet att påverka sin egen situation. Vad Lars
              Ohly tror på får han väl berätta själv.
            </seg>
            <seg xml:id="i-1b4082947a54dd30-0">
              När det gäller bistånd är det riktigt att vi inte delar synsättet
              att man ska ha en påse som man bestämmer storleken på och säger:
              Så här mycket pengar ska vi göra av med. Däremot tycker vi att
              det från ett rikt land ska finnas bistånd som går till fattigare
              delar av världen. I situationer som den vi nu har sett tycker
              jag att det finns all anledning att både fråga sig hur vår biståndspolitik
              ska utformas för att komma till hjälp i nöden och också bejaka
              den stora givarvilja som svenska folket och andra folk på vår
              jord har visat. Det är mycket bättre än den biståndspolitik som
              Lars Ohly hyllar, där man inte skiljer mellan diktatur och demokrati
              och där man tycker att det viktigaste inte är vad pengarna går
              till utan hur mycket pengar som går åt.
            </seg>
          </u>
          <note type="speaker" xml:id="i-c904c6f51ce573f3-0">
            Anf. 33 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-3">
            <seg xml:id="i-b09d56a3c0235d75-0">
              Herr talman! Det är märkligt att Fredrik Reinfeldt tror att man
              antingen måste domedagspredika eller också fullständigt negligera
              problemen. I Reinfeldts värld finns det inte några ändliga resurser.
              Där finns inte något problem med klimat och klimatpåverkande utsläpp
              som skulle kunna påverka hans egen livsstil. Där finns inte någon
              konflikt mellan den rika världens resursförbrukning och fattiga
              länders och fattiga människors möjligheter att leva ett värdigt
              liv, utan där löser sig allting bara marknaden får styra det vill
              säga mer av kommersialism och mer av exploatering av naturresurser.
            </seg>
            <seg xml:id="i-d3d4d722488b3427-0">
              Inte någon av de frågor jag ställde på miljöområdet fick något
              svar. Anser du att rika människors förbrukning av ändliga resurser
              måste minska? Har rika länder ett särskilt ansvar för jordens
              globala miljöproblem?
            </seg>
            <seg xml:id="i-badb25a9952b256c-0">
              När det gäller biståndet skulle nedskärningen i år vara 3,7 miljarder
              kronor. Just nu har vi beslutat att avsätta 500 miljoner kronor
              som en insats för de mest drabbade i de fattiga länderna i Sydostasien.
              Varifrån skulle moderaterna ha tagit de pengarna? Ni hade inte
              kunnat avsätta en enda krona i bistånd, och hade ni kunnat göra
              det hade ni fått ta från projekt i andra delar av världen där
              fattiga människor lever under vidriga villkor. Det är en cynisk
              miljöpolitik du står för, Fredrik Reinfeldt!
            </seg>
          </u>
          <note type="speaker" xml:id="i-e547c213f5ca857a-0">
            Anf. 34 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-6">
            <seg xml:id="i-dee22ba65d16a939-0">
              Herr talman! Lars Ohly tycks glömma bort att vägen till frihet,
              demokrati och självständighet går via egen utvecklingskraft. Men
              för att se det måste man bejaka att demokrati är överlägset diktatur,
              och för att se det måste man inse att marknadsekonomi är överlägset
              planhushållning. För att se det kan man nog inte vara kommunist.
              Det är väl därför jag får den här typen av frågor och den här
              typen av synpunkter.
            </seg>
            <seg xml:id="i-30fcc51336de18a2-0">
              Var har kommunismen med sina många landmärken jorden runt skapat
              en god miljö för människor och djur eller behandlat naturen väl?
              Var finns de exempel att lära av, Lars Ohly, som skulle göra att
              vi på något sätt tog det Lars Ohly sade på allvar?
            </seg>
            <seg xml:id="i-34957098771c4dbc-0">
              Den som inte förstår behovet av marknadsekonomi och betror människan
              att av egen kraft rätta till sin egen situation blir ju svaret
              skyldig allt annat också när texten läggs ut på det sätt som Lars
              Ohly gör.
            </seg>
          </u>
          <note type="speaker" xml:id="i-3aa6bf19997b0f83-0">
            Anf. 35 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-2">
            <seg xml:id="i-ebc402f064ffe5d7-0">
              Herr talman! I den sista partiledardebatten vi hade i höstas
              diskuterade vi rätt mycket ekonomi. Bland annat hade vi, om jag
              inte minns fel, en diskussion om Moderaternas ekonomiska budget
              där man föreslog ganska kraftiga nedskärningar när det gäller
              a-kassa, sociala försäkringssystem och sådant.
            </seg>
            <seg xml:id="i-19fad266ac6dd087-0">
              I dag tycker jag väl också att det finns anledning att titta
              närmare på Moderaternas ekonomiska politik. Lars Ohly har nu tagit
              upp biståndsfrågan. Det är ett område där vi från Miljöpartiet
              väldigt hårt drivit att vi ska ha en höjning av biståndet. Det
              känns väldigt bra att i dag kunna säga det därför att nu behövs
              verkligen pengarna. Det finns stora problem i världen.
            </seg>
            <seg xml:id="i-a21758dd16078909-0">
              En annan sak som jag nyss diskuterade med statsministern är säkerhetspolitiken.
              Vi har en omställning i synen i världen på vilka de stora säkerhetsfrågorna
              är. Det är inte längre militära hot som är de stora problemen,
              utan det är helt andra hot. Det är miljöhot, problem med sårbarheten,
              terrorhot och andra saker som vi måste fokusera på.
            </seg>
            <seg xml:id="i-6e872529e52c486d-0">
              Moderaterna har uppenbarligen följt med väldigt dåligt i den
              här utvecklingen. Man har fortfarande i stor utsträckning ett
              föråldrat tänkande. Det är bara ett år sedan man skrev motioner
              om att de militära anslagen måste höjas. Man sade nej till de
              ökningar som vi föreslog inom civilförsvaret och Krisberedskapsmyndigheten.
              Det står bland annat så här: Vi anser att en ökning av resurser
              till utgiftsområdet som i första hand krävs för att stå emot framtida
              hot mot det öppna samhället bör gå till det militära försvaret.
              Vi avvisar således regeringens ökade satsningar inom den civila
              delen av totalförsvaret.
            </seg>
            <seg xml:id="i-1a2a424efc24deec-0">
              Hur är det inom Moderaterna i dag, ett år senare? Är det så att
              ni har börjat med det omtänkande som vi andra hållit på med ett
              tag, eller står ni fortfarande kvar vid det väldigt föråldrade
              tänkande som härrör från kalla kriget och från tiden långt innan
              dess?
            </seg>
          </u>
          <note type="speaker" xml:id="i-0cda91e0ab5ac1c8-0">
            Anf. 36 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-7">
            <seg xml:id="i-4f626da76d14fed1-0">
              Herr talman! Nej, vi är numera helt överens med Miljöpartiet
              om betydelsen av att bygga den framtida försvarsförmågan tillsammans
              med EU inom ramen för EU:s framväxande militära försvarssatsning
              och så kallade battle groups . Vi är mycket nära varandra, Peter
              Eriksson! Jag vet inte vem det förvånar mest dina väljare eller
              mina men det får väl framtiden utvisa.
            </seg>
            <seg xml:id="i-b922eacee385337f-0">
              Jag har en fråga till Peter Eriksson i anslutning till Göran
              Perssons besked om att vi nu skulle ha en bred partipolitisk enighet
              kring insatserna med anledning av stormen i södra Sverige. Peter
              Eriksson var i sin replikväxling med Göran Persson väldigt mån
              om att kritisera elbolagen.
            </seg>
            <seg xml:id="i-30ea8918bac6803a-0">
              Men hur var det med enigheten kring skogshanteringen? Vad får
              vi göra med träden? Vad får vi göra för att de inte ska förstöras?
              Är Miljöpartiet berett att gå med på en lång rad undantag som
              kommer att krävas framför allt från miljöregler för att det gröna
              guldet nu inte ska förstöras mer än som redan skett? Hur blir
              det med möjligheten till kemikalieanvändning? Hur blir det med
              möjligheten att tänja på olika miljöregler? Väldigt många drabbade
              i södra Sverige skulle vilja ha besked på den punkten.
            </seg>
          </u>
          <note type="speaker" xml:id="i-af763e69819656f3-0">
            Anf. 37 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-3">
            <seg xml:id="i-ee7ff4cf5ccf61a2-0">
              Herr talman! Jag är glad över att Fredrik Reinfeldt tar upp frågan
              om kemikalierna i skogsbruket. Jag kan väl säga att där har Moderaterna
              aldrig varit föregångare för att hitta ett mänskligare samhälle
              utan har nog hela tiden stått vid att kemikalieindustrin är viktigast
              att gynna.
            </seg>
            <seg xml:id="i-ef4e8292879e4d33-0">
              Jag tror inte att det är särskilt många i södra Sverige som i
              dag tycker att den viktigaste frågan just nu är att tillåta flygbesprutning.
              Jag tycker att det rimliga är att säga nej till det. Det finns
              andra metoder som det är fullt möjligt att använda sig av. Just
              flygbesprutning är någonting som väldigt många, även i södra Sverige,
              av civilbefolkningen, av människor som bor i och kring sina fastigheter,
              skulle vara väldigt glada över att slippa vara med om. Det är
              deras skogar som det handlar om. Det är deras marker som de i
              framtiden ska gå ut och plocka bär i och det är deras vattentäkter,
              deras marker och deras vandringsstigar och jaktmarker som det
              handlar om. Jag tror inte att detta är någon stor vinnarfråga
              för Fredrik Reinfeldt om han vill lyfta fram frågorna och problemen
              i södra Sverige efter naturkatastrofen där.
            </seg>
            <seg xml:id="i-1c561d89b17b1b97-0">
              Jag tror att det är viktigare att vi försöker bry oss om de människor
              som fortfarande står utan elförsörjning och som haft långvariga
              el- och teleavbrott och att vi när det gäller de människor som
              blivit ruinerade på grund av den här katastrofen ser vad vi kan
              göra för att hjälpa till med återbeskogning och underlätta förändringar
              av skogskonton och andra saker för de människor som är direkt
              drabbade.
            </seg>
          </u>
          <note type="speaker" xml:id="i-4d5664eb08cc8c83-0">
            Anf. 38 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-8">
            <seg xml:id="i-e3a2c5fb6cdb2894-0">
              Herr talman! Ja, jag vill gärna understryka att det finns mycket
              annat som behöver göras.
            </seg>
            <seg xml:id="i-c28a52818824a7ce-0">
              Maud Olofsson nämnde att Centerpartiet har skrivit en motion
              och så även vi detta baserat på en rapport på en lång rad punkter
              där vi vill bistå drabbade i södra Sverige i det läge som nu är.
            </seg>
            <seg xml:id="i-afc07520dcafdfa5-0">
              På plats själv i Alvesta i går kunde jag konstatera att den fråga
              som just nu ändå står i fokus är den om hur man ska kunna göra
              någonting åt all den skog som ligger och som framåt april maj
              kommer att börja få problem med skadeinsekter.
            </seg>
            <seg xml:id="i-9bfbf44396d23aa7-0">
              Då tror jag att en del som har gjort flygbesprutningar ser framför
              sig bilder från förr, metoder av ett slag som man naturligtvis
              inte ska välja. Men mer begränsat från luften insatta insatser
              med hjälp av helikopter efter en genomgång av kemikalier, som
              naturligtvis ska ha minsta möjliga annan skadeverkning är förmodligen
              det enda alternativet. Redan i dag kan det ju konstateras att
              man inte hinner och inte har mankraft nog att faktiskt få undan
              skogen från där den ligger. Då kommer skadeinsekterna, och då
              förstörs ännu mer än vad som redan är förstört.
            </seg>
            <seg xml:id="i-0280e491effbc597-0">
              Men Peter Eriksson har gett besked: I Peter Erikssons Sverige
              blir barkborren den enda verkliga vinnaren av stormen.
            </seg>
          </u>
          <note type="speaker" xml:id="i-ab4e537707268d33-0">
            Anf. 39 LARS LEIJONBORG (fp):
          </note>
          <u who="lars_leijonborg_b0c418" xml:id="i-eb3f363b6abbe070-2">
            <seg xml:id="i-7fcc2372a09d77e3-0">
              Herr talman! Jag hade naturligtvis hoppats på några vettigare
              besked från statsministern än dem jag fick i mitt förra replikskifte.
              Nu råkar det vara så att Göran Persson har bara 14 sekunders debattid
              kvar. Det reser ju frågan om jag skulle kunna skänka Göran Persson
              två minuter av min debattid. Det kanske strider mot någon princip,
              men då hör det till saken att det är statsministerns födelsedag
              i dag, så jag kanske kunde ge honom två minuter som födelsedagspresent.
            </seg>
            <seg xml:id="i-4a07a19990d945dd-0">
              En fråga som jag funderat på efter det senaste replikskiftet
              med statsministern föranleds av vad jag läste i en tidning för
              en tid sedan. Den socialdemokratiska riksdagsgruppen har tagit
              en försäkring i Folksam som faller ut om det blir negativa effekter
              av ens politiska agerande. Efter replikskiftet funderar man om
              statsministern omfattas av den försäkringen.
            </seg>
            <seg xml:id="i-8846f636c42a5182-0">
              Jag tror att de kraftiga reaktionerna på den sena svenska insatsen
              i Thailand bottnar i en besvikelse som byggts upp under en lång
              tid. Vi betalar världens högsta skatter, och många av oss är redo
              att göra det. Vi har fått höra att vi därför har världens bästa
              välfärd. Men när det gång på gång visar sig att staten inte klarar
              sina kärnuppgifter, som tryggheten mot brott, en skola som ger
              kunskaper eller förmågan att undsätta svenskar i nöd, blir besvikelsen
              desto större. Ingen tror att politiker kan stoppa jordbävningar
              och orkaner. Den otryggheten får vi leva med som människor på
              den här planeten. Men den otrygghet som följer av politiska misslyckanden
              blir ännu svårare att acceptera då vi påminns om hur osäker tillvaron
              ändå är, när själva jordskorpan rämnar och storskogen slås till
              marken.
            </seg>
            <seg xml:id="i-cfa4f3eb18059de1-0">
              Det har talats här om krav på elbolagen, som ett uttryck för
              en politisk vilja. Jag hörde Mona Sahlin på TV häromdagen säga
              just det: Nu ska vi ta itu med elbolagen. Då fick jag en förnimmelse
              som psykologerna kallar för déjà vu. Det kändes som: Har jag inte
              hört det här förut? En enkel sökning på nätet ger vid handen att
              det där inte var någon psykologisk reaktion; det var en realitet.
              Björn Rosengren, Anders Sundström, Leif Pagrotsky, Ulrica Messing
              alla har de framträtt i TV när det har stormat och elen har slagits
              ut och sagt precis detsamma: Nu ska vi ta itu med elbolagen.
            </seg>
            <seg xml:id="i-041a30fb3b922a80-0">
              Det ena med det andra gör att misstroendet mot det politiska
              systemet växer. Det borde ju drabba framför allt, och jag tror
              att det gör det, regeringen. Men sanningen är att alla vi som
              ägnar oss åt samhällsarbete möts av en misstro när människor känner
              den växande klyftan mellan ord och verklighet.
            </seg>
            <seg xml:id="i-ad888863d7a761f7-0">
              Det finns en växande otrygghet i vårt samhälle. Jag tror att
              den ledning för alliansen i opinionsmätningarna som jag talade
              om, vilket provocerade Göran Persson så mycket, delvis beror på
              att vi utstrålar mera energi än den trötta regeringen. Men den
              beror också på en enorm besvikelse över att Socialdemokraterna
              inte levererar den trygghet man utlovat och som de höga skatterna
              skulle ge.
            </seg>
            <seg xml:id="i-dd63e5c2b05c739e-0">
              När Folkpartiet samlas till landsmöte i augusti blir trygghet
              i förändringens tid vårt tema. När vi utformar vår trygghetspolitik,
              vårt bidrag till alliansen, handlar det mycket om att sätta in
              svensk trygghet i ett globalt perspektiv. Ska vi kunna trygga
              jobben, måste svenska företag klara den globala konkurrensen.
              Ska vi pressa tillbaka brottsligheten måste vi inse att vi i dag
              möter nya typer av brottslighet som delvis kommer från andra länder
              och som kräver ny bemanning och nya metoder också hos polisen.
            </seg>
            <seg xml:id="i-8cb9875253568dc0-0">
              Ett av globaliseringens många ansikten blev särskilt tydligt
              i Thailand, den världsomspännande massturismen. Det är väl många
              som under de senaste veckorna har förvånats över hur utflödet
              av globaliseringen verkade vara en överraskning för regeringen.
              När larmen från Asien kom vaknade snabbt Utrikesdepartementets
              biståndsavdelning, men den konsulära avdelningen var betydligt
              långsammare.
            </seg>
            <seg xml:id="i-761f824771d82d58-0">
              Globalisering, särskilt i betydelsen frihandel, var länge en
              svensk paradgren. Vi mötte den med självförtroende och framgång.
              Öppenheten inför omvärlden och bejakandet av globaliseringen blev
              kännetecken för vårt land, och har varit det ända sedan industrialismens
              genombrott på 1800-talet och efter andra världskriget när den
              oförstörda svenska industrin drog nytta av den nya vågen av globalisering
              som kom i det skedet.
            </seg>
            <seg xml:id="i-5a04ee84662d5587-0">
              Men det verkar som att vi i det skede av globalisering som vi
              nu är inne i har svårare att möta detta med framgång och självförtroende.
              Varför försvinner jobben? Varför flyttar företagen utomlands?
              Varför släpps de invandrare som nu kommer in i Sverige inte in
              på den svenska arbetsmarknaden? Jag tror att en förklaring är
              att socialdemokratin har glömt bort de faktorer som gjorde att
              Sverige blev vinnare i globaliseringens tidigare skeden: flit,
              satsning på kunskap och modet att påpeka att välfärd får man inte
              gratis utan ställer också krav på människor att bidra så mycket
              de kan.
            </seg>
            <seg xml:id="i-f51428657994c0bd-0">
              Ska Sverige bli vinnare i det här skedet, som ibland kallas för
              turboglobaliseringens tid, då måste vi åter till de värden som
              gav oss styrka i de tidigare faserna: flit och kunskap. Det finns
              till exempel inte utrymme för bidragssystem med slappa regler.
              I dag har vi fått nyheten att den förbättring av sjuktalen som
              varit en tid nu tycks ha upphört. Det är bara ett exempel. Naturligtvis
              ska bara den som är sjuk kunna vara frånvarande med sjukpenning.
              Det finns inte utrymme för sådana reformer som Ams redovisade
              i går friåret, till en kostnad av 1,7 miljarder kronor som används
              till att betala för att människor som redan har arbete ska kunna
              vara lediga.
            </seg>
            <seg xml:id="i-2f60976b9e427ad5-0">
              Det finns inget utrymme för sådana experiment med skolan som
              vi på 1990-talet har sett exempel på där alla ska stöpas i samma
              form och individualisering och kunskap sätts åt sidan. I höstas
              gick det knappt en vecka utan att det kom nya larmrapporter om
              läget i den svenska skolan. Vi har nu under ett par år hört Thomas
              Östros säga: Nu går allt åt rätt håll. Visst har det varit dåligt,
              men allt håller på att ändra sig.
            </seg>
            <seg xml:id="i-3e2a7a1b0fbf0686-0">
              Men sanningen kom ju fram i till exempel TIMSS-undersökningen
              där man har undersökt elevernas nivå i matematik och naturvetenskap.
              Den visar att Sverige är det land där resultatet har försämrats
              allra mest, och nu ligger det under genomsnittet.
            </seg>
            <seg xml:id="i-4a70d6021892bb9e-0">
              Svenska elevers kunskaper i matematik ligger under genomsnittet
              för 20 jämförbara länder. Åttondeklassarna hade sämre kunskaper
              i matte än sjundeklassarna hade åtta år tidigare.
            </seg>
            <seg xml:id="i-e46c3e71299cc238-0">
              Skolverkets rapport om betygsresultaten visar samma tendens.
              Fler elever blir inte godkända i svenska, engelska och matematik.
              Därmed kan de inte börja i gymnasiets nationella program.
            </seg>
            <seg xml:id="i-ba6af0fa4ed647eb-0">
              Som om inte det vore nog kan jag nämna ytterligare en undersökning,
              PISA en bred jämförande OECD-undersökning av kunskaper och arbetsmiljö
              i skolorna i 58 länder. Rapporten visar att svenska 15-åringar
              ligger sämre till än när den senaste studien presenterades år
              2000. En detalj: Risken att bli bestulen är större i svenska skolor
              än i skolor i något annat land.
            </seg>
            <seg xml:id="i-a95fa1a2b4798a45-0">
              Jag kunde fortsätta att räkna upp undersökningar från Lärarnas
              riksförbund, Skolverket med flera, men låt mig nöja mig med detta.
              Bilden är klar.
            </seg>
            <seg xml:id="i-86bace51a8f23209-0">
              Och än en gång: I globaliseringens tid har inget land råd att
              eftersätta skola och kunskapsuppbyggnad.
            </seg>
            <seg xml:id="i-8524cbd445e7c96e-0">
              Vi har heller inte i denna tid råd att ställa stora grupper utanför
              arbetsmarknaden. Bidragsförsörjningens andel måste pressas ned,
              inte minst för att dra undan mattan för dem som har främlingsfientlighet
              på sin agenda.
            </seg>
            <seg xml:id="i-40bc0e5efff14672-0">
              I något som vi kallar Utanförskapets karta har Folkpartiet med
              hjälp av statistik från SCB kartlagt utanförskapets utveckling
              i Sverige mellan 1990 och 2002.
            </seg>
            <seg xml:id="i-85a613c0629d8e9f-0">
              Antalet områden där färre än 60 % av den arbetsföra befolkningen
              arbetar har mer än tiodubblats.
            </seg>
            <seg xml:id="i-8a99954e66b9e35b-0">
              Vi har kompletterat med statistik om valdeltagande och skolresultat
              och kunnat visa att andelen områden som vi kallar utanförskapsområden
              har ökat från tre 1990 till 136 under 2002. Ett nytt socialt landskap
              har vuxit fram i Sverige, ett landskap präglat av utestängning
              från arbetsmarknaden, bostadssegregation, bidragsberoende och
              maktlöshet. Läget på många orter i Sverige är alarmerande, och
              regeringen visar en förvånansvärd passivitet och handlingsförlamning
              inför den utvecklingen. Utanförskapet har fått ett hårt grepp
              om det svenska samhället.
            </seg>
            <seg xml:id="i-6440051aea0eb8db-0">
              Alltså till sist: Med flit, utbildning och modet att påminna
              om allas personliga ansvar har Sverige alla förutsättningar att
              åter bli globaliseringens vinnare. Det är det som ger trygghet
              i vår tid. Inget tyder på att den nuvarande regeringen har förmågan
              att göra Sverige till vinnare i globaliseringens tid. En alliansregering
              kan göra det. Sverige har inte råd att missa den chansen i valet
              2006.
            </seg>
          </u>
          <note type="speaker" xml:id="i-ce3ddfad1b65b2d8-0">
            Anf. 40 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-4">
            <seg xml:id="i-e10aae8fcd73d7b8-0">
              Herr talman! Jag tänkte ta upp frågan om bistånd med dig, Lars
              Leijonborg. Jag vet ju att det finns väldigt många inom Folkpartiet
              som tycker att biståndsfrågorna är viktiga och att det är oerhört
              viktigt med solidaritet med de allra fattigaste i världen.
            </seg>
            <seg xml:id="i-d89f45b9477ec2ea-0">
              Jag är glad och stolt över att vi har kunnat öka biståndet under
              de senaste åren så att vi nästa år äntligen når upp till enprocentsmålet.
              Men jag vet också att dina bröder inom alliansen framför allt
              Moderaterna är ivriga att skära ned ordentligt på biståndet.
            </seg>
            <seg xml:id="i-ab66006ff070c888-0">
              Jag vill fråga Leijonborg: Hur går det här ihop? Kommer ni att
              vara så starka i anden att ni klarar av att hålla uppe biståndsnivån,
              eller kommer ni att känna er tvungna att också skära ned inför
              trycket av ett starkt moderat parti som kanske har mer än hälften
              av rösterna inom borgerligheten?
            </seg>
          </u>
          <note type="speaker" xml:id="i-1e49c90a9750de78-0">
            Anf. 41 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-3">
            <seg xml:id="i-5356fd61ce53f04c-0">
              Herr talman! Jag tackar Peter Eriksson för den frågan. Jag konstaterar
              att jag nu har mycket gott om tid att för en gångs skull diskutera
              med Peter Eriksson i denna partiledardebatt, eftersom statsministern
              tydligen inte kunde använda mitt generösa erbjudande.
            </seg>
            <seg xml:id="i-246830082efe3abc-0">
              Om man läser tabellen i den treårsbudget som ni har kommit överens
              om med regeringen ser man att det sker en positiv och imponerande
              utveckling av biståndet. Om den förverkligas är det väldigt positivt.
              Bistånd behövs i vår tid precis som Fredrik Reinfeldt sade från
              rika till fattiga länder. Det är ett naturligt inslag i det internationella
              umgänget.
            </seg>
            <seg xml:id="i-4d9d58ce7cc5f618-0">
              Som Peter Eriksson möjligen är medveten om blir bilden något
              annorlunda om man ser till de belopp som verkligen har utbetalats.
              Det finns ju något som heter budgetbegränsningar som regeringen
              kan slå till med. Utvecklingen av de utbetalda medlen är ju inte
              alls lika imponerande. Ännu så länge krävs det ett enormt påslag
              för att vi ska nå enprocentsmålet.
            </seg>
            <seg xml:id="i-860e6f32f4b62e01-0">
              Men tillsammans med en bra handelspolitik där man kommer bort
              från handelshinder och subventioner som hindrar u-länderna att
              sälja på de rika ländernas marknader och den typen av handelsbegränsningar
              tror jag att vi kan få en bra utveckling i världen där klyftorna
              minskar.
            </seg>
            <seg xml:id="i-cd60b69829a857a4-0">
              Men jag håller med Peter Eriksson: Vi ska ha en hög biståndsnivå.
              Jag tror att en alliansregering kommer att kunna fullfölja det
              som nu pågår, att snarare satsa än att minska på biståndet.
            </seg>
          </u>
          <note type="speaker" xml:id="i-e875a1fcc7d37599-0">
            Anf. 42 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-5">
            <seg xml:id="i-c01ef8e627fcfffa-0">
              Herr talman! Jag tar upp frågan därför att vi just nu har en
              situation där det är uppenbart att en stor del av det svenska
              folket är angeläget om att vi hjälper till i vår omvärld. Miljoner
              människor har drabbats av enormt stora katastrofer framför allt
              i området kring Bengaliska viken.
            </seg>
            <seg xml:id="i-83f8a2813c11f112-0">
              Det är ganska stora nedskärningar i biståndet till fattiga länder
              som Moderaterna kräver. Men förstår jag Lars Leijonborgs svar
              rätt, att Folkpartiet kommer att kräva en fortsatt ökning i strid
              med Moderaternas krav på en stor minskning? Är det ett viktigt
              krav från Folkpartiet? Det vore jättebra om Lars Leijonborg kunde
              vara tydligare på den punkten.
            </seg>
          </u>
          <note type="speaker" xml:id="i-9845867121cfd3e0-0">
            Anf. 43 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-4">
            <seg xml:id="i-53256d2365f73ead-0">
              Herr talman! Folkpartiets politik framgår av vårt program, våra
              riksdagsmotioner och vårt budgetalternativ. Där står det alldeles
              klart att vi tror att bistånd nu och under åtskilliga år framöver
              är någonting mycket viktigt. Världen blir tryggare för att knyta
              an till det tema som jag hade i mitt anförande om klyftorna minskar,
              om hopplösheten i kåkstäderna runt de växande storstäderna i världen
              kan motarbetas genom positiva satsningar på entreprenörskap, utbildning,
              rent vatten, hälsovård och mycket annat.
            </seg>
            <seg xml:id="i-d83f07fa9545d29f-0">
              Bistånd tillsammans med en liberal handelspolitik aid and trade
              , som man brukar säga på engelska är de båda nycklarna för att
              vi ska få en mera positiv utveckling i världen.
            </seg>
            <seg xml:id="i-dc6e0167186ec5b2-0">
              Det är en mycket gammal företeelse att å ena sidan Folkpartiet
              och andra borgerliga partier och å andra sidan Moderata samlingspartiet
              ser något olika på biståndets höjd.
            </seg>
            <seg xml:id="i-6a0c9bc283c106dd-0">
              När vi har nått enprocentsmålet i Sverige, och det har skett
              vid två tillfällen, har det båda gångerna varit under borgerliga
              regeringar där Moderaterna har varit med. Jag kan inte med hundraprocentig
              säkerhet förutsäga utgången av den förhandling som förestår om
              vi ska bilda regering, men vår utgångspunkt är klar. Jag kan säga
              att förr har utgången varit sådan att vi har kunnat stå för den
              med stolthet.
            </seg>
            <seg xml:id="i-8ab3cd00b2ef79ab-0">
              Vi kommer att argumentera hårt för fortsatt generöst svenskt
              bistånd. Jag vet att vi kommer att ha eldunderstöd av andra borgerliga
              partier, så jag ser optimistiskt på den frågan.
            </seg>
          </u>
          <note type="speaker" xml:id="i-aa3a193ec2add4b5-0">
            Anf. 44 GÖRAN HÄGGLUND (kd):
          </note>
          <u who="goran_hagglund_1439a2" xml:id="i-75dea3a31493a8e4-2">
            <seg xml:id="i-6531b1e7a000532c-0">
              Herr talman! Vi har på ett grymt sätt fått lära oss ett nytt
              ord: tsunami.
            </seg>
            <seg xml:id="i-42bcd49638798198-0">
              Tsunamivågen har enligt de senaste uppgifterna krävt 226 000
              liv. Men många människor saknas fortfarande, så tyvärr kan vi
              räkna med att de här siffrorna stiger i höjden ytterligare. Alla
              har vi via tv kunnat se förödelsen vid stränder i Sri Lanka och
              Thailand, och hela städer är utplånade i Indonesien.
            </seg>
            <seg xml:id="i-62203dab42004361-0">
              Den smärta som de känner som har förlorat sina barn eller barn
              som har förlorat sina föräldrar kan de flesta av oss här inte
              föreställa oss. Många svenskar har fått sätta livet till i detta
              ohyggliga inferno, och det smärtar oss naturligtvis alldeles särskilt.
            </seg>
            <seg xml:id="i-904a36c530488030-0">
              Våra landsmäns lidande, kanske också närståendes och vänners,
              kan göra det lättare för oss att leva oss in i det lidande som
              alla de tiotusentals andra upplever i dag och förstå behovet av
              den hjälp som de måste få och som vi kan, vill och måste ge till
              de människor som lider i dag.
            </seg>
            <seg xml:id="i-9fd7591ca7a49f1b-0">
              Vi hedrar i dag minnet av de omkomna, och vi försöker stödja
              och hjälpa de anhöriga. Vi riktar också tacksamhet mot alla de
              människor som, ofta med risk för sitt eget liv, hjälpt till för
              att rädda andras liv. Det har gjorts stora insatser av många människor,
              av thailändare som har räddat svenskar till exempel, av svenskar
              på plats, av reseföretag, av ambassadpersonal och av från Sverige
              utsända hjälparbetare.
            </seg>
            <seg xml:id="i-c971fa0fd071fe40-0">
              Svenskarna har ställt upp. Insamlingarna har slagit fantastiska
              rekord. Ideella organisationer och kyrkor har slutit upp bakom
              de drabbade på ett enastående sätt. Kyrkorna, frivilligorganisationerna
              finns där, också när krisen är ett faktum, men de finns alltid
              där. Är det inte något för oss alla att tänka över? Om du och
              jag inte aktiverar oss eller på annat sätt stöder, finns de då
              där när vi räknar med att de ska finnas till hands, när nästa
              kris inträffar? Det offentliga har förstås en väldigt viktig roll
              att spela. Men samhället är långt större än det offentliga.
            </seg>
            <seg xml:id="i-5cbeda81f643d616-0">
              Herr talman! Låt mig också här få uttala min och mitt partis
              uppskattning över kungens insatser i efterspelet till den förfärliga
              katastrofen. Han har inkännande, varmt och för många människor,
              tror jag, djupt trösterikt talat till oss som medmänniska. Kungens
              betydelse som en samlande symbol för nationen blir aldrig så tydlig
              som när vi befinner oss i ett chock- och kristillstånd.
            </seg>
            <seg xml:id="i-09188ae993838d95-0">
              Jag vill också hälsa statsministern välkommen hem från resan
              i Thailand. Vi har sett positivt på besöket. Det uttalade syftet
              var förstås i förväg att framföra ett tack för alla de insatser
              som har gjorts för att söka rädda och hjälpa de svenskar som drabbats
              av katastrofen. Men i efterhand verkar Perssons huvudpoäng ha
              varit att examinera den thailändska beredskapen för katastrofen
              och dessutom thailändarnas byggnadsteknik. Statsministern har
              i Thailand fortsatt att fördela skuld och ansvar för brister i
              krishanteringen på samma sätt som han och utrikesministern har
              gjort här hemma.
            </seg>
            <seg xml:id="i-49a2e26b22732f4b-0">
              Herr talman! Vi i oppositionen slöt upp i en nationell samling
              i det akuta skedet. Det var rimligt att en debatt om misstag och
              tillkortakommanden till och med grova sådana fick stå tillbaka.
              Det var i ett skede när det var väsentligt att de personer som
              hade det operativa ansvaret helt och fullt fick koncentrera sig
              på de uppgifter som kunde betyda andra människors liv eller död.
              Vi måste naturligtvis gemensamt arbeta för att stödja offren och
              deras anhöriga, oavsett om det är människor här i vårt land eller
              i fjärran länder.
            </seg>
            <seg xml:id="i-dc203b3c74d929ca-0">
              Men borgfreden, den nationella samlingen, innebar inte att dålig
              beredskap, beslutsvånda, bristande lyhördhet och bristande kompetens,
              som omedelbart kom i dagen, inte skulle granskas.
            </seg>
            <seg xml:id="i-32b990773ec47b0c-0">
              De dramatiska händelserna har blottlagt både ett ledarskaps-
              och ett systemfel. Men en ledare kan inte skylla alla brister
              på underlydande. Dagens Nyheter formulerade förhållningssättet
              så här: Jag har makten, ni har ansvaret. Men statsministern har
              makten, befogenheterna och ansvaret. Det går aldrig att krypa
              undan.
            </seg>
            <seg xml:id="i-c0224bd0b3b5f045-0">
              Herr talman! Att vi nu har tillsatt en kommission som ska utreda
              vad som har hänt och vilka slutsatser vi kan dra för framtiden
              får inte innebära att diskussionen i vårt samhälle avstannar,
              att debatten tystnar. Det är när olika uppfattningar, olika ståndpunkter
              bryts mot varandra som vi förmår att ta steg framåt.
            </seg>
            <seg xml:id="i-4e45227c62e258b0-0">
              Analysgruppen för granskning av Estoniakatastrofen för tio år
              sedan lämnade sin rapport 1999. Där finns det väl skäl att fråga:
              Vilka lärdomar har regeringen dragit av den? Inga alls, om jag
              förstår saken rätt, trots att samma tema sedan återkom i Sårbarhets-
              och säkerhetsutredningen. Eller kan det här visas vilka åtgärder
              som har vidtagits? Är ansvarsfördelningen klar och tydlig?
            </seg>
            <seg xml:id="i-f1919862ab843372-0">
              Det blir ofta så i vårt land att statsråden står där och lovar
              att se över eller titta på när det händer saker och ting. Om det
              är riktigt allvarligt kastar man sig över underhuggare, företag
              eller andra som finns i närheten. Men faktum kvarstår: Statsministern
              har att ta ansvar jag anser att han inte gör det än så länge för
              hur Regeringskansliet är organiserat och hur de olika positionerna
              är besatta. I vanliga fall ser vi honom stå där på kommandobryggan
              och gripa in på olika ministrars sakområden när kursen vid minsta
              vindkantring behöver justeras. Men när det blåser på allvar avstår
              han från att ta det ansvar han är satt att ta. Då ligger ansvaret
              någon annanstans.
            </seg>
            <seg xml:id="i-c6684dff43402719-0">
              Herr talman! FN gav det svenska Räddningsverket uppdrag i Sri
              Lanka några timmar efter ödeläggelsen på söndagen, alltså på annandag
              jul. Den svenska regeringen kom inte in med någon begäran förrän
              natten till tisdagen. Hur kan det komma sig? Levde UD, trots alla
              bilder och telefonsamtal utifrån, i något slags isolat när man
              den 26 december lät meddela att samtliga svenskar som befinner
              sig i de katastrofdrabbade områdena i Thailand, södra Indien,
              Sri Lanka och Maldiverna är utom fara?
            </seg>
            <seg xml:id="i-c73dddbcfca3298c-0">
              När vårdpersonal och bemanningsföretag på olika sätt ville bidra
              i räddningsarbetet fick de följande svar av UD den 27 december:
              Situationen är stabil och svenskarna har det bra. Nu behöver vi
              ingen hjälp. Då hade hjälpen behövts.
            </seg>
            <seg xml:id="i-7b817e22545459cf-0">
              Hur kan man förklara denna synnerligen allvarliga desinformation?
              Hur kunde Regeringskansliet släppa ifrån sig något sådant? Och,
              kanske det viktigaste av allt, kan det här ske igen?
            </seg>
            <seg xml:id="i-9202e084a27be58b-0">
              Att det ställs kritiska frågor med anledning av regeringens tillkortakommanden
              och misstag när det gäller att komma i gång med räddningsarbetet
              är inte underligt tvärtom måste de frågorna alltid ställas för
              att förbättringar ska kunna ske.
            </seg>
            <seg xml:id="i-7708dae5adf6d0d0-0">
              Herr talman! Ödeläggelsen i vårt land efter stormen i södra Sverige
              visar åter hur sårbara vi är inför det oväntade. Fortfarande är
              tiotusentals hushåll strömlösa, och många skogsägare är utblottade.
              Och då får vi höra efterkloka Mona Sahlin säga att statliga Vattenfall
              borde ha satsat mycket mer på att gräva ned ledningsnäten. Varför
              sägs inte sådant tidigare? Varför kommer allting oväntat? I stället
              har diskussionen mer handlat om hur vi ska satsa på alternativa
              energikällor och om att stänga fungerande kärnkraftverk. Snacka
              om att vända kappan efter den mycket hårda vinden!
            </seg>
            <seg xml:id="i-df85f246c6428209-0">
              Herr talman! Sverige måste få en bättre krishanterings- och krisledningsfunktion.
              Vi har en krisberedskapsmyndighet, men om det är någon som lever
              i föreställningen att den ska göra något av mer operativ art i
              samband med kriser så har den personen fel.
            </seg>
            <seg xml:id="i-9f4f35c60ea13449-0">
              Vi från alliansens sida anser att det behövs en ständigt bemannad
              central som slår larm när det oväntade inträffar, som ser till
              att de operativt ansvariga informeras och får underlag för snabba
              ageranden. Jag tror att en sådan central hade betytt mycket med
              tanke på de hemska händelser som inträffat på senare tid. Jag
              kan inte säga hur mycket snabbare åtgärder hade kunnat vidtas,
              men jag tror att slutsatsen av det som hänt ändå måste bli att
              Regeringskansliet får en sådan central.
            </seg>
            <seg xml:id="i-161d1fc08a9366d8-0">
              Nu har ju dessa förslag funnits i många omgångar tidigare, och
              regeringen har inte bara varit overksam. Den har tillsatt utredningar
              som kommit fram med förslag. Inte heller då har regeringen varit
              overksam, utan man har strukit bort förslagen innan man gått vidare
              till riksdagen med sina paket. Det tycker jag är illa och något
              som kan läggas Socialdemokraterna till last. Regeringen är den
              som är satt att styra landet, som har eller åtminstone borde ha
              full överblick och insyn, och framför allt är regeringen den som
              har makt att vidta åtgärder.
            </seg>
            <seg xml:id="i-09322d758ee9d29c-0">
              Förra generaldirektören Inga-Britt Ahlenius, som har ett internationellt
              perspektiv, har visat att Sverige har ett utnämningssystem som
              bäddar för beslutsoförmåga och bristande initiativkraft. Jag tror
              att sådana saker kan spela in för Sveriges möjligheter att klara
              även det oväntade. Min uppfattning är att Socialdemokraterna under
              sitt långvariga maktinnehav stegvis vuxit ihop med staten. Man
              har gått från att vara ett statsbärande parti till att åstadkomma
              en partibärande stat. Detta är allvarligt och ett mycket viktigt
              motiv för ett regimskifte i vårt land. Den som sitter alldeles
              för länge blir ganska bekväm i positionerna.
            </seg>
            <seg xml:id="i-f5f07ecbb8a5ac16-0">
              Jag tror att Sverige behöver en ny regering. Utnämningsmakten
              är en del av detta. Vi behöver göra upp med ett system där partibok
              ofta går före kompetens vid viktiga tjänstetillsättningar. Endast
              de personer som vet att de är tillsatta till följd av sitt eget
              kunnande, sin egen kompetens, vågar ta de viktiga och snabba beslut
              som fordras i en krissituation.
            </seg>
            <seg xml:id="i-c99d71fb0fd6fbe3-0">
              Katastrofen är ohygglig för oss svenskar, men vi får inte glömma
              hur ännu mycket svårare den är för de människor som bor i de områden
              där katastrofen inträffade. Hela deras tillvaro har slagits i
              spillror. De kan inte flyga hem. De bor där, även om deras hem
              är borta. Hjälpen når nu fram snabbt, och den kommer att behövas
              under mycket lång tid. Det är naturligtvis en viktig uppgift för
              frivilligorganisationer, men också för biståndspolitiken. Vi som
              under många år arbetat för större biståndsinsatser är givetvis
              väldigt glada över att nivåerna nu ökar. Det är angeläget. Enprocentsmålet
              kommer äntligen snart att vara nått.
            </seg>
            <seg xml:id="i-8a02c73fd1316b39-0">
              När jag sett både tragiska och mitt i all förtvivlan också lyckliga
              tilldragelser efter katastrofen kan jag konstatera att familjen
              nästan alltid står i centrum. I den svenska samhällsdebatten finns
              många som närmast behandlar familjen med förakt, som en förlegad
              institution åt vilken man kan ropa nej, jag avstår från att citera
              en tidigare partiledare. Familjen betyder allt i dessa sammanhang.
              Läs reportagen! Kan vi inte av detta förstå att den gör det också
              till vardags?
            </seg>
            <seg xml:id="i-eba036253f4bd892-0">
              Vi kristdemokrater vill stå upp för familjen. Det är en gemenskap
              som ger kärlek och styrka att uthärda även de tuffaste påfrestningar.
              Det är en gemenskap som vi politiker måste värna om och stödja
              i stället för att köra med och i värsta fall splittra.
            </seg>
            <seg xml:id="i-19f60709ba8f2ef9-0">
              Till familjen räknar jag naturligtvis också de äldre som gått
              i pension, det köttberg för att låna finansministerns uttryck
              som nu gått hem från jobbet för sista gången. Där finns många
              människor som fortfarande vill göra insatser. Jag vill ge möjligheter
              för dem som så vill att fortsätta längre i arbetslivet.
            </seg>
            <seg xml:id="i-477f1181cf46030e-0">
              Men det finns också de som ser krafterna sina och behöver hjälp
              i form av vård och omsorg. Naturligtvis finns det många äldreboenden
              och andra sammanhang som är berömvärt välskötta, men samtidigt
              finns fortfarande många andra där de gamla inte får vård utan
              vanvård. Där har vi givetvis från politiskt håll ett ansvar.
            </seg>
            <seg xml:id="i-5ad4bf1703379843-0">
              I den värdighetsgaranti som vi kristdemokrater föreslagit föreslår
              vi någonting helt annat än att servera de gamla en folieform med
              ljummen fisk. Den värdighet som människan ska omgärdas av föreligger
              inte i dag för många människor. Därför måste vi förstärka på detta
              område. Det här är några av de frågor familjepolitiken och de
              äldres situation som vi kristdemokrater kommer att driva i en
              ny regering efter valet 2006.
            </seg>
            <seg xml:id="i-fbee6b65ded05207-0">
              Nu ska vi, hoppas jag, samarbeta över alla gränser partimässiga
              och andra för att gemensamt lindra lidandet för katastrofens offer
              och förebygga nya missgrepp.
            </seg>
            <seg xml:id="i-50397cb7ae905cbc-0">
              Till sist, herr talman: Det innebär inte att vi viker från vår
              huvuduppgift som är att utmana en regering som alltmer präglas
              av handfallenhet.
            </seg>
          </u>
          <note type="speaker" xml:id="i-66d4cef6c8e36aa6-0">
            Anf. 45 LARS OHLY (v):
          </note>
          <u who="lars_ohly_5b94d8" xml:id="i-a9e67343bac8d89d-4">
            <seg xml:id="i-969f7836bda6fba9-0">
              Herr talman! Det är ont om jordklot. De senaste veckorna har
              visat hur viktigt det är att inse det. Det är väldigt svårt att
              föreställa sig andras sorg och smärta. Vi kan försöka. Vi kan
              anknyta till självupplevda sorger, men det går aldrig att riktigt
              sätta sig in i andras upplevelser och i hur människor känner,
              dels för att sorgens uttryck är individuella liksom upplevelsen
              av den smärta som gjort sorgen nödvändig dels för att sorg aldrig
              kan påbjudas. Den upplevs.
            </seg>
            <seg xml:id="i-e41339832b996ee7-0">
              Vi som inte själva direkt drabbats av katastrofen i Sydostasien,
              eller haft nära vänner eller anhöriga som upplevt tsunamins katastrofala
              förödelse, kan känna sorg och maktlöshet när vi läser hur människor
              omkommit, skadats eller försvunnit. Vi kan försöka förvandla den
              känslan till handling. Vårt svar är solidariteten uttryckt som
              gemensam kamp för gemensamma intressen.
            </seg>
            <seg xml:id="i-365bd536fdc1b735-0">
              Naturkatastrofen ställer frågor om global rättvisa och om klass-
              och könsskillnader på sin spets. Medan diskussionen i medierna
              av naturliga skäl främst handlat om de tusentals svenskar som
              drabbats vet vi att katastrofen slagit allra hårdast mot lokalbefolkningarna.
              Förhållandena i Acehprovinsen på Sumatra och i Sri Lanka trotsar
              uppenbarligen alla föreställningar. Åter är det de fattigaste
              som kommer att lida längst och kommer att ha svårast att återgå
              till ett värdigt liv.
            </seg>
            <seg xml:id="i-3958f3108c3f08b8-0">
              Medan vi gör allt för att våra barn ska ha vuxna att tala med
              och att anhöriga och överlevande ska erbjudas hjälp och stöd finns
              för överlevande i Indonesien bara arbete som en väg ur sorgen.
              Också i Indien, Sri Lanka, Thailand och Aceh finns de som har
              bättre förutsättningar än andra att återgå till ett värdigt liv
              genom sin ställning i samhället, sitt kön, sin rikedom och sin
              makt.
            </seg>
            <seg xml:id="i-30f0c1c69bdf9972-0">
              Mänskligheten är bättre än sitt rykte, har det sagts. Det visar
              vi genom att arbeta hårt både för att minska risken för att naturkatastrofer
              ska behöva drabba hårt i framtiden och för att utjämna globala
              och nationella orättvisor. Den rika världens bistånd måste öka.
              Den nyliberala ekonomiska världsordningen måste brytas. Det ställer
              krav på en radikalt annorlunda politik, en radikalare politik
              i internationella organisationer och en insikt om att vårt välstånd
              ofta byggts på andra människors fattigdom.
            </seg>
            <seg xml:id="i-c7f461aa3e4ffe21-0">
              Den offervilja som miljoner människor visat efter katastrofen
              är fantastisk. Men vi kan aldrig låta ansvaret för bistånd och
              återuppbyggnad vila på privatpersoners vilja att bidra. Genom
              att med skattemedel öka biståndet fördelar vi dessutom bördorna
              på ett rättvist sätt.
            </seg>
            <seg xml:id="i-80526661c4cf4cb4-0">
              Den gemenskap som vi har känt i vanmakten och sorgen har inte
              inneburit att de politiska motsättningarna har upphört. I ett
              krisläge är det naturligt att inte blåsa till partipolitisk strid.
              Då handlar det i första hand om att mildra lidande och hjälpa
              människor i nöd. Men orättvisorna i Sverige och i världen finns
              kvar liksom de politiska motsättningarna. Ingenting tyder på att
              de privilegierade plötsligt skulle ha blivit övertygade om att
              avstå från sina privilegier.
            </seg>
            <seg xml:id="i-73caf7b3e72b4f6c-0">
              Ingen kan förhindra en naturkatastrof. Men vi kan minska risken
              för katastrofer om vi inser sambandet mellan exploatering, miljöförstörelse
              och de effekter detta har på natur och miljö. Hur naturkatastrofen
              har påverkat korallreven kommer att bli en central fråga när den
              värsta förödelsen är bortröjd. Dessutom har vi sett hur mangroveskog
              som skulle ha kunnat dämpa flodvågen har exploaterats för jätteräkodlingar
              och hotellbyggen.
            </seg>
            <seg xml:id="i-f05bf45567c5a771-0">
              Runt kusterna i Asien har stora arealer huggits ned. Mangroven
              kan dämpa stormvågor och hindra att sand och jord förs med regnvatten
              ut från land till haven. Också odlingen av jätteräkor är hårt
              kritiserad av många miljöorganisationer. Nästan 40 % av nedhuggningen
              av mangroveträd beror på räkodlingar. De flesta tropiska ekologer
              anser att en intakt mangroveskog hade kunnat dämpa effekterna
              av flodvågorna efter jordbävningen.
            </seg>
            <seg xml:id="i-a1a3961cee3149bc-0">
              Även korallreven, i den mån de hade funnits kvar, skulle skydda
              mot tsunamins verkningar. Men korallreven har också förstörts
              i stor utsträckning. Det handlar bland annat om överfiske, båttrafik
              och oaktsamhet. Sandsediment från bebyggelsen har försvagat korallerna.
              Därför är omkring en femtedel av korallreven nu förstörda i tsunamins
              efterverkningar. Platser med friska korallrev och bevarad mangrove
              klarar sig bättre än platser där reven har blivit förstörda och
              träden bortrensade för att ersättas med strandhotell och räkodlingar.
            </seg>
            <seg xml:id="i-9e2a429f59258946-0">
              Om vi ska skapa en hållbar utveckling måste vi inse miljöförstörelsens
              påverkan och vilka effekter vårt sätt att leva har på de naturkatastrofer
              som ändå i framtiden kan komma att drabba oss. Den uppmärksamhet
              som nu riktas mot de drabbade länderna är i allt väsentligt positiv.
              Den ska användas för att åstadkomma långsiktighet i återuppbyggnaden.
              Men det får inte innebära att vi glömmer hur orättvisorna i övriga
              delar av världen ser ut och att de finns kvar.
            </seg>
            <seg xml:id="i-7de915aef3e23b2c-0">
              Sedan annandag jul har omkring 345 000 barn under fem år dött
              av undernäring. Omkring 130 000 människor har dött i aids. Ytterligare
              170 000 har smittats av hiv. Varje månad dör lika många av malaria
              som dödades av tsunamin. Runt 50 % av jordens befolkning, eller
              cirka tre miljarder människor, lever fortfarande på mindre än
              2 dollar per dag. I världen dör 60 000100 000 varje dag på grund
              av fattigdom, behandlingsbara sjukdomar, aids och brist på mat,
              rent vatten, skydd, kläder, medicin och utbildning. Det är den
              värld vi lever i.
            </seg>
            <seg xml:id="i-537bcc8bfbd44105-0">
              Den globala orättvisan kan också uttryckas som en feminisering
              av fattigdomen. Ett klassiskt sifferexempel är att 60 % av världens
              arbete utförs av kvinnor. Kvinnor får 10 % av världens inkomster
              och äger 1 % av världens tillgångar. Det finns andra skrämmande
              fakta. Två tredjedelar av de 300 miljoner barn som inte har tillgång
              till utbildning är flickor. Lika stor andel av de 880 miljoner
              vuxna analfabeterna i världen är kvinnor. I utvecklingsländer
              arbetar kvinnor 30 % mer än män om man räknar både lönearbete
              och obetalt arbete.
            </seg>
            <seg xml:id="i-dc9b792f383326d8-0">
              Fler än en miljard människor lever i absolut fattigdom enligt
              Förenta nationerna, och en majoritet av dem är kvinnor och flickor.
              De allra flesta som flyr undan krig och konflikter är kvinnor
              och barn. En halv miljon kvinnor dör årligen i samband med barnafödande.
              Kvinnor saknar ofta äganderätt till det hus de bor i och till
              den jord de brukar och lever i rättslöshet.
            </seg>
            <seg xml:id="i-c1bb1a839fd98fa3-0">
              Miljoner kvinnor i u-länder har anställts i tillverkningsindustri
              och exportjordbruk som en följd av de fattiga ländernas satsning
              på exportindustrier. Kvinnor har generellt lägre löner och sämre
              arbetsvillkor än män. De fattiga länderna konkurrerar på världsmarknaden
              med låga löner. Den billigaste arbetskraften är de fattigaste
              av de fattiga, det vill säga kvinnor i u-länderna.
            </seg>
            <seg xml:id="i-6671d7053c03ae46-0">
              Krig utlöst av regeringar som vill ha politisk och ekonomisk
              kontroll dödar människor varje dag. Mer än fem miljoner människor
              dog i krig i Afrika under 90-talet. 1,3 miljoner dog i Demokratiska
              republiken Kongo, 1,1 miljoner i Sudan. Omkring 100 000 irakier
              har dött sedan den USA-ledda invasionen och ockupationen startade.
            </seg>
            <seg xml:id="i-1c32b85fba3eb910-0">
              Krigssystemen drar obegripligt stora summor pengar, medan däremot
              hjälpinsatserna är försvinnande små för dem som lever på de sämsta
              villkoren. Världens regeringar spenderar i nuläget nära 1 000
              miljarder dollar på upprustning. Kriget i Irak kostar USA 1 miljard
              dollar i veckan. Ett varningssystem mot tsunamier av den typ som
              finns i Stilla havet uppges kosta ca 20 miljoner dollar.
            </seg>
            <seg xml:id="i-b55c08b190efef2d-0">
              Därför måste vi tänka nytt. Vi måste ställa om. Vi måste övergå
              från ett militärt säkerhetstänkande där vi diskuterar säkerhet
              enbart i militära termer och inte tar hänsyn till människors behov
              och ekologisk säkerhet och hållbarhet. Naturen sätter gränserna
              för hur vi människor kan agera långsiktigt. Det är ont om jordklot,
              herr talman.
            </seg>
          </u>
          <note type="speaker" xml:id="i-a1895f9afb9ec3c8-0">
            Anf. 46 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-9">
            <seg xml:id="i-b9e0279580bd7343-0">
              Herr talman! Lars Ohlys anförande var i vissa delar lite märkligt.
              Det var en blandning av viktiga saker och en hel del som lät som
              i min skola på 70-talet. Det var utan den där tron på människor,
              framtid och hopp som jag tycker att det är viktigt att väva in
              i beskrivningen av vår värld.
            </seg>
            <seg xml:id="i-c467f2f6b1a9a7ea-0">
              Men den stora frågan är: Vad var slutsatsen? Är det kommunismen
              som ska lösa detta, eller? Varför talar aldrig den person som
              har gjort till sitt signum att vara Sveriges främste kommunist
              aldrig om lösningen om kommunismen?
            </seg>
            <seg xml:id="i-217d5f3d6a923c19-0">
              Detta är en mycket märklig dag. I kväll kl. 19 ska Gudrun Schyman
              tala i Malmö på temat Behövs det ett feministparti i Sverige?
              Om nio dagar är det samling i Vägval vänster. Den svenska vänstern
              pulvriseras och rasar ihop och partiledaren berättar inte vilka
              lösningar som behövs och vad det är som kommunismen står för.
              Vad är det för fel på den svenska vänstern, Lars Ohly?
            </seg>
          </u>
          <note type="speaker" xml:id="i-f154e078560b0208-0">
            Anf. 47 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-5">
            <seg xml:id="i-1e179eea534c2793-0">
              Herr talman! Hela mitt anförande handlade om de katastrofer som
              har drabbat oss alla den senaste tiden. Det är katastrofer i vilka
              hundratusentals människor har fått sätta livet till. Ytterligare
              hundratusentals kanske en miljon människor saknar i dag tak över
              huvudet. Jag beskrev problemen med en orättvis värld där kvinnors
              villkor ständigt trampas på. Jag beskrev problemen i en värld
              där man exploaterar naturen för egen vinnings skull. Svaret på
              detta från Fredrik Reinfeldt är: Vad tycker den svenska vänstern?
            </seg>
            <seg xml:id="i-33f4a7c964d61d1c-0">
              Vi tycker inte att man ska skära i biståndet, som Moderaterna
              tycker. Vi tycker inte att man ska ha en handelspolitik som utgår
              från de rika ländernas förutsättningar, utan vi vill se en rättvisare
              värld och ett rättvisare Sverige. I detta läge borde det finnas
              möjligheter att föra en seriös och hederlig diskussion både om
              de ekologiska problemen och de internationella orättvisorna. Men
              Fredrik Reinfeldt passar i den debatten.
            </seg>
          </u>
          <note type="speaker" xml:id="i-89861fb48ab0857a-0">
            Anf. 48 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-45ea9fdb6b415be9-10">
            <seg xml:id="i-54296e3f08f06edf-0">
              Herr talman! Nej, det gör jag inte alls. Jag nämnde marknadsekonomi
              och jag nämnde frihandel. Jag noterade att ordet äganderätt smög
              sig in i Lars Ohlys anförande. Jag trodde annars att Lars Ohlys
              uttolkning av kommunismen var just att man ska bekämpa den privata
              äganderätten. Men den hade tydligen viss betydelse i den historia
              som Lars Ohly nu gav uttryck för.
            </seg>
            <seg xml:id="i-e929534f81ed15c9-0">
              Vi ska få en rättvisare värld. Men hur, Lars Ohly? Vad består
              din kommunism i? Hur ska den uttolkas? Vad ska du göra? Ska du
              införa skatter? Ska man ta från någon och ge till någon annan?
              Vem då? Vem ska utföra jobbet? Tror man inte på marknadsekonomi,
              på frihandel och på äganderätt och på att bygga länder starka
              via tron på människor och genom att uppmuntra dem att handla med
              varandra? Om man inte tror på det och om man inte har de instrumenten
              för att säkerställa fungerande rättsstater som handlar på varandra
              så blir man svaret skyldig, hur väl man än beskriver de tillkortakommanden
              som vår värld har.
            </seg>
          </u>
          <note type="speaker" xml:id="i-12f472e1f50930a0-0">
            Anf. 49 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-6">
            <seg xml:id="i-a3e0339a25ac8c1f-0">
              Herr talman! Det är just de instrumenten som vi möjligen kan
              använda för att åstadkomma rättvisare villkor och som Fredrik
              Reinfeldt vill avhända oss. Du vill ju att politiken ska ha mindre
              betydelse. Du vill att demokratin ska ha mindre effekt på människors
              liv och villkor. Du vill att vi tillsammans ska besluta om färre
              saker och att var och en ska vara sin egen lyckas smed.
            </seg>
            <seg xml:id="i-39c30b21e35502e9-0">
              Vi har sett vart den politiken leder, Fredrik Reinfeldt. Det
              är den som är förhärskande till stor del både i Sverige och, framför
              allt, i världen i dag. Det är den som har lett fram till de enorma
              orättvisorna och de enorma naturkatastroferna som är förorsakade
              av ekologisk skövling. Det är du ansvarig för genom den politik
              som du står för!
            </seg>
          </u>
          <note type="speaker" xml:id="i-f6c7dec7a0801887-0">
            Anf. 50 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-5">
            <seg xml:id="i-3d303dafeea91c00-0">
              Herr talman! Det är en korrekt skildring av läget i världen som
              Lars Ohly gör. Den bör kompletteras med att det händer väldigt
              mycket positivt. Vi hörde av vår utrikesminister efter annandagen
              att standarden på den thailändska sjukvården är lika hög som den
              svenska. Det har väl ifrågasatts senare, men vi ska ha klart för
              oss att i en del länder, framför allt i Sydostasien inklusive
              Kommunist-Kina, har den ekonomiska utvecklingen varit svindlade
              snabb. Den har lyft hundratals miljoner människor från fattigdom
              och hopplöshet till ett relativt välstånd. Naturligtvis ska den
              utvecklingen inte ske på miljöns bekostnad, men vi ska ha klart
              för oss att det har hänt mycket positivt i delar av världen.
            </seg>
            <seg xml:id="i-741daf8dfd6b24e3-0">
              Hur har det då hänt? Jo, framför allt genom frihandel och marknadsekonomi.
              Det är det första. Det andra är genom demokrati. Man kan under
              perioder åstadkomma en ekonomisk utveckling också med diktatur,
              som vi ser i Kommunist-Kina. Men huvudbilden är att demokrati
              främjar ekonomisk utveckling.
            </seg>
            <seg xml:id="i-97819bfa108d2b48-0">
              Lars Ohlys problem är att han är för bistånd det är en tredje
              faktor som är viktig men att han är emot frihandel och marknadsekonomi.
              Till skillnad från oss andra har han genom sina kommunistiska
              bindningar inte samma engagemang för demokrati. När man stänger
              två av de viktigaste vägarna är man förstås ganska illa ute i
              debatten, och då blir man svaret skyldig på frågan: Javisst, men
              vad vill du göra åt det?
            </seg>
          </u>
          <note type="speaker" xml:id="i-9b5bd916d0b1eaa2-0">
            Anf. 51 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-7">
            <seg xml:id="i-0cf5666e57849e60-0">
              Herr talman! Till skillnad från Lars Leijonborg ser jag inte
              demokratin i första hand som ett sätt att uppnå ekonomiska framgångar.
              Demokrati har ett egenvärde. Den allmänna rösträtten, möjligheten
              att fritt forma partier och opposition, att fritt demonstrera
              och uttrycka sig fritt är värden som jag definitivt inte vill
              knyta till eventuell ekonomisk påverkan. De står över den ekonomiska
              utveckling som kan ske.
            </seg>
            <seg xml:id="i-f9d9565268c91e1b-0">
              Men om vi ska få rättvisa i världens villkor så måste vi också
              reglera den handel som finns på ett sätt som utesluter exploatering
              av människor och miljö. Då kan vi inte acceptera att människor
              saknar mänskliga rättigheter i arbetslivet, fackliga rättigheter
              och möjligheter att påverka sin arbetssituation. Då kan vi inte
              acceptera att det produceras varor som är billiga men där kostnaden
              får betalas av dem som är underbetalda och saknar möjligheter
              att påverka sin arbetsmiljö och som ofta inte orkar med ett arbetsliv
              i längre än 1015 år.
            </seg>
            <seg xml:id="i-69e83d57b8ee3c2a-0">
              Det perspektivet måste finnas med. Fri handel leder till exploatering.
              Handel med hänsyn tagna till miljö och människor kan leda till
              utveckling.
            </seg>
          </u>
          <note type="speaker" xml:id="i-8d056d7c1629c9f3-0">
            Anf. 52 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-eb3f363b6abbe070-6">
            <seg xml:id="i-caa82c3ff007b019-0">
              Herr talman! Apropå egenvärde har det ett egenvärde för mig varje
              gång Lars Ohly får stå här och tala väl om demokrati. Eftersom
              han har sin historia med diktaturkramande och eftersom den historien
              tyvärr lever vidare in i oklarheter när det gäller de diktaturer
              som existerar i dag, till exempel Kuba, är det bra att Lars Ohly
              inför sina kommunistiska vänner runtom i världen deklarerar att
              han tror på till exempel fria val.
            </seg>
            <seg xml:id="i-c9046052dd023d5f-0">
              Men när vi kommer in på ekonomisk utveckling, som ju är viktig
              för att bryta hopplösheten och skapa större rättvisa i världen,
              har Lars Ohly inget recept. Nu när han förtydligar sig om handel
              visar det sig att han inte vill gå mot en ökad frihandel, utan
              mot en mer reglerad handel.
            </seg>
            <seg xml:id="i-722cd027e41076df-0">
              För mig är det här ganska enkelt; jag lyssnar på företrädarna
              för de fattiga länderna. De vill att USA och EU minskar sina jordbrukssubventioner
              och öppnar sina marknader för import från u-länderna. Därutöver
              vill de framför allt ha en avveckling av handelshinder. Men om
              man lyssnar på Lars Ohly framgår det att han vill ha fler handelshinder.
              Det var ett vackert anförande när det gäller problembeskrivningen
              som Lars Ohly höll. Men sanningen är att när det handlar om recept
              för att lyfta jordens hungrande miljarder ur deras fattigdom och
              hopplöshet så är den svenska kommunismen utan något effektivt
              sådant.
            </seg>
          </u>
          <note type="speaker" xml:id="i-2ea9fdaf91ec854d-0">
            Anf. 53 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-8">
            <seg xml:id="i-44b361a61363501d-0">
              Herr talman! Det skulle ha ett egenvärde om Lars Leijonborg någon
              gång gjorde upp med den positiva syn på krig och ockupation som
              hans parti under Lars Leijonborgs ledning tyvärr har ägnat sig
              åt. Lars Leijonborg var en av de värsta krigshetsarna inför USA:s
              krigföring, invasion och ockupation av Irak. Lars Leijonborg har
              inte med ett ord tagit avstånd från vare sig invasionen eller
              ockupationen.
            </seg>
            <seg xml:id="i-2f51b0c0c7caf867-0">
              Lars Leijonborg hyllar staten Israel som ockuperar det palestinska
              landet och dessutom förtrycker palestinsk befolkning. Hur går
              det ihop med en rimlig demokratisyn, Lars Leijonborg? Var finns
              din trovärdighet i demokratifrågor?
            </seg>
            <seg xml:id="i-e527dc79ed2213a1-0">
              Sedan har vi miljöfrågorna. USA vägrar att skriva under Kyotoprotokollet
              och vägrar att medverka till att minska de klimatpåverkande utsläppen
              trots att de själva står för 25 % av dessa utsläpp. Vad vill Lars
              Leijonborg göra åt det? Vilka metoder är du beredd att använda
              för att pressa USA till att inse att man inte kan leva på det
              sättet? Du är svaret skyldig, Lars Leijonborg.
            </seg>
          </u>
          <note type="speaker" xml:id="i-b1ce6f3fcb2e1227-0">
            Anf. 54 MAUD OLOFSSON (c):
          </note>
          <u who="maud_olofsson_f3f5fa" xml:id="i-6f6ffbb95ae1376a-2">
            <seg xml:id="i-1d87123cdd94cb83-0">
              Herr talman! Katastrofen som drabbade vårt land den 26 december
              är svår att sätta ord på. Alla de människoöden och den gränslösa
              sorg som speglats i tv, tidningar och radio de senaste veckorna
              går rakt in i hjärtat. Bilderna av tragedin har nått in i varje
              hem och etsat sig fast på varje näthinna. Då finns det inte mycket
              att tillägga i beskrivningen av det ofattbara.
            </seg>
            <seg xml:id="i-6254d4e15872c58f-0">
              Och som om det inte var nog, har den storm som den 89 januari
              svepte fram över södra Sverige försvårat livet för hundratusentals.
              Mångas hela livsverk och besparingar föröddes när träden föll
              och knäcktes. Det har tvingat många från hus och hem under lång
              tid framöver i väntan på elektricitet.
            </seg>
            <seg xml:id="i-8ba739e55b78bdb1-0">
              Även om rapporteringen kring den katastrofen hamnat i skuggan
              av flodvågen måste den kallas för vad det är, nämligen en katastrof,
              även om de två inte kan jämföras på något sätt i fråga om människoliv.
            </seg>
            <seg xml:id="i-1b266a37b923e801-0">
              När jag besökte de drabbade områdena i veckan var det många som
              just efterfrågade uppmärksamhet kring följderna av stormen. De
              efterlyste också ett aldrig så litet uttalande av statsministern
              själv, och i dag, nästan två veckor senare, har det kommit.
            </seg>
            <seg xml:id="i-31256c1e2c7ac534-0">
              Virke för bortåt 40 miljarder kronor ligger huller om buller
              i våra skogar som ett resultat av stormen. Skulle man stapla detta
              i en tre meter hög virkestrave skulle den räcka från Helsingfors
              till Madrid och från Madrid till Helsingfors igen. Det är ofantligt
              stora värden. Det är en ofantlig katastrof som drabbar den enskilde,
              men det är också stora värden som går till spillo för landet Sverige.
              Många gör nu sitt bästa för att rädda dessa värden.
            </seg>
            <seg xml:id="i-5308db2c10574223-0">
              Men samtidigt är det inte de ekonomiska värden som gått förlorade
              som de drabbade mest pratar om. Nästan varenda en beskrev i stället
              både gripande och tröstlöst den uppgivenhet de känner när de ser
              hela sitt livsprojekt förstört och slaget i spillror. Det är lätt
              att känna frustrationen när man ser tåren i ögat hos den man som
              just fått se sin barndoms skog blåsa sönder. Det är lätt att känna
              förtvivlan hos barnfamiljen som just köpt en skogsgård för att
              starta ett nytt liv på landet men som nu står där utan skog och
              utan intäkter och med bara skyhöga räntor och amorteringar kvar.
            </seg>
            <seg xml:id="i-c25931a14a9c0366-0">
              Det är lätt att ge upp inför det övermäktiga i det vi ser omkring
              oss. Det handlar om mänskliga tragedier och ekonomiska återverkningar
              i decennier framöver.
            </seg>
            <seg xml:id="i-1a95d2178086dec2-0">
              Men det är nu vi inte får svika. Det är just i tider av svåra
              påfrestningar, av nöd och av oro som människor måste kunna sätta
              sin tilltro till dem som är valda att styra. Regeringar och riksdagar
              behövs inte främst när allt fungerar, utan de behövs som bäst
              när saker och ting vänds upp och ned och när vår vardag förbyts
              i kaos.
            </seg>
            <seg xml:id="i-3f96f901534e7f37-0">
              Därför är det viktigt att nationell samling inte blir samma sak
              som nationell tystnad. De som har drabbats måste få komma till
              tals och lyssnas på. Brister måste diskuteras öppet så att erfarenheterna
              kan leda till en förbättring.
            </seg>
            <seg xml:id="i-4ee80128b2094fe5-0">
              Det är också viktigt att varje gång utkräva ansvar. Vi väljer
              inte våra företrädare för att de bara ska visa ledarskap i vardagslunken,
              utan framför allt för att de ska visa ledarskap när ledarskapet
              sätts på prov och inte skylla ifrån sig på medarbetare längre
              ned i organisationen. Ett sådant ledarskap väcker inget förtroende.
            </seg>
            <seg xml:id="i-6cf03f0d5c6dd17d-0">
              Utan tvekan har det funnits klara brister i hur vårt land och
              våra företrädare har handskats både med flodvågen i Sydostasien
              och med stormen i södra Sverige. Det har tagit lång tid att inse
              att det är katastrofer vi har att göra med och att det krävs snabba
              beslut på högsta nivå. Det har varit oklart vem som har haft det
              yttersta ansvaret för att sätta i gång insatser och när regeringen
              måste fatta beslut. Det har tagit tid att formulera svaren på
              människors frågor just när de som bäst behövt de snabba svaren.
            </seg>
            <seg xml:id="i-39e1b90244fdce75-0">
              I kriser sker saker väldigt snabbt. Det är svårt att överblicka.
              Det är många som drabbas på en gång. Det är också klart att det
              görs misstag i sådana situationer. Det förstår alla.
            </seg>
            <seg xml:id="i-88fff91b12f7d0a1-0">
              Därför vore det också klädsamt om statsministern kunde erkänna,
              precis som försvarsministern gjorde i Sälen, att det har begåtts
              misstag av regeringen och också av statsministern själv när det
              gäller flodvågskatastrofen. Som jag sade tidigare tror jag att
              väldigt många skulle uppskatta om statsministern sade: Jag tar
              på mig det fulla ansvaret. Jag skulle ha reagerat tidigare. Jag
              skulle ha skaffat mig mer information. Men med de nya erfarenheter
              som jag nu har fått kommer jag att organisera arbetet bättre,
              så att vi gör det bättre nästa gång.
            </seg>
            <seg xml:id="i-6a5dcee3db337efe-0">
              Jag tror att det skulle väcka stor respekt.
            </seg>
            <seg xml:id="i-3f4f06a2d32182a7-0">
              Herr talman! Samtidigt som vi studerar vad som skett för att
              på ett riktigt sätt ge underlag för att utkräva ansvar måste vi
              också dra lärdomar. Vi måste utnyttja den kunskap vi har fått
              för att minska tragediernas omfattning i framtiden.
            </seg>
            <seg xml:id="i-69b5bdeeb5b68fa3-0">
              Det finns en risk att vi nu, i spåren av flodvågskatastrofen
              och stormen, bygger en organisation för att hantera just flodvågskatastrofer
              och stormar. Men vi vet inte vari nästa kris består, bara att
              den förr eller senare drabbar oss. När vi talar om krishantering
              måste vi tala om förmågan att klara av alla kriser i all sin olikhet.
            </seg>
            <seg xml:id="i-454c4e51a441cdc1-0">
              Men i all den olikheten finns också likheter. Vi vet att kriser
              hotar liv och lem eller grundläggande värden, att de är svåra
              att överblicka, att det är svårt att nå ut med information och
              att det krävs insatser från många håll i samhället. Vi vet att
              de alltid har en tendens att hända vid fel tillfälle det ligger
              liksom i sakens natur.
            </seg>
            <seg xml:id="i-6f4f295b3896b813-0">
              Det som har inträffat alla de personliga tragedierna, människor
              som har förlorat anhöriga, förödd egendom och självmord i krisens
              spår är en tragisk och kuslig påminnelse om att de största hoten
              i dag inte bara är militära och inte heller bara nationella.
            </seg>
            <seg xml:id="i-384d618e25ebdbec-0">
              I stället ser vi hot som är svåra att bedöma. Vilka är militära
              hot och vilka är civila? Vare sig det är terrorism, miljökatastrofer,
              krig eller något annat och vare sig de händer här eller någonstans
              i världen drabbar de civila hoten också svenskar. När hoten är
              komplexa och mångsidiga måste också skyddet mot hoten kunna se
              annorlunda och olika ut. Då måste vi kunna använda alla resurser
              vi har i samhället och vara väl förberedda och tränade. Det gäller
              myndigheter, politiska organ, frivilligorganisationer, företag
              och medborgare.
            </seg>
            <seg xml:id="i-0db2fdda8a8f2217-0">
              Förr i tiden levde totalförsvarstanken. När hoten främst var
              militära skulle vi planera så att andra verksamheter kunde stötta
              vårt försvar. I dag är det kanske tvärtom. Det finns väldigt mycket
              kunskap och erfarenhet hos militären som vi måste kunna använda
              också vid civila kriser.
            </seg>
            <seg xml:id="i-e497ea85f871b094-0">
              När det mest akuta skeendet efter både flodvågen och stormen
              har lagt sig ska vi ta hand om de långsiktiga konsekvenserna.
              Medborgarkommissionen kommer att spela en mycket viktig roll i
              att både utkräva ansvar och lyssna till alla drabbades erfarenheter.
              Men redan nu tycker jag att finns det tre lärdomar att peka på.
            </seg>
            <seg xml:id="i-ca3fcab5292f16e6-0">
              För det första är det ytterst regeringen som måste visa ledarskap
              när det krisar. Aldrig så duktiga myndigheter kan inte ersätta
              regeringens ansvar att fatta beslut och sätta in åtgärder.
            </seg>
            <seg xml:id="i-ec1441e6fa8cf5e7-0">
              Därför måste regeringen ha en rejäl krishanteringsförmåga. Vi
              ska inte behöva vänta i dygn på att det finns en fungerande organisation,
              innan vi har en bild av vad som hänt och innan beslut kan börja
              fattas.
            </seg>
            <seg xml:id="i-d8b7fd17352ddaf3-0">
              Från alliansens sida har vi pekat på det här. Vi har lagt fram
              förslaget om en krisledningsfunktion vid Regeringskansliet och
              pekat på behovet av att det finns en förmåga att reagera snabbt
              och effektivt. Vi har gjort det därför att det uppenbarligen brustit
              i ledningen både i den här krisen och i flera dessförinnan.
            </seg>
            <seg xml:id="i-c5058c0a216e1404-0">
              Nu har statsministern möjligheten att ta det erbjudandet, att
              visa att vi gemensamt har ambitionen att förbättra vårt lands
              krisberedskap, i stället för att göra frågan till partipolitik
              och självförsvar.
            </seg>
            <seg xml:id="i-6d79df7ef20ae6b0-0">
              För det andra: Alla synpunkter vi har på myndigheter till trots,
              så finns där en enorm kompetens. I Räddningsverket, Socialstyrelsen,
              Försvarsmakten och många fler myndigheter finns både viljan och
              förmågan att hjälpa till vid kriser. Det är så vi valt att organisera
              oss i Sverige, och då måste vi också räkna med myndigheterna och
              samordna deras insatser med det övriga samhället.
            </seg>
            <seg xml:id="i-349f3acc6747b785-0">
              Både flodvågen och stormen säger oss att det funnits en tveksamhet
              mot att lita på myndigheternas bedömningar från regeringens sida,
              och därför har människor fått vänta på hjälp. Men på den punkten
              ger jag gärna utrikesministern och försvarsministern rätt. Myndigheterna
              måste få veta att de både kan och förväntas agera. Tänk på brandkåren!
              Inte väntar de på klartecken från kommunstyrelsens ordförande
              innan de åker ut och släcker bränder. De åker på eget ansvar.
              De samordnar sig när det är stora kriser.
            </seg>
            <seg xml:id="i-e5c07588dccc3760-0">
              När jag var i Alvesta i veckan fick jag se ett praktexempel på
              hur det borde fungera på fler håll. Jag träffade räddningstjänst,
              polis, beredskapspolis, militär, socialtjänst och övrig kommun,
              alla under samma tak. De hjälpte människor som behövde ström,
              som behövde mat, som behövde omsorg, som var oroliga och som mådde
              dåligt utan att bry sig om vilket stuprör i Myndighets-Sverige
              som formellt sett hade ansvaret. Där har man kopplat ihop stuprören
              med en hängränna där information sprids snabbt, och där man tillsammans
              försöker man lösa varje individs speciella problem. Det är ett
              exempel som jag gärna lyfter fram, och jag vet att det finns många
              liknande organisationer runtom i Sverige.
            </seg>
            <seg xml:id="i-d6e3def4ae8d2157-0">
              Deras hälsning till mig var: Centralisera nu inte all verksamhet
              som polis, militär och andra funktioner så att vi tappar den lokala
              kontakten! Vi finns nära människorna, och vi ska finnas där. Vi
              känner trakterna, vi vet vilka resurserna är och vi är vana utifrån
              olika kompetens att lösa olika kriser. Det är en trygghet ute
              i bygderna. Glöm aldrig det!
            </seg>
            <seg xml:id="i-4819efd1c3c6f22e-0">
              Det är också många som i dessa dagar ställer sig frågan hur vi
              2004 kan bygga ett samhälle som är så sårbart. Många är de som
              inte ens haft nödtelefon i flera dagar. Många har än i dag ingen
              ström och ingen fast telefon. Det finns företag som i snart två
              veckor inte har kunnat producera på grund av dålig strömförsörjning.
              Jag tror inte att det är någon som tänker sig att allting ska
              fungera perfekt jämt, men borde vi inte kunna ställa större krav
              på statliga elbolag, järnvägsföretag och teleföretag? Vi måste
              ställa krav på högre säkerhet och krav på samarbete för att minska
              sårbarheten.
            </seg>
            <seg xml:id="i-291375a3d42cc94d-0">
              På samma sätt måste vi vara förberedda så att vi inte förlamas
              av en katastrof som den i Sydostasien utan så att vi omedelbart
              kan starta arbetet för att lindra dess konsekvenser. Vi måste
              i förväg ha tänkt ut vilka resurser vi har för att kunna bistå
              och hjälpa.
            </seg>
            <seg xml:id="i-85122c4866f3c4f0-0">
              För det tredje: Den viktigaste lärdomen av dessa kriser är hur
              fantastiskt stark människors solidaritet och medkänsla med varandra
              är.
            </seg>
            <seg xml:id="i-80de66c4165a2e92-0">
              Vi har sett semesterfirare i Thailand hjälpa till med att röja
              och bärga kroppar. Vi har sett taxichaufförer som har skjutsat
              hem hjälpbehövande och frivilliga läkare och sjuksköterskor som
              erbjudit sin hjälp. Vi har sett dem som ställt upp som medmänniskor
              ute på flygplatserna, och vi har sett det i form av en aldrig
              tidigare skådad vilja att skänka pengar till ett drabbat område.
            </seg>
            <seg xml:id="i-f3391fc45a8e9a55-0">
              Samma sak har vi sett när stormen slog till mot södra Sverige.
              Många har öppnat sina hem för dem som saknat el, vatten och telefon.
              Människor har hjälpt till för att röja upp, inte bara framför
              sina egna hem utan också på ledningsgator och vägar som egentligen
              inte är deras ansvar. Vi har sett hur frivilliga hjälpt till att
              köra vatten och driva värmestugor.
            </seg>
            <seg xml:id="i-e43d777fb3a43257-0">
              Och i båda kriserna har vi sett hur mängder med människor, som
              visserligen har till jobb att vara till hands, ställt upp långt
              mer än man kunnat räkna med, hur personal har jobbat övertid och
              dubbel övertid, hur anställda på resebyråer med några timmars
              varsel åkt till Thailand, hur kraft- och skogsarbetare från norr
              omedelbart åkte söderöver och också hur människor från många andra
              länder erbjudit sin hjälp till oss.
            </seg>
            <seg xml:id="i-ddf9b581240a23c6-0">
              Och bland dem som har drabbats har det visats en enorm handlingskraft,
              en förmåga till företagsamhet för att gemensamt ta sig igenom
              det som hänt och en vilja att inte bara ta emot hjälp, utan också
              att ge hjälp. Sverige är i dag ett land fullt av vardagshjältar.
            </seg>
            <seg xml:id="i-cce42a74c99bc374-0">
              Denna handlingskraft måste mötas med motsvarande handlingskraft
              från regeringen. I stormens spår handlar det om tillstånd för
              lagring av virke, bättre villkor för skogsskadekontot och mer
              pengar till återplantering, och vi kommer att noga följa de löften
              som regeringen har gett här i dag.
            </seg>
            <seg xml:id="i-bf51886dfc3537a3-0">
              Men det är också viktigt att i flodvågskatastrofens spår lova
              att hjälpa de medborgare som får problem med försäkringsfrågor
              eller skattefrågor. Att myndigheterna verkligen ser individens
              problem och löser dem praktiskt kommer att ha stor betydelse för
              sorgearbetet framöver.
            </seg>
            <seg xml:id="i-e91f4792f330b15f-0">
              Mitt i all sorg och saknad är det också engagemanget som inger
              hopp för framtiden. Mitt i alla beskrivningar av förödelse och
              tragedi är det just denna ljuspunkt som säger oss att vårt samhälle
              är starkt att vi tillsammans, när vi ställer upp på varandra,
              kan uträtta underverk.
            </seg>
            <seg xml:id="i-47cb9cd93bfbd2c1-0">
              Under lång tid har den kraften försummats när myndigheter förväntats
              uträtta mer och mer för oss, men vi alltmera sällan fått frågan:
              Och vad kan du bidra med? Mängder med frivilligrörelser, kyrkor
              och engagerade medborgare har funnits, men sällan ombetts hjälpa
              till. Och nu, när behovet är som störst, så har den frivilligheten
              och medmänskligheten blommat upp. Vi kan stödja detta.
            </seg>
            <seg xml:id="i-df956f9be9c58398-0">
              Även i de mörkaste tider finns det dock ljusglimtar. När vårt
              land under så kort tid drabbats av två stora påfrestningar kan
              det vara svårt att se, men mitt i alltihopa så finns den mänskliga
              värmen och den mänskliga sammanhållningen solidariteten i arbete.
              Det ger i alla fall mig ett visst hopp om framtiden och en förhoppning
              om ett 2005 som fortsätter bättre än det började.
            </seg>
          </u>
          <note type="speaker" xml:id="i-c6a7a25c50a0eedf-0">
            Anf. 55 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-9">
            <seg xml:id="i-d41dac9782247088-0">
              Herr talman! Centerpartiet har tillsammans med Vänsterpartiet
              och Miljöpartiet varit ett parti som arbetat starkt för en svensk
              kärnkraftsavveckling, en ståndpunkt som grundades för mycket länge
              sedan och som har gett respekt. Vi har sett Centern som ett parti
              som har varit trovärdigt i frågan om att avveckla såväl kärnkraft
              som fossila bränslen och i stället satsa på förnybara energikällor
              och sparande, och därigenom inte låsa fast oss vid gamla energisystem.
            </seg>
            <seg xml:id="i-51c0d8b8d242d73f-0">
              Min fråga nu är inte retorisk, men den bygger på att Centerpartiets
              Staffan Danielsson i en debatt i tisdags med Mona Sahlin sade
              att det är mer angeläget att stoppa satsningar på fossilgas än
              att avveckla kärnkraften. Så har vi och Centerpartiet aldrig ställt
              frågan förut.
            </seg>
            <seg xml:id="i-8d4a5bc059a2ac65-0">
              Att ställa växthuseffekten mot riskerna med kärnkraften ger ju
              signaler om en begränsad förståelse för hela idén om ett hållbart
              energisystem. Dessutom kallade Staffan Danielsson i debatten kärnkraftsfrågan
              för gårdagens stora miljöfråga. Det är ju rent bisarrt! Alla de
              problem och faror som kärnkraften innebär kvarstår: avfallslagringen,
              säkerhetsriskerna och uranbrytningens omfattande miljöpåverkan.
              Vad är det då som motiverar en omsvängning? Är det så att i alliansbyggandets
              namn är Centerns politik försumbar?
            </seg>
          </u>
          <note type="speaker" xml:id="i-c880892305d17091-0">
            Anf. 56 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-3">
            <seg xml:id="i-ecc0a48a74c56134-0">
              Herr talman! Jag tror att om vi tittar lite vidare på den här
              frågan så kan man se att just omställning av energi- och bränslesystem
              är en av nycklarna för att få en hållbar värld. Jag tror att ingen
              tvivlar på Centerpartiets engagemang när det gäller denna energiomställning.
            </seg>
            <seg xml:id="i-1faa5be391dcc05d-0">
              Sedan kan vi konstatera att vi inte har haft någon politisk majoritet
              under lång tid som har gjort att vi har kunnat åstadkomma det.
              Men jag tror att alla förstår att om vi en dag ska kunna få slut
              på kärnkraftsanvändningen det kommer vi att behöva en dag så måste
              vi ersätta den med någonting annat.
            </seg>
            <seg xml:id="i-b04edd5bda12e0e8-0">
              Min och Centerpartiets ambition har hela tiden varit det är därför
              vi också har en uppgörelse, och det är därför vi har röstat som
              vi har gjort i riksdagen att göra denna omställning så ansvarsfull
              och klok som bara är möjligt.
            </seg>
            <seg xml:id="i-6ce37053b3f55583-0">
              Jag ser framför mig också att vi i ett europeiskt perspektiv
              kan göra samma omställning, så att vi får denna hållbara utveckling
              och så att vi minskar klimatpåverkan. Det är också ett sätt att
              lösa de globala miljöproblem som vi har runtom i världen.
            </seg>
            <seg xml:id="i-09c660f84a307acf-0">
              Du kan väl lita till de beslut som vi har fattat här i riksdagen
              och till de utfästelser som vi har gjort när det gäller kärnkraftsavvecklingen.
              I de inriktningar som vi har i våra motioner kan du se var Centerpartiet
              står. Hållbar energiförsörjning är A och O för att vi ska kunna
              klara miljömålen. Men vi ska göra det lugnt och sansat och i en
              trygg omställning. Annars blir det väldigt besvärligt för vårt
              samhälle.
            </seg>
          </u>
          <note type="speaker" xml:id="i-8d572c3439b668b8-0">
            Anf. 57 LARS OHLY (v) replik:
          </note>
          <u who="lars_ohly_5b94d8" xml:id="i-a9e67343bac8d89d-10">
            <seg xml:id="i-8f766a862c662d3b-0">
              Herr talman! Jag sade från början att min fråga inte var retorisk,
              utan jag är bekymrad om den hållning som uttrycktes här i kammaren
              i tisdags innebär att Centerpartiet numera börjar ställa fossila
              bränslen mot kärnkraftsavveckling och därigenom ändrar uppfattning.
              Nu kom ett väldigt vältaligt och mångordigt svar, men jag kunde
              inte riktigt tolka in om vi ska fortsätta det samarbete som vi,
              Socialdemokraterna och Centerpartiet har för att avveckla den
              svenska kärnkraften och ersätta den med förnybar energi och sparande.
              Jag hoppas att så är fallet, och jag hoppas verkligen att Centerpartiet
              inte är beredda att sälja ut sin politik för förmånen att få ingå
              i en fyrpartiregering.
            </seg>
          </u>
          <note type="speaker" xml:id="i-60294a2ae0768432-0">
            Anf. 58 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-4">
            <seg xml:id="i-c8b0b3c9151c8cf5-0">
              Herr talman! Som jag sade tror jag inte att någon tvivlar på
              Centerpartiets engagemang för en hållbar energiförsörjning. Jag
              tror att alla förstår att ska vi klara av att avveckla kärnkraften
              på ett bra och ansvarsfullt sätt måste man också introducera andra
              energislag. Det trodde jag också att Lars Ohly förstod, men så
              är fallet. Det är också därför som vi har lagt fram förslag i
              den här riksdagen för att kunna klara omställningen. Det är också
              därför som vi vill stimulera andra energislag, som är långsiktigt
              hållbara. Det är för att vi tror att det är bra för miljön och
              för människorna i framtiden om vi klarar den omställningen.
            </seg>
            <seg xml:id="i-b51bd9d9f197975b-0">
              Jag vill också tillägga att jag tycker att det är väldigt viktigt
              att inte bara se energifrågan utan också bränsleförsörjningen
              och omställningen av bränslesystemen som ett sätt att angripa
              miljöproblemen. Om vi inte klarar att gå från ett fossildrivet
              bränslesystem till något annat kommer vi inte att klara miljömålen.
              Här finns mycket för marknaden att göra. Här finns mycket för
              Sverige att göra. Vi har råvaruresurser. Vi har resurser som vi
              kan göra väldigt mycket av. Då ska vi använda detta till att skapa
              jobb och utveckling i Sverige, men också ställa om så att vi får
              ett hållbart bränslesystem både här i Sverige och i Europa i övrigt.
              I båda de här frågorna, omställningen av bränsle och omställningen
              av energisystem, pågår ett intensivt arbete på europeisk nivå.
              Vi kommer att stödja den utvecklingen fullt ut.
            </seg>
          </u>
          <note type="speaker" xml:id="i-141b6101477cf099-0">
            Anf. 59 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-6">
            <seg xml:id="i-222391f336e7a96a-0">
              Herr talman! Maud Olofsson, jag tycker att det är bra att ni
              börjar engagera er i efterverkningarna av stormen i södra Sverige
              och lägga förslag om detta och inte bara ägna er åt att kritisera
              regeringen för slöhet och långsamhet.
            </seg>
            <seg xml:id="i-3dbd3620197f9915-0">
              När jag var nere några dagar efter stormen i Småland möttes jag
              av mängder av problem, människor som drabbats väldigt hårt av
              att skogen har fallit. Deras livsverk har förstörts. Men de som
              var allra mest förtvivlade upplevde jag ändå var dem som såg att
              de inte skulle få tillbaka strömmen på flera veckor. Tänk om vi
              får en situation där det blir tio tjugo grader kallt nere i Småland
              under den här tiden. Nu har vi haft tur, kan man säga. Det har
              inte blivit så kallt. Det är bara en stor tur det handlar om.
            </seg>
            <seg xml:id="i-413eba10c9cdeb01-0">
              Jag har engagerat mig för att se till att den här typen av saker
              inte ska hända igen. Vi måste få en lagstiftning som faktiskt
              ställer mycket tuffare krav på elbolagen, både det statliga Vattenfall
              och de privata bolagen. Men i det som Maud Olofsson läste upp
              och talade om var det ingen kritik mot de privata bolagen, och
              det är faktiskt Sydkraft som i dag har kunder som fortfarande
              är utan ström och kommer att vara det i flera veckor till. Vattenfall
              har, bara på grund av tur, inte drabbats den här gången. Deras
              kunder har klarat sig. Men jag tycker att jag måste få ett besked
              från Maud Olofsson. Ställer Centern och Maud också upp på en ordentligt
              tuff lagstiftning för att skydda konsumenterna och skärpa kraven
              så att även privata elbolag ska bli skyldiga att göra vad som
              står i deras makt, använda modern teknik, för att se till att
              garantera strömmen i framtiden?
            </seg>
          </u>
          <note type="speaker" xml:id="i-227c004694694b42-0">
            Anf. 60 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-5">
            <seg xml:id="i-c1d976155a09991b-0">
              Herr talman! Ibland är det tråkigt att stå och säga vad var det
              jag sade, men den här diskussionen har jag varit med om oerhört
              länge, om sårbarheten. Jag kommer ihåg när vi lade fram förslaget
              om digital allemansrätt i slutet av 90-talet. Då sade vi: Bygg
              nu bredband i hela Sverige. Lägg ned kablar överallt i Sverige
              och gör det som en samhällelig uppgift. När ni lägger ned kablar,
              lägg ned elkabeln bredvid. Ingen gav oss det stödet då. Men kom
              ihåg: Hade vi satsat de 6070 miljarder som vi hade budgeterat
              då, som fanns i beräkningen av den här kostnaden, hade vi inte
              varit i det läge som vi i dag är i. Men inte heller Peter Eriksson
              fanns då för att rösta för det här förslaget.
            </seg>
            <seg xml:id="i-132a591ca7704a00-0">
              Nu är vi där. Nu ser vi den här sårbarheten. Jag är besviken
              på regeringen som gång efter gång bara säger: Vi ska åtgärda problemet.
              Det borde grävas ned lite mer kablar. Vi borde ställa lite mer
              krav. Om nu Peter Eriksson är en sådan god vän av regeringen och
              försvarare av regeringen hoppas jag också att Peter Eriksson kommer
              att ha det inflytande på det här som behövs. Kan du inte i så
              fall se till att regeringen lägger fram sådana förslag som gör
              att man ökar säkerheten? Jag tror att man måste koppla till koncession
              och annat, just jobba in de kraven, så att vi kan garantera säkerheten.
              Det här är inte rimligt.
            </seg>
            <seg xml:id="i-81e0535b04b922a5-0">
              Jag tycker också att vi ska vidga det och se: Vad är mobiltelefontäckningen
              värd när den slås ut först? Vad är telefontäckningen värd när
              vi inte ens har SOS Alarm? Flera dagar är vi utan SOS Alarm och
              vi skriver 2005! I ditt samarbete med regeringen har du en del
              att göra. Jag tror inte att någon kommer att motsätta sig att
              vi ökar takten i detta och ställer ökade krav på säkerheten. Men
              det är förslagen som måste komma fram, och där har vi inte sett
              något än.
            </seg>
          </u>
          <note type="speaker" xml:id="i-ab317971ab08f162-0">
            Anf. 61 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-03949dc26339d211-7">
            <seg xml:id="i-18c3bfdaf5bf5497-0">
              Herr talman! Det var inte ett riktigt bra svar. Tyvärr är det
              så att i Maud Olofssons huvudanförande ställde hon krav på Vattenfall,
              men inte något i övrigt. Nu var det också en otydlighet kvar.
            </seg>
            <seg xml:id="i-02d67a5fd17f73dd-0">
              Jag tror att jag kan garantera att så länge vi har ett samarbete
              med Socialdemokraterna kommer vi att kunna se till att vi får
              fram en lagstiftning som gör att vi skärper den här frågan betydligt.
              Vi ställer det som ett absolut hårt krav inför framtiden. Det
              här får inte upprepas igen. Den här gången är det Sydkraft, och
              det finns andra stora privata elbolag som måste få de här tuffa
              och tydliga kraven på sig. Jag skulle faktiskt vilja att Maud
              Olofsson också tydligt sade ifrån att hon vill ha en bra, tuff
              lagstiftning som ser till att konsumenterna får ett starkare skydd
              och som gör att både privata och statliga bolag måste göra vad
              de kan och använda modern teknik. Det kan väl inte vara så svårt
              att säga det tydligt. Eller är det så att de privata bolagen ska
              få hålla på och satsa sina pengar på att i första hand prioritera
              aktieägarna och strunta i sina konsumenter, strunta i företagen
              som nu inte kan fungera på lång tid?
            </seg>
          </u>
          <note type="speaker" xml:id="i-d8b415a39edf1e3f-0">
            Anf. 62 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-6f6ffbb95ae1376a-6">
            <seg xml:id="i-5495c2e32695dbba-0">
              Herr talman! Jag är ledsen om jag är så hemskt otydlig att det
              här inte framgår. Jag nämnde just att jag tycker att vi ska använda
              koncessionen som ett sätt att ställa krav på elbolagen. Då ingår
              naturligtvis alla elbolag. Vad jag ville vidga frågan till att
              gälla är att det både är elförsörjning och telefon, så att vi
              kan klara alarmeringen, SOS-alarmeringen. Jag nämnde mobiltelefonin
              och att också kunna klara den säkerheten.
            </seg>
            <seg xml:id="i-bf78437f548b02e0-0">
              Jag hörde från Alvesta när jag var därnere att man nu köper telefonkort
              i Köpenhamn, för om man köper dem i Köpenhamn kan man använda
              alla mobiltelefonbolag, vilket man inte kan göra om man köper
              här i Sverige. Det hade man räknat ut på räddningstjänsten. Det
              finns alltså många bitar i det här där vi behöver lägga fram förslag
              för att öka säkerheten och minska sårbarheten. Det visade Åke
              Pettersson väldigt tydligt i sin sårbarhets- och säkerhetsutredning.
              Vi har till fullo ställt upp på den utredningen.
            </seg>
            <seg xml:id="i-173c7feffe629b98-0">
              Nu väntar jag med spänning på de förslag som regeringen ska komma
              med. De facto är det ju så att regeringen inte har kommit med
              några förslag trots att Miljöpartiet och Peter Eriksson har varit
              där. Kom med förslagen så ska vi diskutera. Vi har väntat länge
              på dem.
            </seg>
          </u>
          <note type="speaker" xml:id="i-804266e8eafbb669-0">
            Anf. 63 PETER ERIKSSON (mp):
          </note>
          <u who="peter_eriksson_a7c2c7" next="cont" xml:id="i-e45324199d56b725-0">
            <seg xml:id="i-9f6cee7940af65ed-0">
              Herr talman! Vi har varit med om en period i Sverige och i stora
              delar av övriga världen som vi hoppas att vi inte ska behöva uppleva
              på mycket länge igen. Det har varit stora katastrofer, enorma
              tal av döda och skadade, miljökatastrofer och naturkatastrofer
              av ovanliga dimensioner. I detta läge är det viktigaste av allt
              att de som drabbas kan känna att samhället är något vi har tillsammans.
            </seg>
            <seg xml:id="i-ad7de6e8ac4af3a0-0">
              De som överlevde flodvågen, de som överlevde stormen men ruinerades
              och de som i dag ännu inte har fått ström till hus och företag
              måste kunna känna att de inte är helt lämnade i sticket. Vi andra
              måste åtminstone vara beredda att hjälpa till.
            </seg>
            <seg xml:id="i-c8580b8b86c066da-0">
              Det katastrofarbete som har varit uppvisar både brister och positiva
              sidor. Vi har dock inte när det gäller stormen haft resurser för
              att klara elbristen. De företag som har fått ansvar för elförsörjningen
              har prioriterat helt andra saker än sina kunder och en bra garanti
              för att de ska kunna leverera den ström de är satta att leverera.
            </seg>
            <seg xml:id="i-96561fd5f0aa06cb-0">
              Denna känsla gäller på samma sätt det globala samhället. Människor
              och länder runt Bengaliska viken som har drabbats oerhört hårt
              måste också kunna känna att den övriga världen ser och är beredd
              att göra stora insatser för att hjälpa. Jag vill därför att de
              beslut som har tagits och de insatser som har gjorts av bland
              annat regeringen rörande bistånd till den regionen också följs
              upp ordentligt med garantier om att vi kommer att fortsätta också
              2006 och 2007 för att kontinuerligt och långsiktigt göra insatser
              i regionen för att återuppbygga det som för oss som ser det på
              bild, på håll, ibland ser ut som atombombsnedslag eller effekter
              av ett krig. Jag tänker på bilder man har sett från andra världskriget.
            </seg>
            <seg xml:id="i-445d10467111c1e3-0">
              Den andra stora frågan är klimatfrågan. Det är för sent att diskutera
              huruvida växthuseffekten kommer och om vi människor kan påverka
              klimatet. Nu är vi där. 1998 var det varmaste året på åtminstone
              1 000 år. Enligt det välrenommerade klimatforskningsinstitutet
              Hadley i England är fakta bedövande entydiga. De tio varmaste
              åren vi känner till sedan mätningarna startade på 1800-talet har
              alla inträffat efter 1991. Faktum är att nio av de tio varmaste
              åren på jorden under denna period har inträffat under de tio allra
              senaste åren.
            </seg>
            <seg xml:id="i-4822713cf4f38447-0">
              Nu är varningar meningslösa. Nu måste diskussionen handla om
              hur samhället ska möta effekterna av ett förändrat klimat och
              hur vi ska agera för att denna långsiktiga katastrof ska begränsas
              så mycket som möjligt för våra barn, våra barnbarn och för våra
              barnbarnsbarn. Hur ska vi kunna förebygga? Hur ska vi kunna göra
              insatser för att minska effekterna?
            </seg>
            <seg xml:id="i-6620c1e7747176bf-0">
              Livet efter vågen och stormen är annorlunda. Fler vet, inser
              och känner att vi, trots all vår mänskliga kultur och civilisation,
              ändå inte står över naturen. Vi är i grund och botten lika beroende
              av moder jord och naturens godhet som vi alltid har varit. Effekterna
              både av jordbävningen under Bengaliska viken och av stormen i
              södra Sverige blev betydligt värre än vad som hade varit nödvändigt.
              Vi människor har genom våra ingrepp i naturen gjort dessa katastrofer
              värre. Det gäller både i Småland och i Thailand.
            </seg>
            <seg xml:id="i-8e611622ef208b83-0">
              Det kortsiktiga arbetet kommer den närmaste tiden att handla
              om att här hemma ta hand om de fallna skogarna. Vi måste hantera
              situationen att vattenavrinningen kommer att öka. Översvämningskatastroferna
              kommer att vara värre i framtiden i de här områdena. Vi måste
              försöka få mer stormsäkra skogar. Vi måste plantera mindre gran
              och se till att vi planterar nya skogar som har förutsättningar
              att leva tills träden blir vuxna. Vi måste också satsa stora resurser
              på att minska sårbarheten i samhället och föra över resurser från
              de gamla militära delarna som i dag inte längre behövs för att
              vi inte har några militära hot längre. Vi måste också satsa på
              att få ett säkrare och mindre sårbart samhälle när det gäller
              el och tele. Det finns också en rad andra problem, till exempel
              järnvägen, som inte heller har fungerat i rimlig omfattning efter
              att det har blåst.
            </seg>
            <seg xml:id="i-335f5fde8af6be54-0">
              Detta borde vi klara av. Det finns en annan sak som jag är mer
              orolig för. Jag känner en växande oro för om våra politiska system
              världen över klarar av de stora och svåra omställningar som krävs
              för att hantera miljö- och klimatfrågorna. Klarar vi politiker
              att fatta långsiktigt nödvändiga beslut? Detta är antagligen demokratins
              stora utmaning i vår tid. Den är många gånger större och mer avgörande
              än kampen mot terrorismen eller de militära hot och krig som tidigare
              har dominerat i mänsklighetens historia.
            </seg>
            <seg xml:id="i-037f8bf80fde74e9-0">
              Många människor vill dock inte förstå. Det kortsiktiga och det
              nära känns mycket viktigare och vi beslutsfattare hukar och väljer
              att smeka medhårs, låter bli att fatta besluten eller till och
              med agerar tvärtom för att tillfredsställa opinioner och medier.
            </seg>
            <seg xml:id="i-6a9d1933afbe02ea-0">
              I USA installeras i dag George Bush som världens mäktigaste man
              en andra gång. Men USA vägrar att skriva på Kyotoprotokollet,
              som ändå bara är en tunn kompromiss och ett första steg av många
              nödvändiga. Men även här i Sveriges riksdag finns tyvärr gott
              om förtroendevalda som ägnar sin tid åt att motarbeta små steg
              i rätt riktning. Alldeles för många lägger sin tid på att bromsa
              och stoppa nödvändiga beslut i stället för att vara en del av
              lösningen för framtiden.
            </seg>
            <seg xml:id="i-9f9d5c05ed498d57-0">
              För mig utgör demokratin vårt stora hopp. Men tiden går, och
              ännu är det ytterst lite som har gjorts för att verkligen nå en
              förändring. Vi behöver en förändring.
            </seg>
            <seg xml:id="i-0f306cf3f0c8869f-0">
              Vi måste vara beredda att ställa om energisystemen till förnybara
              och långsiktigt uthålliga energislag. Vi måste sluta förbränna
              olja och kol. Vi måste vara beredda att acceptera att omställningen
              också innebär en del uppoffringar. Vi måste ställa om kommunikationerna
              så att vi minskar utsläppen drastiskt de kommande decennierna.
              Vi måste bygga ett robustare och mindre sårbart samhälle. Vi måste
              orka med att lämna ett hyggligt liv till dem som kommer efter.
              Vi måste ta ett gemensamt ansvar, och vi måste bli fler som tar
              ställning, också i den här kammaren, och arbeta inte bara för
              de akuta problemen efter natur- och miljökatastrofer utan också
              långsiktigt för att begränsa katastroferna i framtiden.
            </seg>
            <seg xml:id="i-8463e3a2192947fa-0">
              Med denna uppmaning avslutar jag mitt anförande, och jag riktar
              min uppmaning inte bara till er som sitter här i kammaren utan
              också till alla er som tittar och lyssnar på debatten hemma.
            </seg>
          </u>
          <note xml:id="i-035cca7aeb267933-0">
            Partiledardebatten var härmed avslutad.
          </note>
          <note xml:id="i-c367afd4a64c2635-0">
            Ajournering
          </note>
          <note xml:id="i-1661731306fe2f1e-0">
            Kammaren beslutade kl. 16.20 på förslag av förste vice talmannen
            att ajournera förhandlingarna till ca kl. 16.25 då statsrådet
            Ulrica Messing skulle lämna information om läget med anledning
            av stormen i södra Sverige.
          </note>
          <u who="peter_eriksson_a7c2c7" prev="cont" xml:id="i-74a0f2e28b0567aa-0">
            <seg xml:id="i-1bde11b0fc5a5075-0">
              Återupptagna förhandlingar
            </seg>
          </u>
          <note xml:id="i-7a6141bc01b58040-0">
            Förhandlingarna återupptogs kl. 16.26.
          </note>
          <note xml:id="i-aa2af456e4ef4f0e-0">
            2 § Information från regeringen om läget med anledning av stormen
            i södra Sverige
          </note>
          <note type="speaker" xml:id="i-5785ba212b753f68-0">
            Anf. 64 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-0">
            <seg xml:id="i-0c56e210d679f83f-0">
              Herr talman! Allas vår uppmärksamhet har de senaste veckorna
              riktats mot den ohyggliga katastrof som inträffat i Sydostasien.
              De vittnesbörd som nått oss berättar om en fasansfull naturkatastrof
              med ofattbart lidande.
            </seg>
            <seg xml:id="i-2ead591a2dfff5af-0">
              Vi är alla djupt berörda och djupt skakade av det som hänt. Hela
              svenska folket har visat att vi hyser stor medkänsla med dem bland
              oss som drabbats och förlorat sina anhöriga. Vi visar vår solidaritet
              och är generösare än någonsin mot de thailändare, lankeser, indier
              och indonesier som förlorat sina anhöriga, sina hem och sin försörjning.
            </seg>
            <seg xml:id="i-6d35056d0c525c56-0">
              Men, herr talman, en kort tid efter katastrofen i Sydostasien,
              natten mellan den 8 och den 9 januari, inträffade en stor storm
              i södra Sverige. Värst drabbade är Kronobergs, Jönköpings och
              Hallands län, men även andra län är hårt drabbade.
            </seg>
            <seg xml:id="i-ded4ced8d1037bbb-0">
              Även stormen här i Sverige har inneburit tragedier. Många människor
              är drabbade av stormens skadeverkningar. I skuggan av naturkatastrofen
              i Sydostasien känner, vet jag, många människor som är hårt drabbade
              av stormen en kluvenhet en kluvenhet inför hur stormen här i Sverige
              kan jämföras med det som hänt i Sydostasien.
            </seg>
            <seg xml:id="i-6ea1941bd35b1f12-0">
              Just därför är det viktigt att framhålla att med svenska mått
              mätt är stormen i södra Sverige en naturkatastrof. Det är den
              största naturkatastrof som drabbat vårt land i modern tid. Också
              stormen i södra Sverige har inneburit ett stort lidande. Över
              tio människor har omkommit.
            </seg>
            <seg xml:id="i-7cb158f4f2294582-0">
              Regeringen bedömer stormskadorna som mycket omfattande på såväl
              skog, elförsörjning och telekommunikationer som väg- och spårframkomlighet.
              Fortfarande finns det hushåll som inte fått tillbaka sin ström
              eller har en fungerande telefon.
            </seg>
            <seg xml:id="i-181bd6ec3c5d8cf9-0">
              Förutom att vardagslivet försvåras skapar givetvis en situation
              utan ström och telefon också en oro och isolering. Jag känner
              starkt med dem privatpersoner, företagare och lantbrukare som
              fortfarande tålmodigt väntar på en fungerande strömförsörjning
              eller på en kopplingston i telefonen.
            </seg>
            <seg xml:id="i-235af5f6edc657bd-0">
              Herr talman! Stormens åverkan på skogen innebär också att många
              skogsägare fått se sina livsverk och utkomstmöjligheter gå om
              intet. Det är både en personlig tragedi och ett hårt slag mot
              en av Sveriges viktigaste näringar.
            </seg>
            <seg xml:id="i-ff26675bf2764636-0">
              Det är nu allas vårt ansvar att göra vad vi kan för att mildra
              de skadeverkningar som följer i stormens spår. Jag vill därför
              informera riksdagen om vilka åtgärder som vidtagits och vilka
              åtgärder som regeringen ser ett behov av att vidta.
            </seg>
            <seg xml:id="i-3024561334912543-0">
              Jag har, herr talman, respekt för att jag egentligen ska hålla
              mig till tio minuter. Men jag hoppas att ni som ledamöter i denna
              kammare har överseende om jag överskrider tiden något lite. Jag
              ska noga koncentrera mig.
            </seg>
            <seg xml:id="i-7e2b70a0f65e6195-0">
              Det är nämligen min intention att framför allt uppehålla min
              information kring vårt arbete med att ta hand om det virke som
              blivit skadat av stormen. Men först vill jag säga några ord om
              läget vad gäller infrastrukturen och telekommunikationerna.
            </seg>
            <seg xml:id="i-bb08a4fbb89ecafc-0">
              När det gäller stormens påverkan på framkomligheten på vägar
              och järnvägar kan regeringen konstatera att Vägverket och Banverket
              omedelbart började sitt arbete med att göra vägar och banor farbara.
              Stora delar av trafiksystemet, både för bil och för tåg, kunde
              relativt snart tas i bruk, om än med reducerad trafik. Riksvägar
              och Europavägar var öppna för trafik redan på söndagskvällen,
              ett dygn efter stormen. Men givetvis återstår fortfarande problem
              på mindre vägar och framför allt på enskilda vägar.
            </seg>
            <seg xml:id="i-ed345d6648682268-0">
              Mest kännbar är svårigheten med att få i gång Kust-till-kust-banan
              och Södra stambanan. Banverket öppnar Södra stambanan i dag, men
              sträckan HässleholmAlvesta kommer ännu en tid att köras med enkelspårsdrift.
              Banverket bedömer att trafiken på Kust-till-kust-banans sträckning
              GöteborgVärnamo kan öppnas i morgon, fredag, och att hela sträckan
              successivt kommer att öppnas nästa vecka. Givetvis återstår mycket
              annat arbete. Skadade viltstängsel och vägmärken utmed vägarna
              liksom skadade stängsel och träd utmed banvallarna kommer att
              kräva insatser. Arbetet med detta fortsätter nu kontinuerligt.
            </seg>
            <seg xml:id="i-0a0bbba6ea12d56f-0">
              Jag vill avslutningsvis när det gäller infrastrukturen nämna
              att Vägverket inte bara har kraftsamlat för att göra vägar framkomliga
              igen utan också har lånat ut sina mobila reservaggregat till servicehus
              och till andra offentliga lokaler.
            </seg>
            <seg xml:id="i-5a882febb1c021fe-0">
              Jag vill även kommentera det aktuella läget för telefonförsörjningen.
              I dagsläget saknar 29 000 hushåll fortfarande fast telefonförbindelse.
              Den största anledningen till detta är avsaknaden av elförsörjning,
              som påverkar kommunikationssystemen vid telestationer och basstationer.
              Det gäller både fast telefoni och mobilnäten. Generellt fungerar
              mobiltelefonin bättre än den fasta i de berörda länen. Reparationerna,
              särskilt för det fasta nätet, blir nu alltmer orienterade mot
              enskilda kunder. Det gör att återstående reparationsarbeten tar
              längre tid och att enskilda hushåll kommer att få vänta länge
              än för att få tillbaka sin telefon.
            </seg>
            <seg xml:id="i-e3c599b2eb489dc8-0">
              Operatörerna, som tillhandahåller en allmänt tillgänglig fast
              telefonitjänst, ska enligt dagens lagstiftning uppfylla rimliga
              krav på god funktion och teknisk säkerhet samt på uthållighet
              och tillgänglighet vid extraordinära händelser i fredstid. PTS
              utövar tillsyn över detta. Den ska nu utvärdera huruvida operatörerna
              kan sägas svara upp mot lagen. Lagen om elektronisk kommunikation
              ställer dessutom krav på att alla operatörer för allmänt tillgängliga
              telefonitjänster, även för mobiltelefoni, ska försäkra oavbruten
              tillgång till larmtjänster. PTS kommer inom kort att rapportera
              till regeringen om operatörernas förmåga att svara upp mot dagens
              lagstiftning. Det är oacceptabelt att 112-numret slogs ut under
              delar av natten mellan den 8 och den 9 januari. Regeringen kommer
              nu att ställa hårdare krav på operatörerna.
            </seg>
            <seg xml:id="i-d1012a625e2ccbb1-0">
              Herr talman! Skadorna i skogen är omfattande. Skogsvårdsstyrelsen
              bedömer att 80 miljoner kubikmeter skog har fallit för stormen.
              Det motsvarar en hel svensk årsavverkning. Som jämförelse kan
              nämnas att stormen 1969 fällde 37 miljoner kubikmeter.
            </seg>
            <seg xml:id="i-5cec879cd775fc61-0">
              Det stod tidigt klart för regeringen att skadorna skulle vara
              omfattande och kräva omfattande åtgärder. Redan söndagen den 9
              januari informerade jag mig om läget, både genom information från
              Skogsstyrelsens generaldirektör som själv reste runt i de berörda
              orterna och genom information från Vägverket och Banverket. Under
              måndagen den 10 januari formades en särskild statssekreterargrupp
              för att diskutera departementsövergripande frågor med anledning
              av stormen. Gruppen har haft kontinuerliga möten.
            </seg>
            <seg xml:id="i-c6e9978541d99a4e-0">
              Tisdagen den 11 januari träffade jag företrädare för skogsindustrierna,
              skogsägarna, skogs- och träfacken. Vi gjorde då en första genomgång
              av de skador som då blivit kända med anledning av stormen. Under
              tisdagen publicerades även aktuell information om läget på regeringens
              webbplats. Frågor och svar uppdateras ständigt.
            </seg>
            <seg xml:id="i-b8b5f0ee9a36c53b-0">
              Under onsdagen den 12 januari besökte finansmarknads- och kommunminister
              Sven-Erik Österberg Kronobergs län för att informera sig om läget.
              Jag gjorde en liknande resa torsdagen den 13 januari till Jönköping
              och Kronobergs län tillsammans med företrädare för skogsägare,
              skogsindustrierna och de fackliga organisationerna för att träffa
              ansvariga myndigheter och berörda skogsägare och för att på plats
              se konsekvenserna av stormen.
            </seg>
            <seg xml:id="i-5c51c4df3555561b-0">
              Fredagen den 14 januari tog jag en första kontakt med min finska
              kollega för att informera honom om det akuta läget och vädja om
              att inte tillåta finsk lagstiftning uppmuntra till större avverkningar
              i finsk skog än under tidigare år.
            </seg>
            <seg xml:id="i-39d7939836505944-0">
              Lördagen den 15 januari och söndagen den 16 januari påbörjades
              de satellitfotograferingar, som Skogsstyrelsen sedan ständigt
              uppdaterade mig om för att ge en tydligare bild av hur mycket
              skog som fallit i stormen.
            </seg>
            <seg xml:id="i-884cb3c33412d4d9-0">
              I måndags, den 17 januari, samlade jag företrädare för skogs-
              och transportnäringen samt två transportfack för att gemensamt
              identifiera frågeställningar och problem vad gäller möjligheterna
              att så snabbt och så effektivt som möjligt ta hand om det skadade
              virke som ligger i skogen.
            </seg>
            <seg xml:id="i-b14fde76b7cfd321-0">
              Tisdagen den 18 januari informerade jag riksdagens miljö- och
              jordbruksutskott om det arbete som pågår med anledning av stormen.
            </seg>
            <seg xml:id="i-7deb642711b3e2c9-0">
              Herr talman! Under hela den tid som gått efter stormen har jag
              haft flera kontakter med landshövdingar i flera av de berörda
              länen för att hålla mig informerad om utvecklingen. Kommuner och
              länsstyrelser har gemensamt gjort ett viktigt och tidigt arbete.
              Givetvis har departementen också haft dagliga kontakter med berörda
              myndigheter och andra aktörer. Självklart står regeringen och
              Regeringskansliet också fortsättningsvis i nära kontakt med ansvariga
              myndigheter och berörda aktörer för att informera sig om behovet
              av olika åtgärder.
            </seg>
            <seg xml:id="i-562f5abc2adf0794-0">
              Våra åtgärder på kort sikt kommer att handla om att snabbt ta
              hand om det omkullfallna virket och skydda det mot skadeangrepp.
              Vi måste hjälpas åt för att få så mycket virke som möjligt ut
              ur skogen före sommaren. Det stora behovet av att avverka och
              ta hand om nedfallet virke kommer att kräva både stora personella
              resurser och ökad tillgång till skogsmaskiner. Samtidigt måste
              vi inta försiktighet. Att arbeta i stormfälld skog är riskfyllt,
              och det är därför viktigt att arbetet nu sker systematiskt och
              med personer med rätt utbildning och rätt utrustning. Förstärkt
              säkerhetsinformation har redan gått ut och kommer att fortsätta
              att gå ut regelbundet till små och stora skogsägare via skogsägarnas
              egen organisation och via skogsvårdsorganisationerna.
            </seg>
            <seg xml:id="i-4b04c10a91ae6a98-0">
              Vårt arbete kommer att kräva omdisponering av skogsmaskiner.
              Sveaskog och Fastighetsverket har omfördelat sin maskinspark i
              södra Sverige, och det är regeringens förhoppning att andra bolag
              gör detsamma. Skogsvårdsorganisationerna inför förenklade rutiner
              för att underlätta hanteringen av avverkning. Systemet för avverkningsanmälningar
              har förenklats, och dispenser från sexårsregeln har införts. Det
              kommer också att krävas olika åtgärder för att möjliggöra effektiva
              transporter av virke till lagringsplatser och till industrin.
              Det innebär att nya logistikkedjor såväl inom södra Sverige som
              från södra Sverige till andra delar av vårt land måste skapas.
              Det kommer att finnas ett ökat behov av såväl kort- som långväga
              väg-, järnvägs- och sjötrafik. Olika åtgärder har nu vidtagits
              hos våra myndigheter för att underlätta transporterna. Vägverket
              har fått möjlighet att höja totalvikten för fordon på berörda
              vägar. På de vägar där det är möjligt kan det innebära att tyngre
              lastade fordon än i dag kan få tillstånd att färdas på vägen.
            </seg>
            <seg xml:id="i-f2b446debff07e29-0">
              Vägverket har också möjlighet att under vissa förutsättningar
              ge dispens från gällande kör- och vilotider. Dessa åtgärder och
              andra frågor som kan underlätta transporterna diskuteras nu fortlöpande
              av Vägverket, skogsindustrierna, skogs- och träfacken, transportörerna
              och andra berörda. Om det anses behövas ytterligare fartyg än
              tillgängligt svenskt eller EU-flaggat tonnage kan Sjöfartsverket
              ge dispens till sådana fartyg som är flaggade utanför EU att bedriva
              cabotagetrafik i svenska vatten. Sjöfartsverket förbereder sig
              nu för detta genom att se över dispensrutinerna och öka beredskapen.
              Sjöfartsverket har dessutom nu en nära dialog med skogsindustrierna
              för att kunna bedöma behovet av andra åtgärder där svensk sjöfart
              ska spela en roll.
            </seg>
            <seg xml:id="i-4b1439db06d3ef26-0">
              Banverket arbetar nu tillsammans med skogsbolag och tågoperatörer
              för att lägga upp logistiken för timmertransporter. Vagnar kommer
              främst att tillhandahållas av Green Cargo som både tillhandahåller
              egna vagnar och också hyr vagnar från grannländerna. Regeringen
              förbereder en översyn av möjligheterna till stöd för nödvändiga
              transporter.
            </seg>
            <seg xml:id="i-e0c0ad182dff75ff-0">
              För att kunna ta hand om virket krävs att lager i närområdet
              upprättas där timmer kan bevaras utan att förstöras. En inventering
              för lämpliga uppläggningsplatser sker nu av skogsägare i samråd
              med industrin och skogsvårdsorganisationen. Det kan exempelvis
              handla om nedlagda flygfält men även om vattenlagring. Regeringen
              ser även över möjligheten till ekonomiskt stöd för att underlätta
              nödvändig lagerhållning. För att förhindra att virket förstörs
              under hanteringen kan olika åtgärder behöva vidtas. Regeringen
              antog i dag en förordning som tillåter att det sker lagring av
              timmer på land med vattenbegjutning och lagring i vatten utan
              tillstånd från länsstyrelsen. Det räcker nu med en anmälan av
              lagring till kommunen, och därmed underlättas hanteringen.
            </seg>
            <seg xml:id="i-0567ee708ff51bc4-0">
              Regeringen anser att virket i möjligaste mån ska skyddas mot
              skador från insekter med hjälp av så naturliga metoder som möjligt,
              men det kommer även att finnas behov av viss kemisk behandling.
              Det är viktigt att vi har en förberedelse för detta. Jag har därför
              tillsammans med miljöminister Lena Sommestad träffat Kemikalieinspektionen,
              företrädare för skogsnäringen, skogs- och träfacken och andra
              berörda myndigheter i dag på eftermiddagen.
            </seg>
            <seg xml:id="i-fdb5b391aa40f43a-0">
              Avslutningsvis förbereder regeringen nödvändiga insatser för
              den återplantering som också måste komma till. Sverige ska även
              fortsättningsvis vara en stor skogsnation.
            </seg>
            <seg xml:id="i-ec836cfbec854bae-0">
              Herr talman! Detta är en kort rapport om läget så här långt.
              Det pågår naturligtvis mycket annat inom regeringen med anledning
              av stormen. Jag kan exempelvis informera riksdagen om att energiminister
              Mona Sahlin har kallat till sig energioperatörerna för att regeringen
              ska få en fullständig redovisning av hur operatörerna nu arbetar
              med information till kunderna, ersättning för elavbrotten till
              dem som drabbats och uppröjningsarbete.
            </seg>
            <seg xml:id="i-f9cf2992b911c52f-0">
              Jag kommer i morgon att träffa företrädare för försäkringsbolag
              för att försäkra mig om att de nu gör allt för att underlätta
              kontakten med sina kunder och svara på de viktiga frågor som alla
              skogsägare nu ställer sig.
            </seg>
            <seg xml:id="i-17e2ed2b1e24b751-0">
              Det är regeringens bedömning att fler åtgärder kommer att behöva
              vidtas allteftersom vi får en fullständig bild av stormens skadeverkningar.
              Nya behov kommer att uppstå. På regeringens hemsida uppdateras
              ständigt en lista över de åtgärder som har vidtagits av Regeringskansliet
              och av våra myndigheter. Där finns också länkar till andra berörda
              aktörer så att alla på ett enkelt sätt kan få tillgång till deras
              information.
            </seg>
            <seg xml:id="i-3146ffac42119fa7-0">
              Jag vill poängtera regeringens positiva inställning till många
              av de förslag som har kommit såväl från riksdagens ledamöter och
              partier som från berörda aktörer och skogsägare.
            </seg>
            <seg xml:id="i-7b92c132a57bf5c2-0">
              Jag vill också på regeringens vägnar passa på att tacka alla
              som har gjort och fortfarande gör stora och viktiga insatser för
              att röja upp och hjälpa utsatta människor.
            </seg>
            <seg xml:id="i-dbde0887a239baba-0">
              Det är med värme och med ödmjukhet som jag tänker på de kvinnor
              och män som jag själv har mött under min resa i de berörda länen
              värme, därför att alla nu hjälps åt för att stötta varandra, och
              ödmjukhet, därför att i stormens och orkanens spår har inte bara
              privata och gemensamma egendomar förstörts utan också gemensamma
              livsprojekt raserats. Och det, herr talman, kan aldrig mätas i
              pengar, och det är jag ödmjuk inför.
            </seg>
          </u>
          <note type="speaker" xml:id="i-a4c4458ae2b2afc6-0">
            Anf. 65 LENNART KOLLMATS (fp):
          </note>
          <u who="lennart_kollmats_f83648" xml:id="i-4e251a2ad1fa4547-0">
            <seg xml:id="i-474ce82063a7e23d-0">
              Herr talman! Tack, statsrådet, för den redovisning som gavs.
              Jag vill uttrycka min uppskattning över den frenesi och energi
              som statsrådet visat vid det här tillfället.
            </seg>
            <seg xml:id="i-7c2323c6bf01d97d-0">
              Det finns ju också annan infrastruktur än vägar, tele och el.
              Jag vill ställa en ganska konkret fråga som följer av stormens
              spår.
            </seg>
            <seg xml:id="i-ddc0132071bd22b5-0">
              Rätt snart under stormen försvann strömmen och sändningen från
              P 4-sändaren i Kungsbacka, och jag vet inte om motsvarande hände
              på andra håll. Vid det tillfälle togs ett reservbatteri i bruk
              som höll sändaren vid liv i ytterligare tolv timmar. Sedan blev
              det tyst. Det kan man kanske stå ut med om det inte var så att
              P 4-kanalen är vår beredskapskanal där lokal information ska ges
              under krissituationer som den här. Denna tystnad varade i 52 timmar,
              alltså i mer än två dygn, innan Teracom fick ett nytt reservaggregat
              installerat.
            </seg>
            <seg xml:id="i-b81a0f90157f1474-0">
              Det här råkar också vara ett tättbefolkat område varav en del
              ingår i Ringhals inre zon. Oberoende av detta undrar jag om du
              tycker att det är rimligt med 52 timmars tystnad i denna P 4-kanal.
              Vilka krav tycker du är rimliga att ställa på Teracom för att
              man ska säkerställa P 4-sändningar över hela landet?
            </seg>
          </u>
          <note type="speaker" xml:id="i-e45699bd04e9a63f-0">
            Anf. 66 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-1">
            <seg xml:id="i-c4ad59bf008d1a3a-0">
              Herr talman! Jag tycker inte att det är rimligt, Lennart Kollmats.
              Det är oacceptabelt. Jag vill understryka det som jag sade i min
              inledning, att det inte är acceptabelt att till exempel också
              112-numret var utslaget under en relativt lång tid under stormnatten.
            </seg>
            <seg xml:id="i-0557fd1641d37ace-0">
              Lagstiftningen är väldigt tydlig på den punkten redan i dag.
              Det ställs hårda krav på att alla aktörer ska ha reservaggregat,
              och vi ska utvärdera hur man lever upp till detta och vilka åtgärder
              som ska vidtas i de fall inte ens reservaggregat hjälper.
            </seg>
          </u>
          <note type="speaker" xml:id="i-1669885ca90d83b3-0">
            Anf. 67 LENNART KOLLMATS (fp):
          </note>
          <u who="lennart_kollmats_f83648" xml:id="i-4e251a2ad1fa4547-1">
            <seg xml:id="i-4555153db21af4ca-0">
              Herr talman! Tack, Ulrica Messing, det var ett betydligt klarare
              svar än vad jag fick av näringsministern när jag ställde en skriftlig
              fråga till honom. Han hänvisade i princip bara till Teracom.
            </seg>
            <seg xml:id="i-dde1db7ddbf06a15-0">
              SVT och SR är ju monopolbolag och har inga möjligheter att hitta
              någon konkurrens, men det kanske ändå går att till exempel via
              pressen ställa skadeståndskrav även på dem, något som man nu diskuterar
              när det gäller elbolagen.
            </seg>
          </u>
          <note type="speaker" xml:id="i-aef8c25ef9c7ee50-0">
            Anf. 68 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-2">
            <seg xml:id="i-01dff0d45117861f-0">
              Herr talman! Den principiella utgångspunkten är att man ska ställa
              lika hårda krav på både offentliga och privata aktörer. Detta
              är en del i den krisberedskap som är så viktig för vårt gemensamma
              i samhället.
            </seg>
          </u>
          <note type="speaker" xml:id="i-64f13dce6f010d3c-0">
            Anf. 69 OLLE SANDAHL (kd):
          </note>
          <u who="olle_sandahl_6ef018" xml:id="i-8847c337c9628c49-0">
            <seg xml:id="i-9e3615fb4ba28fa8-0">
              Herr talman! Även jag vill tacka för redogörelsen för vad som
              är gjort. Det var i många stycken en god och imponerande redogörelse.
              Väldigt mycket har gjorts lokalt, inte minst av enskilda, av den
              lokala organisationen och även av regeringen. Det är jag tacksam
              för.
            </seg>
            <seg xml:id="i-2a8612ecf96a7863-0">
              Jag vill bara påminna om att omsorgen om virket är väldigt viktig
              eftersom det finns många människor som är beroende av det. Men
              omsorgen om människor är ännu viktigare. Därför bör inte insatserna
              och omsorgen begränsas till timmertransporter, hur viktiga de
              än är. Därför vill jag ställa en fråga till statsrådet.
            </seg>
            <seg xml:id="i-e6563fed03607b21-0">
              Det finns familjer som i och för sig inte är beroende av utkomst
              från skogen, men som lever i den och har drabbats av strömavbrott.
              Det rör sig om 15 000 familjer, alltså kanske 40 000 medborgare,
              som fortfarande nästan efter två veckor är utan ström. Inte minst
              barnfamiljer drabbas av stora extra utgifter till följd av elaggregat,
              extra resor, fördyrad mat och så vidare.
            </seg>
            <seg xml:id="i-c5462d4a4cf13fc2-0">
              Hur ställer sig statsrådet till någon form av kostnadsersättning
              baserad på merutgifter för att hålla dessa familjer skadeslösa?
              Ska det i så fall vara en statlig angelägenhet eller ska man genom
              ändrad lagstiftning lägga ansvaret på bolagen som faktiskt är
              orsak till de stora skadorna? Stormen är inte beslutad politiskt,
              men effekterna av den har en politisk bakgrund.
            </seg>
          </u>
          <note type="speaker" xml:id="i-227f80b5df505d04-0">
            Anf. 70 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-3">
            <seg xml:id="i-761165020c6232aa-0">
              Herr talman! Bolagen ska nu själva ta ett stort ansvar för att
              ersätta de av deras kunder som inte har haft ström under en lång
              tid. Redan i dag finns det regler för hur bolagen ska ersätta
              en kund om strömmen har varit borta i två, fem eller sju dygn.
              Nu har strömmen varit borta betydligt längre för väldigt många
              familjer och företagare. Det är bland annat mot den bakgrunden
              som Mona Sahlin har kallat till sig elbolagen till ett möte nästa
              måndag. Jag utgår ifrån att de kommer väl förberedda till det
              mötet och också att de kan svara på frågan hur de tänker ersätta
              de kunder som har varit utan ström i tre eller fyra veckor.
            </seg>
          </u>
          <note type="speaker" xml:id="i-38f41a6708be9318-0">
            Anf. 71 OLLE SANDAHL (kd):
          </note>
          <u who="olle_sandahl_6ef018" xml:id="i-8847c337c9628c49-1">
            <seg xml:id="i-e3edc67cea8959ef-0">
              Herr talman! Min följdfråga blir då: Kommer den ersättningen
              att baseras på en symbolisk ersättning närmast nonsensersättning
              eller ska den baseras på faktiska utgiftsökningar?
            </seg>
            <seg xml:id="i-2ecb776b6e1ac13d-0">
              Dessutom sade statsrådet att man skulle avvakta tills man får
              en total bild. Delar statsrådet min uppfattning att den fullständiga
              bilden får vi inte förrän om flera år? Det är därför angeläget
              att hålla det statliga intresset vid liv genom att till exempel
              tillsätta en stormkommission som fortlöpande analyserar de effekter
              och behov som följer av stormen.
            </seg>
          </u>
          <note type="speaker" xml:id="i-606bd4c8c2a1867e-0">
            Anf. 72 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-4">
            <seg xml:id="i-9321f63345dc637c-0">
              Herr talman! Jag tror att vi kan se en del effekter av stormen
              på ganska kort sikt. Ersättning för familjer och företag som konsekvens
              av att de inte har haft ström på väldigt länge är en sådan effekt
              där vi snabbt kan fatta beslut om hur stor ersättningen ska vara.
              Ersättningen är inte symbolisk i dag. Däremot är de bestämmelser
              som finns om ersättningens storlek inte alls utformade utifrån
              den situation som vi nu befinner oss i. Det är så många som har
              varit utan ström under så lång tid. Det är därför som det finns
              skäl att kalla till sig elbolagen och fråga om de själva har arbetat
              med den frågan.
            </seg>
            <seg xml:id="i-350a8e58b6aba10b-0">
              Sedan är jag övertygad om att vi, när vi ser konsekvenserna av
              stormen, under lång tid framöver får arbeta här i riksdagen, hos
              våra myndigheter och tillsammans med företrädare för näringen
              på ett helt annat sätt än vad vi kunde ana den 6 januari.
            </seg>
          </u>
          <note type="speaker" xml:id="i-ebd7a1f5ff09d8fa-0">
            Anf. 73 CARINA ADOLFSSON ELGESTAM (s):
          </note>
          <u who="carina_adolfsson_elgestam_51b6d4" xml:id="i-a82cac23a1b73891-0">
            <seg xml:id="i-2cec10dabd7c976a-0">
              Herr talman! Jag vill också börja med att tacka ministern för
              alla de insatser som regeringen gör just nu. Jag vet att många
              medborgare är glada för det mitt i den akuta situation som fortfarande
              råder för många människor tolv dygn efteråt.
            </seg>
            <seg xml:id="i-01a5d063c143ae6f-0">
              Jag som bor i en tätort har funderat mycket på det här. Vi var
              utan el och telefon under 38 timmar. Jag vet hur jag och min familj
              mådde och vilka känslor vi hade när vi fick strömmen tillbaka.
              Det är klart att man då tänker mycket på dem som nu har varit
              utan ström i tolv dygn.
            </seg>
            <seg xml:id="i-4c49504c32f8ed13-0">
              I dag på eftermiddagen har jag talat med en kvinna som lever
              mitt i detta. Jag frågade henne: Hur mår du? Pest, var det korta
              svaret jag fick av henne. Hon sade: Jag duschar på mitt arbete.
              Det är klart att det är problem när man ska äta och diska. Vi
              har ju inget vatten. I valet mellan att köpa papptallrikar eller
              ta med sig disken till jobbet har hon valt att ta med sig disken
              i en plastkasse till jobbet. Det är också ett sätt att leva mitt
              i den akuta situationen. Vidare sade hon: Vi har blivit erbjudna
              ett annat boende, men vi vågar inte riktigt lämna vårt hem. Det
              är en ständig oro över vad som händer när inte vi är där. När
              jag är på väg till arbetet börjar jag fundera: Hur var det, stängde
              jag av gasolen? Och så blir man lite osäker. Hela tiden lever
              man alltså i en ständig oro.
            </seg>
            <seg xml:id="i-cfb40a7980f683c0-0">
              Det är många barnfamiljer som är drabbade. Då är den ena frågan
              till ministern: Vad kan samhället göra för de familjer som nu
              förmodligen mår ganska psykiskt dåligt och kanske kommer att göra
              det en längre tid framöver?
            </seg>
            <seg xml:id="i-64601a02a8dab509-0">
              Vi pratar mycket om åtgärderna när det gäller skogen och skogsägarna,
              och det är bra. Men det finns också en annan grupp. Det handlar
              om alla de som är ute och arbetar i skogen, montörer och skogsarbetare,
              och deras arbetsmiljö. Det vore bra om ministern också kunde säga
              något om vad man kan för göra dem.
            </seg>
          </u>
          <note type="speaker" xml:id="i-0f5c7b8eba24807b-0">
            Anf. 74 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-5">
            <seg xml:id="i-379fab1ab63250e6-0">
              Herr talman! Mot bakgrund av det som Carina nu beskriver kan
              man säga att med det faktum att så många är utan ström får vi
              vara glada över att vi har en så mild vinter. Om kylan nu skulle
              slå till, skulle problemen bli avsevärt mycket svårare för många
              familjer.
            </seg>
            <seg xml:id="i-2cf4107e16ab1ce0-0">
              Vad kan man då göra för att stötta dem som verkligen far illa,
              inte bara ekonomiskt? Redan nu görs framför allt två viktiga saker.
            </seg>
            <seg xml:id="i-556e6a673a9a69b4-0">
              Kommunförbundet har gemensamt i de olika länen gått ut med extra
              information till hälsocentraler och andra instanser dit man kan
              vända sig för att få prata om psykosociala problem och svårigheter.
              Det är en viktig del.
            </seg>
            <seg xml:id="i-be54aaa4a474d3a7-0">
              Vidare har LRF för alla sina medlemmar, både i Södra Skogsägarna
              och andra direkta medlemmar, nu öppnat en direktlinje till Feelgood
              dit de kan ringa för att få hjälp och prata med både kurator och
              psykolog.
            </seg>
            <seg xml:id="i-a0f70922d36fa9dd-0">
              Redan nu görs alltså väldigt mycket. Men jag tror också här att
              vi får ha en beredskap att vidta åtgärder under lång tid. Jag
              tror nämligen inte att alla enskilda skogsägare ännu har fattat
              vidden av den skadegörelse som har ägt rum på deras mark.
            </seg>
            <seg xml:id="i-d2809e0d24ae02b4-0">
              Att ta hand om den skog som har blåst omkull är, precis som frågeställaren
              pekar på, ett farligt arbete. Vi vet att när stormen rasade 1969
              omkom yrkesarbetande skogsarbetare i stor utsträckning, drygt
              30 personer. Vi vet också att totalt kvinnor och män, unga och
              gamla i vårt land omkom så många som hundratal som en följd av
              stormen. Inte minst omkom många barn när de lekte bland de omkullfallna
              träden.
            </seg>
            <seg xml:id="i-65991ca67313f23b-0">
              Det är viktigt att påpeka att när man nu ska gå in i skogen och
              vidta åtgärder ska det göras av utbildad personal med ordentliga
              skyddsutrustningar. Och man måste vara noga med de regler som
              gäller, därför att detta är ett farligt arbete som ska göras.
            </seg>
          </u>
          <note type="speaker" xml:id="i-2671dfb7ec8f58bb-0">
            Anf. 75 CARINA ADOLFSSON ELGESTAM (s):
          </note>
          <u who="carina_adolfsson_elgestam_51b6d4" xml:id="i-a82cac23a1b73891-1">
            <seg xml:id="i-6ef995ff9598a790-0">
              Herr talman! Tack för svaret.
            </seg>
            <seg xml:id="i-3b78f2988c6be343-0">
              När det gäller arbetsmiljö vet vi att det är farligt att arbeta
              i skogen av olika skäl som har historisk bakgrund. Men det handlar
              också om besprutning och om dem som ska arbeta med skogen när
              den är besprutad. Vi vet av erfarenhet att det är många människor
              som blivit sjuka på olika sätt.
            </seg>
            <seg xml:id="i-df20a3ce32a09380-0">
              Det handlar också om arbetsmiljön i nästa led, när man ska ta
              hand om råvaran om den är besprutad. Det är en viktig uppmaning
              till ministern att också ta in arbetsmiljöperspektivet i de här
              frågorna.
            </seg>
          </u>
          <note type="speaker" xml:id="i-c36153d916bcfbe4-0">
            Anf. 76 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-6">
            <seg xml:id="i-183e686160074135-0">
              Herr talman! Man kommer bara att använda godkända kemikalier
              när man behandlar det virke som ska lagras men också det som ska
              behandlas i skogen i värsta fall. Även de godkända kemikalierna
              kan ge klåda eller sveda i ögonen, men de ger inte bestående men.
              De är i den meningen de minst farliga och därför också godkända.
            </seg>
            <seg xml:id="i-2633a3ddb680d580-0">
              Självklart har alla kemikalier en påverkan både på enskilda personer
              och på miljön. Därför kraftsamlar vi nu i första skedet för att
              få ut så mycket virke som möjligt från skogen. Men man kommer
              inte att få ut allt virke i den takt som skulle behövas. Då måste
              man vara beredd att gå in och behandla det för att det inte ska
              förlora för mycket av värdet.
            </seg>
          </u>
          <note type="speaker" xml:id="i-15b9aa61f9092228-0">
            Anf. 77 CARINA HÄGG (s):
          </note>
          <u who="carina_hagg_43c77d" xml:id="i-9b170d1a0713ebb8-0">
            <seg xml:id="i-ddc3c6b1af5f1c9b-0">
              Herr talman! Jag hör till dem som var ute den natt när skogen
              föll omkring oss. Jag kände att det var väldigt viktigt att regeringen
              så snart som möjligt åkte och tittade på de här områdena, för
              jag kan inte beskriva hur det såg ut. Och jag kan inte beskriva
              konsekvenserna, för det här går utöver det man har sett tidigare
              när det gäller konsekvenser av stormar. Jag vill understryka att
              jag är väldigt tacksam för att man i regeringen så snabbt var
              på plats och själva bildade sig en uppfattning. Det kanske också
              ligger till grund för alla de konkreta förslag som vi fått redovisade
              här.
            </seg>
            <seg xml:id="i-609be424c2bf6ae2-0">
              Jag tror också att det finns anledning att återkomma längre fram
              till mer långsiktiga frågor som hur en vägförening fungerar vid
              en sådan här extraordinär påfrestning och hur man ska återplantera.
              Statsrådet nämnde återplanteringen. Men går det att få tag i plantor?
              Ska det återplanteras på samma sätt som tidigare? Ska man välja
              andra trädslag?
            </seg>
            <seg xml:id="i-f91945de7d9911b4-0">
              Jag vet att när det vid millennieskiftet var stormar i Skåne
              och i övriga delar av södra Sverige försökte man driva en utveckling
              mot att återställa ett tidigare landskap. Finns det med i statsrådets
              planering? Det är sådant som vi får fundera på längre fram.
            </seg>
            <seg xml:id="i-72b8367866dddff7-0">
              Det är nu väldigt många förslag som är uppe till debatt, och
              det ställs också krav på än fler åtgärder. Men det är viktigt
              att det finns en viss tågordning. Man kan inte göra allt nu, och
              en del åtgärder går på tvärs med varandra. Kan statsrådet Messing
              säga något om turordningen? Vad ska man göra först, och vilka
              konkreta åtgärder kanske man får vänta lite med? Det går inte
              att sätta in allt på en gång, för då når man inte det bästa resultatet.
            </seg>
          </u>
          <note type="speaker" xml:id="i-a708bbb1d84950ec-0">
            Anf. 78 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-7">
            <seg xml:id="i-6993ece8d2256362-0">
              Herr talman! Vi kommer att prioritera att samordna och kraftsamla
              resurserna för att få ut virket först på de platser där virket
              ligger på mest känsliga områden, känsliga i den meningen att träden
              har rasat nära grundvatten eller något annat viktigt vattendrag.
              Vi kommer därefter att noga titta på vilka lagringsplatser virket
              ska lagras på så att också de är så lite känsliga som möjligt.
              Virket kommer att vattenbegjutas och vattenlagras så långt det
              är möjligt. Som ett fjärde steg kommer man att gå in i skogen
              och behandla det virke som blir kvar där. Det är en svår uppgift,
              men den är viktig.
            </seg>
            <seg xml:id="i-36ebca7648bb5403-0">
              Erfarenheten efter stormen 1969 är att man tvingades avverka
              väldigt mycket skog under hela tio år som en följd av att man
              hade underskattat insektsangreppen på den skog som låg. Har man
              väl fått angrepp på den skog som ligger sprider det sig också
              till den skog som står.
            </seg>
            <seg xml:id="i-efce9f1c6e7b3cbd-0">
              Men vi kraftsamlar nu under hela detta år för att få bort virket
              från de mest känsliga områdena.
            </seg>
          </u>
          <note type="speaker" xml:id="i-7187092baf8eae1d-0">
            Anf. 79 CARINA HÄGG (s):
          </note>
          <u who="carina_hagg_43c77d" xml:id="i-9b170d1a0713ebb8-1">
            <seg xml:id="i-1d8cd6e5c4a5d5d4-0">
              Herr talman! Jag vill skicka med en följdfråga. Jag har mött
              synpunkter, inte minst från LRF där man är väldigt orolig för
              att det ska bli en akut situation ekonomiskt för dem som äger
              jordbruksföretagen och de skogar som nu ligger. Det är inte bara
              det att man kanske har lånat pengar till gården, och alla kanske
              inte har haft sina gårdar under lika lång tid. Man kanske också
              har lånat för investeringar på gården där skogen har varit säkerheten.
              Det kan ganska snabbt utlösa en problematik för väldigt många.
            </seg>
            <seg xml:id="i-7d9cdd7aa92d5875-0">
              Har regeringen beredskap för att, på samma sätt som man talar
              med försäkringsbolagen, också föra en diskussion med bankerna
              om man upptäcker att det är ett allvarligt läge för många individer?
            </seg>
          </u>
          <note type="speaker" xml:id="i-f0a6c197f023e700-0">
            Anf. 80 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-8">
            <seg xml:id="i-3bc7d7ab12856304-0">
              Herr talman! Jag utesluter inte att vi också får ta ett sådant
              initiativ. Vi har inte planerat det just nu, utan först träffar
              vi försäkringsbolagen. Vi kommer också att sitta ned med företrädare
              för skogsägarna och gemensamt diskutera vad som krävs för att
              minska riskerna för många av de små skogsägare som nu drabbats
              hårt.
            </seg>
            <seg xml:id="i-6a42c2c07f854e8c-0">
              När jag förra veckan var på besök i bland annat Jönköping träffade
              jag skogsägare som under en natt förlorat lika mycket virke som
              de skulle ha avverkat på 30 år. Var och en av oss inser att detta
              inte bara för med sig ekonomiska konsekvenser här och nu utan
              också nästan omöjliggör det generationsskifte som de hade planerat.
            </seg>
            <seg xml:id="i-4c3877a211babbcb-0">
              Regeringen är beredd att vidta andra åtgärder och även diskutera
              andra lösningar än dem vi nu börjat med.
            </seg>
          </u>
          <note type="speaker" xml:id="i-4b1e04a914b5123a-0">
            Anf. 81 JAN ANDERSSON (c):
          </note>
          <u who="jan_andersson_2e5dcb" xml:id="i-a403911402317933-0">
            <seg xml:id="i-1445ba928643bce3-0">
              Herr talman! Jag vill fortsätta lite där Carina Hägg började
              och säga att det är svårt att föreställa sig hur det ser ut om
              man inte sett det med egna ögon. Lite talande för detta är väl
              det faktum att när man ser ut över bänkarna märker man från vilket
              håll ledamöterna kommer. Det är i stor utsträckning från just
              de berörda områdena.
            </seg>
            <seg xml:id="i-451f3788e6595f5b-0">
              Centerpartiet har i en motion föreslagit att pengar avsatta för
              reservatsköp ska kunna användas för att mildra effekterna av stormen.
              Det är sannolikt att den skogliga aktiviteten i resten av landet
              kommer att sjunka, alltså minskar också risken för att viktiga
              biotoper avverkas. Mot bakgrund av detta anser vi att det kan
              vara klokt att använda reservatköpspengar för att hjälpa till
              med stormens härjningar.
            </seg>
            <seg xml:id="i-de795c4004f49cb1-0">
              Det uppstår också ett läge om två tre år, när vi ska återplantera,
              då vi kan skapa en vinnavinna-situation genom att staten tecknar
              naturvårdsavtal med markägare för att de till exempel ska göra
              lövslagsinblandningar eller lövstråk i sina planteringar. Staten
              och samhället får därigenom en ökad biologisk mångfald, och markägaren
              får stormsäkra stråk i sin skog.
            </seg>
            <seg xml:id="i-cb07c876227902fa-0">
              Hur ser ministern på det förslaget?
            </seg>
          </u>
          <note type="speaker" xml:id="i-8bd454ccd9b7c5f2-0">
            Anf. 82 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-9">
            <seg xml:id="i-9685c66f7ded4bfa-0">
              Herr talman! När stormen drog över Skåne år 1999 gjorde regeringen
              sådana insatser genom att subventionera återplanteringen med upp
              till 50 %. Det gjorde vi dels för att ändra beståndet av den skog
              som skulle växa upp, dels för att stötta många av de skogsägare
              som då blev drabbade.
            </seg>
            <seg xml:id="i-364d31fc8c06682a-0">
              Även nu har vi beslutat oss för att på olika sätt hjälpa till
              med återplanteringen. Vi tittar till exempel på hur man kan använda
              landsbygdsutvecklingspengarna, och vi tittar också på de pengar
              som är avsatta för olika former av miljövård för att se hur de
              kan länkas ihop med naturvård och skogsvård.
            </seg>
          </u>
          <note type="speaker" xml:id="i-eee8f206ce269a66-0">
            Anf. 83 JAN ANDERSSON (c):
          </note>
          <u who="jan_andersson_2e5dcb" xml:id="i-a403911402317933-1">
            <seg xml:id="i-4da875408854e6bc-0">
              Herr talman! Jag har en kort följdfråga. Har ministern diskuterat
              detta med miljöministern, och vad är i så fall resultatet?
            </seg>
          </u>
          <note type="speaker" xml:id="i-45326aa7df6a35cf-0">
            Anf. 84 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-10">
            <seg xml:id="i-0bfe1046ff15fb97-0">
              Herr talman! Självklart, annars skulle jag aldrig säga detta
              i riksdagens kammare.
            </seg>
          </u>
          <note type="speaker" xml:id="i-20e452a5ccc0c252-0">
            Anf. 85 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-60d4909f82b79d3e-0">
            <seg xml:id="i-2fc99fe149f003a6-0">
              Herr talman! Redan i tisdags, vid miljö- och jordbruksutskottets
              sammanträde, framförde jag min uppskattning över statsrådets arbete,
              och den kvarstår.
            </seg>
            <seg xml:id="i-b4e12e66eb49e341-0">
              Jag kan liksom ministern konstatera att vi har ett stort arbete
              att göra både på kort och framför allt på oerhört lång sikt. Bland
              alla de frågor som uppkommer vill jag i dagsläget uppehålla mig
              vid två. Ministern nämnde att första prioritet är att få bort
              virket ur skogen och för det behövs arbetskraft, kunnigt folk,
              som jag förstod det hela. Ministern nämnde också att inom alla
              de sektorer som berörs kanske man behöver jobba mer övertid.
            </seg>
            <seg xml:id="i-3e24cfff5f122cc3-0">
              Min fråga i den delen är: Går det att rekrytera arbetskraft också
              från andra länder utan att vi stöter på hinder, så att även andra
              människor kan komma in och jobba med detta?
            </seg>
            <seg xml:id="i-153a84f5d52e8c7f-0">
              Den andra delen som statsrådet nämnde var att rädda den skog
              som ligger kvar, och framför allt den skog som står runtom. Då
              kommer vi givetvis in på frågan huruvida man ska använda någon
              form av kemisk bekämpning. Som jag uppfattat det hela utesluter
              inte regeringen att det kan komma att behövas.
            </seg>
            <seg xml:id="i-9981b402f1d2d5b0-0">
              Även om jag har 08 i telefonnumret har också jag varit på plats
              där nere, och vi kan konstatera vilket vi redan hört att marken
              är oerhört svår att ta sig fram på. Vi har också hört några vittna
              om hur farlig den är att vistas i.
            </seg>
            <seg xml:id="i-d42523c541ea2007-0">
              När det gäller att använda bekämpningsmedel tycker jag att det
              vore olyckligt om vi låste oss vid vilken teknik som skulle kunna
              användas, eller snarare om vi uteslöt tekniker genom att säga
              att bekämpning bara ska ske från marken och inte från luften på
              lagom nivå.
            </seg>
            <seg xml:id="i-297f2f5d05c8fca8-0">
              Jag skulle vilja höra med ministern om det är så att det i dagsläget
              inte finns någon låsning när det gäller tekniken.
            </seg>
          </u>
          <note type="speaker" xml:id="i-c1ae5fabcb85d7e2-0">
            Anf. 86 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-11">
            <seg xml:id="i-1d8c79a0e6864dc6-0">
              Herr talman! På Catharina Elmsäter-Svärds första fråga, om vi
              har tillgång till tillräckligt mycket arbetskraft, vill jag säga
              att det akuta behovet och den stora bristen just nu är tillgången
              på maskiner. Vi har kontakter med våra grannländer. De privata
              och statliga bolag som finns använder sina kontakter för att samordna
              resurserna. Det är framför allt skotare som vi just nu behöver.
              Det akuta behovet är tillgången på tillräckligt många maskiner.
            </seg>
            <seg xml:id="i-65c53985232088c3-0">
              Det är möjligt för utländska företag att komma hit och hjälpa
              till i skogsarbetet. Företag som har kollektivavtal och väl utbildad
              personal kan utföra detta viktiga arbete och kommer säkert också
              så småningom att göra det.
            </seg>
            <seg xml:id="i-ebcf47500f3d4dd8-0">
              Sedan kommer vi att behöva använda mer bekämpningsmedel än under
              ett vanligt avverkningsår, och mer än vad vi önskar. Detta är
              ju inget vanligt avverkningsår, och därför måste vi också vidta
              ovanliga åtgärder för att skydda så mycket som möjligt av värdet.
            </seg>
            <seg xml:id="i-915cf4526fca39f5-0">
              Vi har under eftermiddagen träffat företrädare för Skogsstyrelsen,
              Kemikalieinspektionen, SLU, Naturvårdsverket och för industrin
              och skogsägarna. I dagsläget avråder alla från flygbesprutning.
              Det gäller framför allt SLU, som menar att det är oerhört svårt
              att träffa det man vill träffa. Spridningen blir större, och man
              träffar inte träet underifrån. Därför är vår gemensamma prioritering
              att få ut så mycket virke som möjligt från skogen. Vi kommer ändå
              inte att lyckas få ut allt, och därför är vi beredda att också
              gå in i skogen och behandla det virke som finns kvar där.
            </seg>
          </u>
          <note type="speaker" xml:id="i-13d1822e54e9f5e4-0">
            Anf. 87 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-60d4909f82b79d3e-1">
            <seg xml:id="i-303047f1149366ee-0">
              Herr talman! Jag skulle vilja citera en person som jag träffade
              när jag var nere i Småland. Det var en äldre farbror som hela
              sitt liv levt i skogen i nära samhörighet med naturen. Han uttryckte
              sig så här: Arbetet med bekämpningsmedel måste nu ske med en jäkla
              andakt. Det låter kanske lite konstigt att blanda ihop just de
              två orden, men det han menade som jag förstod det var att vi måste
              sätta in rätt åtgärd på rätt plats på rätt sätt.
            </seg>
            <seg xml:id="i-334b56b06292c9fa-0">
              När vi använder begreppet flygbesprutning kan tankarna föra oss
              tillbaka till stora flygplan som flyger över stora skogspartier
              och sprutar ut det hormoslyr som tidigare användes. Nu handlar
              det dock inte om det, utan det handlar om precision från låg höjd,
              kanske med helikopter.
            </seg>
            <seg xml:id="i-72c5a5d4ac05be51-0">
              Det vore tråkigt om vi fick en diskussion när vi i så mycket
              annat är eniga som låste oss vid tekniken. Jag vill bara skicka
              med ministern att låta detta vara en möjlighet, när vi kommer
              till den dagen, och då se vad vi ska göra.
            </seg>
          </u>
          <note type="speaker" xml:id="i-f054029c8484b821-0">
            Anf. 88 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-12">
            <seg xml:id="i-31d5ceafd6af9aa0-0">
              Herr talman! Jag tror att Catharina Elmsäter-Svärd och jag kan
              vara överens om att det verkligen krävs andakt. Detta är ett svårt
              arbete som dessutom är känsligt både för miljön och för arbetsmiljön.
            </seg>
            <seg xml:id="i-abe712448fd9a203-0">
              Vi har stor respekt för det och kommer att ha en fortsatt ständig
              dialog med alla viktiga intressenter och företrädare, både med
              dem som har sakkunskap grundad på gammal forskning, såsom SLU
              och Kemikalieinspektionen, och med dem som ska utföra arbetet,
              det vill säga skogsägare och fackliga företrädare från Skogs-
              och Träfacket. Låt oss fortsätta att vara öppna för det.
            </seg>
          </u>
          <note type="speaker" xml:id="i-6934153cb29e54c9-0">
            Anf. 89 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-f092f20c4e2a5de3-0">
            <seg xml:id="i-5b6ff83fe487908e-0">
              Herr talman! De områden som drabbats är områden där det förutom
              skogsägare finns många små företag som också råkat väldigt illa
              ut. När tåg inte gått har de inte fått fram sina godstransporter.
              Telekommunikationerna har inte fungerat, och de har därför inte
              kunnat ta emot eller lägga order. Elen har varit borta, vilket
              medfört produktionsbortfall i en till flera dagar. Detta innebär
              att många små företag drabbats av den fruktansvärda stormen.
            </seg>
            <seg xml:id="i-cdcf7160a468576d-0">
              Det här kan skapa problem på både lång och kort sikt. Det akuta
              problemet är när de ska betala in skatter och moms och göra alla
              sina regelbundna inbetalningar. Det kan medföra likviditetsproblem
              för företagen när de kanske förlorat hundratusentals kronor under
              dessa veckor.
            </seg>
            <seg xml:id="i-899bfb3490e37174-0">
              Vad kommer regeringen att göra för att förenkla för dessa företag
              så att de slipper hamna i kronofogdens register och slipper få
              tilläggsavgifter?
            </seg>
          </u>
          <note type="speaker" xml:id="i-7974e66cea790123-0">
            Anf. 90 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-13">
            <seg xml:id="i-1bbd66feb3eb2d67-0">
              Herr talman! Precis som jag underströk i min inledning är det
              oerhört viktigt att vi fortsätter att anstränga oss väldigt hårt
              för att få tillbaka tillgången till elen, telefonerna och vattnet
              till alla dem som fortfarande inte har det. Det är självklart
              för oss att se över vilka ytterligare krav vi kan ställa via lagstiftningen
              på alla de operatörer som vi är beroende av som medborgare och
              privatpersoner. Det är självklart att inte någon ska hamna hos
              kronofogden som en följd av att man inte haft ström under fyra
              eller fem veckor.
            </seg>
          </u>
          <note type="speaker" xml:id="i-981b914776dafd05-0">
            Anf. 91 CHRISTER NYLANDER (fp):
          </note>
          <u who="christer_nylander_615a3b" xml:id="i-c986081cda9f6bd1-0">
            <seg xml:id="i-53067f840d89f541-0">
              Herr talman! Jag kan följa upp Anne-Marie Ekströms fråga, eftersom
              min är liknande. Det är en katastrof med väldigt olika aspekter.
              Den som Anne-Marie Ekström tog upp är en av dem.
            </seg>
            <seg xml:id="i-37e861be3d5605dc-0">
              Det finns en stor risk att väldigt många företag får problem
              att överleva i den här situationen. Många företag står stilla,
              och personalen går hemma med full lön. Försäkringarna täcker säkert
              en hel del av detta. Men det kommer säkert också att finnas företag
              som tvingas gå i konkurs eller som på annat sätt kommer att gå
              mycket sämre än vad de annars skulle göra.
            </seg>
            <seg xml:id="i-af5d7a1f8bc466d2-0">
              Statsrådet Messing är ansvarig också för regional tillväxt. Jag
              skulle vilja föra in diskussionen på det spåret lite grann. Vilka
              besked har regeringen till de företag som drabbas? Vilka besked
              har statsrådet till dem som jobbar för regional tillväxt i områden
              som verkligen behöver ökad regional tillväxt?
            </seg>
            <seg xml:id="i-a9a04ce1f3b419f9-0">
              En följdfråga är kanske: Kommer regeringen att göra någon samhällsekonomisk
              bedömning av vad stormen har inneburit för delar av Sverige och
              hela Sverige?
            </seg>
          </u>
          <note type="speaker" xml:id="i-d138bac32adea999-0">
            Anf. 92 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-14">
            <seg xml:id="i-e02e7ba902788b87-0">
              Herr talman! Det är självklart för oss att vårt arbete nu har
              fokus på de kortsiktiga åtgärderna. Det är också självklart för
              oss att vi har väldigt stort fokus på att få ut mycket av den
              skog som blåst omkull som följd av stormen. Den omkullblåsta skogen
              i sig motsvarar ett värde på över 30 miljarder kronor.
            </seg>
            <seg xml:id="i-11736fe9bb4eb870-0">
              Vi vet att skogen omsätter stora pengar i vårt land varje år
              och inte minst sysselsätter upp till 300 000 kvinnor och män.
              Jag upplever att det varit en stor uppslutning kring att vi nu
              fokuserar på dem som har drabbats allra värst. Jag är medveten
              om att allteftersom dagarna går och den grundläggande infrastrukturen
              är på plats kommer vi också att få ta ställning till många andra
              frågor.
            </seg>
            <seg xml:id="i-0630968edae11a2c-0">
              Jag utgår från att den fråga Christer Nylander lyfter upp, nämligen
              andra småföretagare, är en sådan fråga som vi kommer att möta.
              Vi har inte gjort det än på de resor som jag, Sven-Erik Österberg
              eller någon annan i regeringen har gjort. Det finns en bred uppslutning
              kring att vi nu ska fokusera på det som är mest akut.
            </seg>
          </u>
          <note type="speaker" xml:id="i-cfbb19ecea2cf841-0">
            Anf. 93 CHRISTER NYLANDER (fp):
          </note>
          <u who="christer_nylander_615a3b" xml:id="i-c986081cda9f6bd1-1">
            <seg xml:id="i-193f274e162175ad-0">
              Herr talman! Det är naturligt att man har fokus på skogsföretagen
              och de mest akuta åtgärderna. Samtidigt är en del av dessa regioner
              ganska bräckliga. Företagandet och tillväxtkraften i många av
              regionerna är otroligt bräckliga. Därför kan också kortsiktiga
              snabba åtgärder vara väldigt avgörande för den långsiktiga effekten.
              Jag tackar för att statsrådet åtminstone framöver kommer att lägga
              ytterligare tyngd på att lyfta fram just de frågorna.
            </seg>
          </u>
          <note type="speaker" xml:id="i-ddb5255acb33fb2d-0">
            Anf. 94 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-15">
            <seg xml:id="i-0c38071bcf678a69-0">
              Herr talman! Jag kan säga något kort för att understryka att
              det är en allvarlig fråga. En av de svåra balansfrågorna vi nu
              har att hantera är hur mycket virke eller skog vi ska ha kvar
              i de fyra berörda länen och hur mycket skog vi ska försöka att
              exportera från länen.
            </seg>
            <seg xml:id="i-2a10aa3c3312f7e0-0">
              Vi ska inte bara lösa ett problem under de kommande veckorna.
              Vi ska också se till att många av de småföretag som drabbas i
              kölvattnet av stormen som sågverk och snickerier har material
              för att kunna ha aktiv verksamhet under 2006 och 2007.
            </seg>
            <seg xml:id="i-5c583df86dbbc808-0">
              Nu har vi avverkat skog för många år i de aktuella områdena.
              Det gäller också att tänka på det nu innan vi fraktar ut all skog
              från Kronoberg, Jönköping och Halland.
            </seg>
          </u>
          <note type="speaker" xml:id="i-5d781c2d06372640-0">
            Anf. 95 TOMAS ENEROTH (s):
          </note>
          <u who="tomas_eneroth_86d11b" xml:id="i-3d6c5f8c3acb2c2b-0">
            <seg xml:id="i-c44ae1b587bcedf7-0">
              Herr talman! Jag vill tacka Ulrica Messing för en bra information
              men också för ett väldigt bra arbete. Jag tror att vi alla från
              de stormdrabbade länen och inte minst i Kronoberg känner att det
              har varit ett starkt engagemang från regeringen. Det uppskattar
              vi. Det är viktiga insatser. Det är också viktigt att det är ett
              bra och förtroendefullt samarbete med skogsnäringen, LRF och andra
              berörda.
            </seg>
            <seg xml:id="i-b5b8eda61e55167b-0">
              Jag välkomnar också den information vi får om ökade krav på leveranssäkerhet
              både för el och energi och för telefoni. Det fanns uppenbara brister
              inte minst hos mobiloperatörerna under den inledande delen av
              krisen. Även när det gäller elförsörjningen är det väl rimligt
              att man ställer ökade krav på att kabel ska vara nedgrävd eller
              på annat sätt säkrad framöver.
            </seg>
            <seg xml:id="i-6029645a7d86e19d-0">
              Mina frågor gäller dock den andra sidan. De handlar om hur enskilda
              människor drabbas av stormen och den evakueringsverksamhet som
              just nu pågår i länen hemma. Väldigt många har nu fått bo flera
              veckor och kommer att få bo ytterligare flera veckor på andra
              ställen, och undervisning får bedrivas i tillfälliga lokaler.
              Nog är det så att smålänningar, hallänningar och andra är ett
              väldigt tåligt släkte. Men efter ett tag blir det väldigt jobbigt.
            </seg>
            <seg xml:id="i-d4e856e85907a038-0">
              Kommunerna gör här stora insatser. De gör fantastiska insatser
              med alltifrån värmestugor till att stödja enskilda. Civila och
              organisationer gör givetvis också det. Men det kostar ändå framöver.
              Min fråga är: Kan vi räkna med ekonomiskt stöd framöver till kommunerna
              för de ökade insatser de gör och även till länsstyrelser?
            </seg>
            <seg xml:id="i-50fe43af34264a1a-0">
              Jag tror att ett fyrtiotal plan om dagen under en period har
              landat på Växjö flygplats med utrustning och maskiner till länet.
              På vägarna är det en trafik utan dess like för att se till att
              skogsröjningsmaskiner och annat finns på plats. Framöver kommer
              det att vara trafik i annan riktning med virke som transporteras
              i en utsträckning vi aldrig har varit vana vid tidigare. Detta
              kommer att ske på ett vägnät som inte alltid är av den bästa kvaliteten.
            </seg>
            <seg xml:id="i-1aade251308ec3c1-0">
              En naturlig lokalpatriotisk fråga är ursäkta att jag tar upp
              den, men den är viktig: Kommer det att innebära att vi kan räkna
              med omprioritering av väganslagen? Det kommer att bli brister
              i vägbäringen framöver i den här regionen. Det är viktigt att
              man har det i beaktande från regeringens sida.
            </seg>
          </u>
          <note type="speaker" xml:id="i-5ea044051992649f-0">
            Anf. 96 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-16">
            <seg xml:id="i-d0267f6daaf6b034-0">
              Herr talman! Regeringen har varit väldigt tydlig ut till våra
              myndigheter. Jag vill understryka att jag är väldigt glad över
              att de operativa myndigheterna har fattat de beslut vi alla kan
              förvänta oss att de ska fatta och agera efter. Jag är glad över
              att myndigheter har hjälpt till med exempelvis reservaggregat
              till både företag och offentliga lokaler. Det kommer inte i det
              fallet att bli någon diskussion om ekonomiska kompensationer till
              myndigheterna.
            </seg>
            <seg xml:id="i-855dc2c310576efd-0">
              Jag är också glad över att se hur försvaret hjälper till i Kronoberg,
              som är ett av de län som har drabbats absolut hårdast, med att
              till exempel se över om gamla sitter ensamma och utan vatten.
              Det är precis så som jag tror att svenska folket vill att vårt
              samhälle ska fungera. När vi blir utsatta för stora påfrestningar
              som vi inte har haft beredskap för och som vi heller inte önskar
              tror jag att man förväntar sig att vi fattar de beslut som måste
              fattas, att vi gör det arbete som måste göras och att vi inte
              först ställer oss frågan: Vilket konto ska det betalas från?
            </seg>
            <seg xml:id="i-a75863a49fc62357-0">
              Jag är medveten om att vi kommer att få en rad frågor efter stormen
              och de akuta insatserna. Skogsstyrelsen har till exempel redan
              äskat om ett ökat anslag, och vi kommer att ta ställning till
              det. Jag utesluter inte att det kan bli aktuellt med omprioriteringar
              mellan myndigheter. Men där är vi inte i dag.
            </seg>
            <seg xml:id="i-d43eb67e05437562-0">
              En fråga om Vägverket kommer till exempel att avgöras av vilket
              väder vi får. Om vi får en riktig köldknäpp och en sen vinter
              här under våren blir påfrestningarna på vägarna betydligt mindre
              än om vi får en blöt vår. Det är klart att hur vägarna ser ut
              också påverkar vilka insatser vi sedan får vidta.
            </seg>
          </u>
          <note type="speaker" xml:id="i-1121964874249ebb-0">
            Anf. 97 TOBIAS KRANTZ (fp):
          </note>
          <u who="tobias_krantz_56c063" xml:id="i-d298493ac22e31a5-0">
            <seg xml:id="i-f729c8bf3abe81eb-0">
              Herr talman! Också jag vill tacka för den goda information som
              statsrådet har gett här i dag. Jag vill också skicka med att jag
              tycker att statsrådet och regeringen i denna del har vidtagit
              flera bra åtgärder med anledning av den kris och katastrof som
              har inträffat. Om jag får tillåta mig en liten utvikning skulle
              jag vilja säga att det står i skarp kontrast till hur andra statsråd
              har skött Asienkatastrofen. Kanske kan ministern här ha en hel
              del att lära andra statsråd när det gäller att hantera kriser
              och katastrofer.
            </seg>
            <seg xml:id="i-8df8cd633f46aa57-0">
              Statsrådet var i sin inledning inne på frågan om hur teletrafiken
              hade fungerat under den katastrof som inträffat. En fråga som
              är viktigt är att man under en sådan kris och katastrof kan komma
              fram till nödnumret 112. I bland annat Jönköping var nödnumret
              utslaget under många timmar natten mellan den 8 och 9 januari.
              Det var en stor överbelastning med 4 000 samtal under ett litet
              antal timmar.
            </seg>
            <seg xml:id="i-0d76a990aa9a00e7-0">
              Det är naturligtvis oacceptabelt, precis som ministern sade,
              att det fungerar på det här sättet eller rättare sagt inte fungerar.
            </seg>
            <seg xml:id="i-dbe772b442d7fc8e-0">
              Jag skulle vilja veta när vi enligt ministerns uppfattning mer
              konkret kan förvänta oss att det här blir bättre och att vi få
              ett väl fungerande nödnummer i hela landet vid eventuella kommande
              kriser.
            </seg>
          </u>
          <note type="speaker" xml:id="i-4a8b653c4339b6ba-0">
            Anf. 98 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-17">
            <seg xml:id="i-ba661fc3adb5af3a-0">
              Herr talman! Jag kan tyvärr inte sätta något datum för just den
              frågan, men jag tar den med mig. Jag tror att Tobias Krantz och
              jag delar synen på allvaret i frågan. Vi måste vidta åtgärder
              för att göra våra nät och våra system mer robusta. Vi kommer också
              i fortsättningen att utsättas för olika typer av väderomslag som
              påverkar infrastrukturen. I en av världens ledande IT-nationer
              borde det vara självklart att vi gör vad vi kan för att säkra
              vår gemensamma infrastruktur. Så sent som i morse var det fortfarande
              29 000 abonnenter som saknade fast telefoni.
            </seg>
            <seg xml:id="i-5407b5b5bf11199f-0">
              Vid det möte som jag själv ska leda med operatörerna kommer jag
              självfallet att lyssna på vilka åtgärder de har vidtagit. Jag
              är också mån om att den rapport som Post- och telestyrelsen ska
              lämna till mig är tydlig i precision när det gäller vilka ytterligare
              krav som ska ställas från lagstiftarens sida för att tydliggöra
              ansvaret hos operatörerna.
            </seg>
          </u>
          <note type="speaker" xml:id="i-e7bb15024b829beb-0">
            Anf. 99 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-519ed1722e8c1aa6-0">
            <seg xml:id="i-b2b73ad85463622a-0">
              Herr talman! Skadorna till följd av orkanen i Sydsverige är de
              största vi har sett på elnät och skog.
            </seg>
            <seg xml:id="i-e6647d200c65c9b0-0">
              Efter orkanen har det i debatten dykt upp en mängd teorier om
              varför konsekvenserna blev så stora som de blev. Framför allt
              talar man om klimateffekter och skogsbrukseffekter. Klimateffekterna
              kan vara till exempel att Gudrun är den starkaste orkan som vi
              har uppmätt och att det inte fanns någon tjäle i marken. Skogsbrukseffekterna
              är till exempel att det moderna skogsbruket kritiseras för att
              vara inriktat på maximal produktion och för att inte ha tillräcklig
              stormfasthet. Det har framförts att det planteras för mycket gran
              och på fel marker och att man har gjort ett felaktigt plantval.
              Det har sagts att man har gallrat för hårt, framför allt i andragallringar.
              Trädslagsval och skogsbruksmetoder är inte ståndortsanpassade,
              har man också sagt, liksom att brynzoner saknas och att lövinslaget
              är för litet. Det intensiva skogsbruket skulle ha gjort att det
              står för mycket kubik på rot och så vidare.
            </seg>
            <seg xml:id="i-f5b671cc880629f3-0">
              Hur ser ministern på den här strukturella kritiken och hur vill
              hon följa upp den?
            </seg>
          </u>
          <note type="speaker" xml:id="i-6f2d5abe04fcce10-0">
            Anf. 100 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-18">
            <seg xml:id="i-5964b59642c2a94d-0">
              Herr talman! Jag tycker att vi har all anledning att ändå vara
              stolta över vårt skogsbruk. Jag kostar på mig att påstå att det
              är ett av världens miljövänligaste. Det har det blivit delvis
              tack vare medvetna lagstiftare som har ställt krav på att produktionsdelen
              i skogspolitiken och miljödelen ska vara jämställda. Det är viktigt
              att vi har högt ställda miljömål för att kunna ha en produktiv
              skog och skogspolitik.
            </seg>
            <seg xml:id="i-c627ddedde0729da-0">
              Men vi har också blivit världsledande i miljöpolitik när det
              gäller skogsbruk därför att vi har haft ett bra samarbete mellan
              lagstiftare, företrädare för skogsnäringen och de fackliga organisationerna.
              När vi kan mäta det värde som skogen har gett till vår gemensamma
              välfärd i vårt land kan vi se att detta har varit framgångsrikt.
              Det ska det också fortsätta att vara.
            </seg>
            <seg xml:id="i-13cc7e4cb0f7989a-0">
              Men nu har vi också tillfälle att ställa oss frågan: Är det självklart
              att vi på alla områden där det har fallit gran ska återplantera
              gran? Det tror inte jag. Jag tror att det finns områden där vi
              ska prioritera andra trädslag än gran. Men jag är övertygad om
              att det kommer att bli mycket gran som återplanteras en majoritet.
              Förhållandena i naturen är sådana att gran passar där, och gran
              är också en del av den svenska historien. Gran kommer alltså att
              fortsätta att vara ett stort inslag, men det finns tillfälle för
              oss att också fundera över om det på en del platser också ska
              finnas andra trädslag. Precis som Ingegerd Saarinen säger kan
              vi därigenom minska utsattheten i fortsättningen.
            </seg>
          </u>
          <note type="speaker" xml:id="i-e27f90c77335153d-0">
            Anf. 101 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-519ed1722e8c1aa6-1">
            <seg xml:id="i-cbf0cdf4b1606e87-0">
              Herr talman! För att vi ska kunna lära oss något av det inträffade
              och få svar på om sådana här hypoteser om olika orsaker har något
              stöd måste Skogsstyrelsen få resurser och uppdrag att inventera
              och analysera vad som har hänt. Var det så att vissa trädslag
              eller skogar drabbades mer än andra? Det är nödvändigt att veta
              det för att vi ska kunna stå bättre rustade inför ett framtida
              klimat när stormar, regnoväder och otjälad mark kommer att vara
              vanligare än nu.
            </seg>
            <seg xml:id="i-d19d120545ed355b-0">
              Det är dessutom bråttom eftersom man måste ha analysen klar för
              att kunna formulera en strategi för den återetablering av skog
              som kommer. Rådgivningen om vad som ska komma ligger ett par år
              framåt i tiden, vilket gör att det är kort om tid.
            </seg>
            <seg xml:id="i-4b236e0ed51fca18-0">
              Har Skogsstyrelsen uppdrag och tillräckliga resurser för att
              genomföra en sådan inventering, analys och återetableringsstrategi?
            </seg>
          </u>
          <note type="speaker" xml:id="i-3e9269781f83e47b-0">
            Anf. 102 Statsrådet ULRICA MESSING (s):
          </note>
          <u who="unknown" next="cont" xml:id="i-dfe0f46ce5b7403a-0">
            <seg xml:id="i-e3ed5c2750a2b113-0">
              Herr talman! En sådan inventering ska Skogsstyrelsen bland annat
              göra. Men man ska också samarbeta nära med SLU, som har god forskning
              och erfarenhet av konsekvenserna från stormen 1969.
            </seg>
            <seg xml:id="i-c4bfe2a57ce90e19-0">
              Redan den 12 februari ordnar Skogsstyrelsen en konferens i Borås
              som handlar om granens roll och den naturliga floran i svensk
              skogspolitik. Den konferensen var planerad sedan lång tid tillbaka.
              Den kommer nu att hållas, och den känns ännu mer angelägen än
              tidigare.
            </seg>
          </u>
          <note xml:id="i-fb1fb7bcca333027-0">
            Anf. 103 ANITA BRODÉN (fp):
          </note>
          <u who="unknown" prev="cont" xml:id="i-766211923721a42b-0">
            <seg xml:id="i-d033447a8e4b54a5-0">
              Herr talman! Också jag vill tacka Ulrica Messing för att ministern
              insett vidden av denna katastrof och tagit tag i problemen. Skogsorganisationerna
              kommer att ha en central och viktig funktion i detta arbete. De
              ska skaffa en överblick över katastrofläget. De ska ha kontakter
              och rådgivning gentemot skogsägare och de ska också ansvara för
              informations- och utbildningsinsatser.
            </seg>
            <seg xml:id="i-9e2efbe70de0edee-0">
              Jag har tidigare ställt frågan om regeringen är beredd att tillskapa
              de resurser som krävs för att organisationerna ska kunna klara
              av dessa uppgifter. Jag tolkade ministerns tidigare inlägg så
              att man nu agerar först och sedan clearar notan i efterhand. Är
              det rätt uppfattat?
            </seg>
          </u>
          <note type="speaker" xml:id="i-680f296944a4248f-0">
            Anf. 104 Statsrådet ULRICA MESSING (s):
          </note>
          <u who="unknown" next="cont" xml:id="i-dfe0f46ce5b7403a-1">
            <seg xml:id="i-94333f2fd529c98f-0">
              Herr talman! Skogsstyrelsen inkom under förra veckan med en ansökan
              om ytterligare 18 miljoner kronor. Vi har inte hunnit behandla
              den ansökan ännu, men kommer att göra det.
            </seg>
            <seg xml:id="i-fca387275a340a1b-0">
              Jag är glad över den omdisponering av personal som Skogsstyrelsen
              har gjort via sina skogsvårdsorganisationer. Redan nu har man
              tillfälligt flyttat personal från de norra delarna av Sverige
              och från Mellansverige till södra Sverige. När försäkringsbolagen
              så småningom ska hjälpa alla skogsägare med att betala ut försäkringen
              så kräver de också att konsekvenserna av skadorna och marken som
              den nu ser ut är värderade av en skogsvårdsorganisation. För att
              skynda på det arbetet och för att minska riskerna för att små
              skogsägare får stå och vänta på att deras mark ska bli värderad
              för att sedan få ut pengarna har Skogsstyrelsen via skogsvårdsorganisationerna
              omdisponerat personal.
            </seg>
            <seg xml:id="i-30e83023825ba284-0">
              Jag tycker att det är ett bra exempel på att vi har en flexibel
              myndighet som också har en beredskap att kunna agera där det dyker
              upp ett problem. Vi kommer att behandla Skogsstyrelsens ansökan.
            </seg>
          </u>
          <note xml:id="i-dedffaef55eb3a96-0">
            Anf. 105 ANITA BRODÉN (fp):
          </note>
          <u who="unknown" prev="cont" xml:id="i-766211923721a42b-1">
            <seg xml:id="i-6e8a9ffd00d7cbe4-0">
              Herr talman! Tack för det svaret. Detta är en enorm ekonomisk
              katastrof, men det är också en enorm mänsklig katastrof. Det är
              viktigt att det nu inte sker fler dödsolyckor när våra röjningsarbetare
              ska ut i skog och mark. Det är förenat med livsfara om man inte
              har en ordentlig utbildning och är utrustad på rätt sätt. Därför
              krävs det så mycket informations- och utbildningsinsatser. Jag
              förväntar mig att resurser kommer att tillskapas för att man ska
              kunna klara det här.
            </seg>
          </u>
          <note type="speaker" xml:id="i-de3c8609736f952c-0">
            Anf. 106 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-19">
            <seg xml:id="i-f16541b7d5951aa6-0">
              Herr talman! Skogsstyrelsen har redan gått ut med information
              i en första omgång. Man kommer att ständigt arbeta med just informationsbiten.
            </seg>
            <seg xml:id="i-f73d9904d0e10f03-0">
              Södra Skogsägarna har sedan några år tillbaka ett bra arbete
              när det gäller upparbetade informationskanaler till sina medlemmar.
              Vi kommer också att använda oss av detta. Jag tycker att det är
              viktigt att vi kan hjälpas åt, och att var och en gör det som
              han eller hon är bäst på.
            </seg>
            <seg xml:id="i-7209c57bc0542461-0">
              Informationsfrågorna är oerhört viktiga. Vi vet att vi redan
              har haft dödsfall som en konsekvens av stormen den 89 januari.
              Ensamma skogsägare går ut i skogen med motorsåg och bestämmer
              sig i ren frustration vilket man kan ha djup förståelse för för
              att försöka ta tag i delar av det virke som har fallit. Men stormfälld
              skog är farlig, och när roten slår tillbaka är det med stark kraft.
              Vi ska gemensamt ta ansvar för informationen om att vara rätt
              utrustad och aldrig gå ut ensam utan att vänta på maskiner.
            </seg>
          </u>
          <note type="speaker" xml:id="i-6d6539049f148b2b-0">
            Anf. 107 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-d78f46aef889c1f8-0">
            <seg xml:id="i-e1e8a42f1298cf82-0">
              Herr talman! Det har sagts att vi inte ska upprepa vad andra
              frågeställare har sagt, men jag kan inte låta bli att uttrycka
              min uppskattning för den klara information som har kommit från
              ministern och för det kraftfulla agerandet.
            </seg>
            <seg xml:id="i-2127326894100887-0">
              En sådan här katastrof gör att vi kan lära inför framtiden. Det
              är stora delar av den svenska infrastrukturen i södra Sverige
              som slagits ut. Det har också stört ut stora delar av infrastrukturen
              på andra håll. Det gäller även järnvägen. Södra stambanan kom
              i gång först i dag, tolv dagar efter att katastrofen inträffade.
              Kust-till-kust-banan kommer inte i gång i full utsträckning förrän
              nästa vecka. Det här är mycket viktiga saker för människors arbetspendling.
              Det är också viktigt för att transportera gods åt företag och
              så vidare. Vilka slutsatser drar ministern när det gäller att
              i framtiden se till att järnvägar säkras när den här typen av
              händelser sker?
            </seg>
          </u>
          <note type="speaker" xml:id="i-f0c2e08975e367c2-0">
            Anf. 108 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-20">
            <seg xml:id="i-cc7d9a0c11e57614-0">
              Herr talman! Vi kan till exempel lära oss hur vi ska röja runtomkring
              järnvägen för att minska utsattheten. När Banverket nu har arbetat
              med att återställa banan igen har det handlat om att röja bort
              omkullblåsta träd på banan, men mycket arbete har också handlat
              om att bygga upp elsystemen längs banan så att tågen kan gå igen.
              Det har varit ett tidskrävande arbete.
            </seg>
            <seg xml:id="i-9404563a73ec8a20-0">
              Den erfarenheten gäller kanske inte bara Banverket och infrastrukturen
              på järnväg utan också elgatorna. Vi måste bli noggrannare med
              att röja breda gator för att minska utsattheten vid storm.
            </seg>
          </u>
          <note type="speaker" xml:id="i-3783df517d7ebe1d-0">
            Anf. 109 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-d78f46aef889c1f8-1">
            <seg xml:id="i-d7d72150a7c2dcb2-0">
              Herr talman! Kommer Banverket få ett ytterligare uppdrag att
              titta på hur man ordnar det kring banorna i framtiden så att det
              ska bli svårare att detta inträffar?
            </seg>
          </u>
          <note type="speaker" xml:id="i-4ed40cafb2de0f26-0">
            Anf. 110 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-21">
            <seg xml:id="i-19e2a05f84f56e09-0">
              Herr talman! Vi ska så småningom utvärdera allas våra insatser,
              vad som har gjorts och vad som behöver göras. Om det då, som ett
              resultat av dessa slutsatser, behövs ytterligare uppdrag är vi
              beredda att komma tillbaka med det.
            </seg>
          </u>
          <note type="speaker" xml:id="i-e552d30359de7c28-0">
            Anf. 111 ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-57a953cf5c6a3fb1-0">
            <seg xml:id="i-73a05e77e9931e8d-0">
              Herr talman! Som både herr talman och statsrådet känner till
              tillhör jag dem i den här församlingen som inte brukar vara sen
              att kritisera när jag tycker att någonting är fel eller borde
              ha gjorts på ett annorlunda sätt. I det här fallet skulle jag
              vilja inleda med att säga att jag tycker att saker och ting så
              här långt har skötts på ett alldeles utomordentligt sätt. Därtill
              gläder jag mig över att statsrådet har tagit till sig de förslag
              som har kommit från skilda partier och enskilda människor på det
              sätt som statsrådet så här långt har gjort.
            </seg>
            <seg xml:id="i-102ca64d7cdcf5e9-0">
              Nu vill jag komma in på tidsaspekterna. Högsta prioritet måste
              läggas på att få fram allt det virke som ligger i våra skogar
              i södra Sverige. För att detta ska bli möjligt måste kapacitet
              tas in från utlandet, men också från andra delar av landet. Samtidigt
              är det viktigt att hålla i gång den industri som finns i skilda
              delar av landet. Detta skulle kunna underlättas genom att göra
              som statsrådet redan har redogjort för, nämligen införa någon
              typ av transportstöd i kombination med ett lagerstöd.
            </seg>
            <seg xml:id="i-6aaefdaa505f4f2a-0">
              Då kommer jag till min fråga. Vilken tid talar vi nu om? Det
              är ju superbråttom. Ju snabbare regeringen kan ta ställning till
              införandet av ett transport- och lagerhållningsstöd, desto snabbare
              kan vi få ned människor, maskiner och transportkapacitet av olika
              slag för att ta hand om det virke som ligger. I samma utsträckning
              som detta sker minimerar vi behovet av att kemiskt bespruta det
              virke som inte kommer ut under innevarande säsong.
            </seg>
          </u>
          <note type="speaker" xml:id="i-2733ad23222c5e2a-0">
            Anf. 112 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-22">
            <seg xml:id="i-5bbe4df54de197a1-0">
              Herr talman! Först måste vi skaffa oss en rättvis bild av en
              slags balans, nämligen hur mycket av virket som vi ska försöka
              bevara i de fyra länen och hur mycket av virket vi behöver bevara
              utanför de fyra länen och i resten av landet. Det handlar om att
              titta på industrins behov lokalt under de kommande åren, och det
              gäller inte bara lokalt utan också regionalt. Det handlar också
              om att få en bra bild av möjliga lagringsplatser lokalt. Det arbetet
              pågår just nu.
            </seg>
            <seg xml:id="i-30096a2db98077b7-0">
              Parallellt med det tittar vi på i vilken mån det skulle vara
              möjligt och önskvärt att också stimulera delar av transportsektorn
              för att styra över maskiner till de berörda regionerna. Det arbetet
              pågår parallellt. Men vi kommer inte att fatta beslut om något
              sådant eventuellt stöd under denna vecka, och jag tror inte heller
              under nästa vecka. Vi måste få en bild av vad som är önskvärt
              att få ut från regionen innan vi vet hur mycket vi ska subventionera.
            </seg>
          </u>
          <note type="speaker" xml:id="i-1ca6438834d97be7-0">
            Anf. 113 ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-57a953cf5c6a3fb1-1">
            <seg xml:id="i-49134706e0249eff-0">
              Herr talman! Tack för svaret så här långt. Jag tolkar det så
              att vi kan förvänta oss ett svar tidigt i februari månad när det
              gäller transport- och lagerhållningsstöd.
            </seg>
          </u>
          <note type="speaker" xml:id="i-1c7477c47779e487-0">
            Anf. 114 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-23">
            <seg xml:id="i-7361ab9f5f304fc6-0">
              Herr talman! Vi arbetar prioriterat med bland annat den frågan.
            </seg>
          </u>
          <note type="speaker" xml:id="i-b8db36fa02ab752b-0">
            Anf. 115 ANDERS G HÖGMARK (m):
          </note>
          <u who="anders_g_hogmark_c7178e" xml:id="i-d2b3e50ef5f889f6-0">
            <seg xml:id="i-7876deb6df9f0977-0">
              Herr talman! Även jag ska be att få framföra det tack som jag
              också framförde i miljö- och jordbruksutskottet för två dagar
              sedan. Det finns ingen anledning att ändra bedömningen nu.
            </seg>
            <seg xml:id="i-d26ec4d9981ff029-0">
              Herr talman! Alla ledamöter från Kronobergs län har varit här
              någon stund under den här frågestunden. Det markerar på något
              sätt hur allvarligt läget är. Det är ett län i chock, mörker och
              förtvivlan. När dagsljuset lyser ser man skövlingen. Statsrådet
              har själv varit nere och sett det. Man kan aldrig göra sig en
              föreställning om detta om man inte själv på platsen rör sig på
              marken.
            </seg>
            <seg xml:id="i-17a8dc8188a909ee-0">
              Många vardagens hjältar har stigit fram och gjort fantastiska
              insatser. Jag tycker att det är viktigt att markera detta till
              riksdagens protokoll. De gör enastående insatser, och kommer att
              göra enastående insatser framöver i ett mycket farligt jobb.
            </seg>
            <seg xml:id="i-eac9b6f34cf601ab-0">
              Herr talman! Nu gäller det att rädda vad som räddas kan. Flera
              har varit inne på det. Det gäller att säkra virkeskvaliteten,
              både där det ligger i skogen, vid timmervältorna vid vägarna och
              givetvis på de stora virkesterminalerna.
            </seg>
            <seg xml:id="i-626fbd8f7785c9c9-0">
              Prognoser gör gällande att bara 50 % kan komma fram någonstans
              i juli augusti. Det innebär att 50 % av 80 miljoner skogskubikmeter
              ligger kvar. I utskottet ställde jag en fråga och fick ett, som
              jag uppfattade det, ganska positivt svar. Jag frågade om statsrådet
              kan tänka sig någon form av precisionsskydd genom besprutning
              via helikopter på mycket låg nivå för att säkerställa att det
              inte blir spridningseffekter.
            </seg>
            <seg xml:id="i-3bf4bd0be747055a-0">
              Lagringen är central. Redan i dag har sågverken en lagringskapacitet
              på två tre miljoner skogskubikmeter. Det kommer att binda enorma
              kapitalmängder för att klara trefem års lagring. Det är möjligt
              att vattenbegjuta. Riksdagen står på pålar från 1895. De håller
              bara de är under vatten. Det visar att det finns en enorm potential
              för att hålla virket i regionerna, säkra sysselsättningen de kommande
              femtio åren och dessutom minska transportarbetet.
            </seg>
            <seg xml:id="i-7c3f2f63dd8d7b63-0">
              Min fråga är: Kan statsrådet överväga någon form av statliga
              kreditgarantier för den upplåning som ett stort antal företag
              måste göra? Det handlar om många hundra miljoner kronor.
            </seg>
          </u>
          <note type="speaker" xml:id="i-0bcd2fdaa86be847-0">
            Anf. 116 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-24">
            <seg xml:id="i-7589c139e5d1c8f9-0">
              Herr talman! Jag delar Anders G Högmarks uppfattning att det
              är både viktigt och nödvändigt med vattenlagring för att behålla
              så mycket av värdet i virket som möjligt. Vi arbetar också med
              den frågan.
            </seg>
            <seg xml:id="i-5726a8bf2fb092b8-0">
              Jag har inte samma inställning som Anders G Högmark till flygbesprutning.
              Det är oerhört svårt att bli så precis. Det är också svårt att
              veta att man träffar allt virke. Det är inte heller någon fråga
              som någon av parterna har lyft fram ännu. Som jag sade inledningsvis
              hade vi en träff med skogsindustrierna, skogsägarna, de fackliga
              organisationer, SLU, Skogsstyrelsen och Kemikalieinspektionen.
              Vi är alla överens om att vi nu i första hand ska få ut så mycket
              virke som möjligt, men precis som Anders G Högmark säger kommer
              vi inte att få ut så mycket som vi skulle behöva, trots att alla
              nu kraftsamlar. Då behöver vi också använda mer kemikalier än
              vad vi vanligtvis gör, och det är vi beredda att göra.
            </seg>
          </u>
          <note type="speaker" xml:id="i-56d33fb0e8d66f89-0">
            Anf. 117 ANDERS G HÖGMARK (m):
          </note>
          <u who="anders_g_hogmark_c7178e" xml:id="i-d2b3e50ef5f889f6-1">
            <seg xml:id="i-0be64f3994d5d024-0">
              Herr talman! Jag drömmer inte ett ögonblick om flygbesprutning
              med plan som passerar på några hundra meters höjd. Jag talar om
              helikoptrar, och då kan man få precision. Även om man inte når
              allt kan man kanske nå ett antal procent. För varje procent räddar
              vi värden för 300 miljoner kronor.
            </seg>
            <seg xml:id="i-2ecd79a42800c962-0">
              Statsrådet har varit inne på detta med vägarna. Ska jag uppfatta
              det så att Vägverket i dag har öppna budgetramar, eller egentligen
              inga ramar, för att göra punktvisa krisinsatser löpande för att
              säkerställa strategiska vägar? Är statsrådet beredd att överväga
              kraftfullt ökade anslag till de enskilda vägarna?
            </seg>
          </u>
          <note type="speaker" xml:id="i-9fbdfb3c235a8a55-0">
            Anf. 118 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-25">
            <seg xml:id="i-83e33102adafd2d2-0">
              Herr talman! Vägverket gör punktinsatser löpande. Nu är det oerhört
              svårt att bedöma konsekvenserna av det hårda tryck som kommer
              att bli på vägarna. Det avgörs väldigt mycket av vädret. Vägverket
              har en beredskap för att kunna agera. Jag vet inte i dag hur många
              enskilda vägar i de berörda områdena som inte har tillgång till
              statsbidrag. Den bilden måste jag skaffa mig innan jag lovar något.
            </seg>
          </u>
          <note type="speaker" xml:id="i-64a809f15099f589-0">
            Anf. 119 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-0">
            <seg xml:id="i-9b03e52ce2bf5053-0">
              Herr talman! Jag instämmer också i tacket till ministern. Som
              de skorrande r-en avslöjar är jag skåning från det nordskånska
              Vittsjö, och det är jag stolt över. Jag var en av dem som under
              ett par dagar när elen, vattnet, den mobila och fasta telefonin
              var utslagna inte kunde få tag på mina nära och kära. Därmed hade
              jag en extra anledning att fundera över samhällets sårbarhet så
              här i effekterna av den fruktansvärda stormen.
            </seg>
            <seg xml:id="i-7b5c1548972fb2d8-0">
              När man gör det, och när man ser och hör att de här stormarna
              kan bli fler och värre i framtiden till följd av växthuseffekten
              och miljöförstöringen, så står det alldeles klart att vi behöver
              en ny säkerhetspolitik i landet. Vi måste sätta oss ned nu allihopa
              gemensamt och fundera på hur vi går vidare från orden om att styra
              över den militära säkerhet vi tidigare haft till en verklig säkerhet
              från hot som är reella och som nu invånarna i till exempel Vittsjö,
              Kronoberg och Skåne har drabbats av.
            </seg>
            <seg xml:id="i-4848b87f56480298-0">
              Med det sagt finns ju en del saker som man kan tänka sig kan
              ingå i en sådan här säkerhetspolitik redan nu. En sådan sak är
              hårdare krav på elbolagen om att tillförsäkra el till abonnenterna.
              Messing har berättat att det planeras ett möte med elbolagen.
              Jag vill bara försäkra mig om att det är på det mötet man går
              in med ingången att det är hårdare krav som ska ställas.
            </seg>
            <seg xml:id="i-b3b0d131b0b2b941-0">
              En annan sak är att människor som blir drabbade, såväl skogsägare
              som andra, ska ha en möjlighet att få ut ersättning för sina skador.
              Den kan komma från elbolag, banker, försäkringsbolag och andra,
              men den bör också i de fall den inte kan komma från någon annan
              komma från staten. Vi behöver en klimatakut. Vi behöver en klimatfond
              i statsbudgeten där vi avsätter pengar för att ersätta vid den
              här typen av skador. Nu har vi tyvärr inte haft det. Miljöpartiets
              krav på det har ekat tomma i de här salarna, men nu står vi där
              vi står, och människor bör få ersättning inte en symbolisk summa
              utan en riktig ersättning. En andra del i ett första steg mot
              en ny säkerhetspolitik borde alltså vara att garantera alla full
              ersättning.
            </seg>
            <seg xml:id="i-357958cc507ffe1f-0">
              Det är de två frågorna jag har till statsrådet: Kan man räkna
              med att det är hårdare krav på elbolagen som kommer fram när mötet
              nu hålls? Och den andra frågan är: Kan man räkna med att det ges
              full ersättning till dem som behöver ekonomisk kompensation?
            </seg>
          </u>
          <note type="speaker" xml:id="i-15aece50cb971528-0">
            Anf. 120 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-26">
            <seg xml:id="i-6fd1ee9523ef35a7-0">
              Herr talman! Gustav Fridolin kan räkna med att det blir hårdare
              krav, inte bara på elbolagen utan också på telebolagen. Vi utesluter
              inte att vi måste skärpa lagstiftningen på olika sätt för att
              tydliggöra det ansvar som operatörerna har.
            </seg>
            <seg xml:id="i-6d6bc1e9b2557e72-0">
              Vi tittar också just nu inom Regeringskansliet Näringsdepartementet
              tillsammans med Finansdepartementet på vilka åtgärder vi kan vidta
              för att underlätta de ekonomiska skador som enskilda nu drabbas
              av. Hur tekniken för det ska se ut får vi återkomma till, men
              vi tittar på sådana åtgärder.
            </seg>
          </u>
          <note type="speaker" xml:id="i-35f2bca6c49261af-0">
            Anf. 121 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-1">
            <seg xml:id="i-e48f5f3fbf4b745c-0">
              Herr talman! Det känns tryggt!
            </seg>
            <seg xml:id="i-fef5f605be0c544f-0">
              Jag har en sista fråga, som jag hoppas få ett ärligt svar på
              precis som det svar jag just fick, naturligtvis. Inser regeringen
              att det här troligtvis inte är den sista stormen av den här kalibern
              som drabbar oss, utan att växthuseffekt och miljöförstöring gör
              att vi kommer att få se värre sådana här stormar? Givetvis måste
              vi bromsa miljöförstöringen och arbeta emot den för att se till
              att fler naturkatastrofer inte kommer, men vi måste också ha en
              säkerhetspolitik som gör att växthuseffektens offer ersätts, och
              det så fort som möjligt.
            </seg>
          </u>
          <note type="speaker" xml:id="i-c50e952f7cd0e2f3-0">
            Anf. 122 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-27">
            <seg xml:id="i-94534f5b191c7908-0">
              Herr talman! Jag bor och lever i Gävle. Vi blev för några år
              sedan utsatta för ett stort väderomslag. Det var inte storm eller
              orkan, men det var snön som fullständigt isolerade oss från omvärlden
              under flera dagar.
            </seg>
            <seg xml:id="i-61b4ee1fd0f6cee8-0">
              Vi är medvetna om att vi också i framtiden än mer kommer att
              få se stora, kraftiga väderomslag, och det finns anledning att
              på område efter område ställa oss frågan: Hur kan vi göra samhället
              och oss själva mindre sårbara? Det gäller infrastruktur, men det
              gäller också andra frågor.
            </seg>
          </u>
          <note type="speaker" xml:id="i-6d6172c8e20682de-0">
            Anf. 123 HARALD NORDLUND (fp):
          </note>
          <u who="barbro_hietala_nordlund_dd7388" xml:id="i-eeec10207357f514-0">
            <seg xml:id="i-a6e4e873aaffaa57-0">
              Herr talman! För att ytterligare illustrera närvarande ledamöters
              spridning över landet ska jag säga att jag representerar Uppsala
              län.
            </seg>
            <seg xml:id="i-c74f73ca9215dbd1-0">
              Statsrådet Messing har gett tydliga och klargörande svar på en
              mängd olika frågor. I ett avseende skulle jag dock vilja ha ett
              litet tydliggörande, och det gäller eventuellt användande av gifter.
            </seg>
            <seg xml:id="i-ebf6e1191fdeee3d-0">
              Jag tror att det är fel att diskutera om vi ska flygbespruta
              eller markbespruta. Det intressanta och viktiga är ju: Kommer
              man att använda gifter på skogsmark, eller kommer man att använda
              dem koncentrerat på virkesupplag? Det är det tydliggörandet som
              jag tycker skulle vara viktigt här och nu, så att vi inte behöver
              fortsätta med en debatt om huruvida vi ska flygbespruta eller
              använda andra metoder.
            </seg>
            <seg xml:id="i-0e773ff09df746b5-0">
              Jag vill också citera statsministern från i dag, som sade: Vi
              ska skydda vattentäkter och andra känsliga saker. Jag undrar:
              Kan statsrådet ge ett tydligare svar på den här frågan?
            </seg>
          </u>
          <note type="speaker" xml:id="i-ae9da08d6ddc633b-0">
            Anf. 124 Statsrådet ULRICA MESSING (s):
          </note>
          <u who="unknown" xml:id="i-1900693a8f3b3996-28">
            <seg xml:id="i-2dad820654c978ea-0">
              Herr talman! Jag kan börja med att understryka det som statsministern
              sade, för det är det jag också har försökt säga. Vi kommer att
              prioritera arbetet så att vi först tar ur den stormfällda skogen
              från de mest känsliga platserna och markerna. Det ligger i allas
              vårt intresse att lyckas med det.
            </seg>
            <seg xml:id="i-ddb9af703c3c6c5b-0">
              Sedan är det Kemikalieinspektionen som tittar på vilka kemikalier
              som är mest lämpliga att använda lämpliga i den meningen att de
              har minst bieffekt på resten av miljön men också därför att man
              har störst effekt på insekts- eller skadeangreppen. Vi har i dag
              haft en genomgång av de två frågorna. Kemikalieinspektionen förbereder
              nu möjligheten att använda två preparat som då är godkända och
              som vi vet har stor effekt på skadeangreppen.
            </seg>
            <seg xml:id="i-d7b96453b766592c-0">
              Vi har också diskuterat i dag vad vi kan lära av den storm som
              visserligen var knappt hälften så stor, men ändå stor med svenska
              mått mätt, nämligen 1969. Det vi då såg var att vi underskattade
              de insektsangrepp som spred sig från stormfälld skog till stående
              skog. Det betyder att vi också tio år efter stormen räknar med
              att vi förlorade omkring 10 miljoner kubikmeter som en konsekvens
              av att vi underskattade skadeangreppen. Det får vi nu lära av.
            </seg>
            <seg xml:id="i-10c0bb3e32f6ffbc-0">
              Därför är vi i första hand inriktade på att få ut så mycket stormfälld
              skog som möjligt från skogen för att kunna behandla den utanför
              skogen. Men eftersom vi inte kommer att få ut så mycket som vi
              önskar förbereder vi oss också på att kunna gå in i skogen och
              behandla stormfälld skog där så att angrepp inte sprider sig till
              stående skog.
            </seg>
          </u>
          <note type="speaker" xml:id="i-41bca734a5e01ce2-0">
            Anf. 125 HARALD NORDLUND (fp):
          </note>
          <u who="barbro_hietala_nordlund_dd7388" xml:id="i-eeec10207357f514-1">
            <seg xml:id="i-02551d00c54794c7-0">
              Herr talman! Häromdagen kunde man läsa i tidningen jag tror att
              det var statsrådet Messing som skulle ha sagt det att det kan
              bli aktuellt att använda icke godkända gifter. Det här tydliga
              beskedet tycker jag är välkommet, för detta oroade mig. Ska vi
              tolka beskedet på det sättet att om och när man kommer att använda
              gifter så kommer det att vara begränsat till just de här två godkända
              preparaten och att det är helt uteslutet att man kommer att använda
              icke godkända preparat?
            </seg>
          </u>
          <note type="speaker" xml:id="i-fe60d1ea4772d08b-0">
            Anf. 126 Statsrådet ULRICA MESSING (s):
          </note>
          <u who="unknown" next="cont" xml:id="i-dfe0f46ce5b7403a-2">
            <seg xml:id="i-0c353fabf1013058-0">
              Herr talman! Det är en bra fråga som Harald Nordlund ställer.
              Det har i debatten förekommit diskussioner om permitrin, till
              exempel. Jag tror att det ibland har förekommit därför att det
              är ett bekämpningsmedel som många känner igen namnet och beteckningen
              på, och vi vet vad det har använts till. Nu är permitrinet förbjudet,
              och vi ska inte använda det. Vi ska i stället använda de två kemikalier
              som Kemikalieinspektionen säger är likvärdiga, alltså i den meningen
              att de uppnår det vi vill uppnå. De minskar risken för skadeangrepp,
              men de är bättre för både naturen och miljön, och också för arbetsmiljön.
            </seg>
          </u>
          <note xml:id="i-364b31b3d44d6a41-0">
            Överläggningen var härmed avslutad.
          </note>
          <note xml:id="i-24d7229de21cd8d7-0">
            3 § Anmälan om kompletteringsval till vissa utskott
          </note>
          <note xml:id="i-d3222debb3c5e5d5-0">
            Talmannen meddelade att Socialdemokraternas riksdagsgrupp på
            grund av uppkomna vakanser anmält Ann-Christin Ahlberg som suppleant
            i socialförsäkringsutskottet och i arbetsmarknadsutskottet under
            Sonja Franssons ledighet.
          </note>
          <note xml:id="i-6f388fad6e2e71fa-0">
            Talmannen förklarade vald under tiden den 20 januari30 april
            till
          </note>
          <note xml:id="i-6cacee0f9bc00c28-0">
            suppleant i socialförsäkringsutskottet
          </note>
          <note xml:id="i-f95ac2ef7d25b76f-0">
            suppleant i arbetsmarknadsutskottet
          </note>
          <note xml:id="i-9a50d2bfbd491dcb-0">
            4 § Anmälan om ordförande i Europarådets svenska delegation
          </note>
          <note xml:id="i-b36b5d098f395f4d-0">
            Talmannen meddelade att Carina Ohlsson (s) valts till ordförande
            i Europarådets svenska delegation från och med den 24 januari.
          </note>
          <note xml:id="i-d3f8fe133f338777-0">
            5 § Anmälan om fördröjda svar på interpellationer
          </note>
          <note xml:id="i-5ccd9754914a9ccf-0">
            Till riksdagen hade inkommit följande skrivelser:
          </note>
          <note xml:id="i-79633b886cc9db74-0">
            Interpellation 2004/05:291
          </note>
          <u who="unknown" prev="cont" xml:id="i-766211923721a42b-2">
            <seg xml:id="i-c007eafad7100037-0">
              Interpellation 2004/05:291 av Axel Darvik om doktoranders ekonomiska
              situation
            </seg>
            <seg xml:id="i-372d5eee92892560-0">
              Skälet till dröjsmålet är arbetsbelastning.
            </seg>
            <seg xml:id="i-372d5eee92892560-1">
              Skälet till dröjsmålet är arbetsbelastning.
            </seg>
            <seg xml:id="i-39ab908a1492e8ea-0">
              Anledningen till dröjsmålet är arbetsanhopning.
            </seg>
            <seg xml:id="i-38e595272a300eac-0">
              Skälet till dröjsmålet är sedan tidigare inbokade engagemang.
            </seg>
          </u>
          <note xml:id="i-581e243e05a77f38-0">
            Interpellationen kommer att besvaras torsdagen den 3 februari.
          </note>
          <note xml:id="i-a1e5b3ff003e5f1e-0">
            Leif Pagrotsky
          </note>
          <note xml:id="i-ac77c5147a466b54-0">
            Interpellation 2004/05:292
          </note>
          <note xml:id="i-fb3154bce6fd4c43-0">
            Interpellation 2004/05:292 av Axel Darvik om skapande av nya
            forskningsföretag
          </note>
          <note xml:id="i-4aca4b7e4d914330-0">
            Interpellationen kommer att besvaras torsdagen den 3 februari
            2005.
          </note>
          <note xml:id="i-a1e5b3ff003e5f1e-1">
            Leif Pagrotsky
          </note>
          <note xml:id="i-4a3c8153903a68ef-0">
            Interpellation 2004/05:307
          </note>
          <note xml:id="i-191953fc0c2f547b-0">
            Interpellation 2004/05:307 av Eskil Erlandsson om samhällets
            krisberedskap med anledning av stormen i södra Sverige kommer
            att besvaras tisdagen den 8 februari.
          </note>
          <note xml:id="i-b6f7407e02f72250-0">
            Sven-Erik Österberg
          </note>
          <note xml:id="i-c4a34bd7b2bf0cce-0">
            Interpellation 2004/05:313
          </note>
          <note xml:id="i-7df51bac3a74942d-0">
            Interpellation 2004/05:313 av Kenneth Johansson (c) om de psykosociala
            följderna av stormkatastrofen
          </note>
          <note xml:id="i-ae1c9aa9150580fe-0">
            Interpellationen kommer att besvaras tisdagen den 8 februari
            2005.
          </note>
          <note xml:id="i-b8f53e97c3c87ac7-0">
            Erna Zelmin
          </note>
          <note xml:id="i-60fd0e05ab20df12-0">
            6 § Svar på interpellation 2004/05:243 om rättslig reglering
            av de politiska partiernas valfinansiering
          </note>
          <note type="speaker" xml:id="i-e2e1be95f2a96a4e-0">
            Anf. 127 Vice statsminister BOSSE RINGHOLM (s):
          </note>
          <u who="unknown" xml:id="i-1900693a8f3b3996-29">
            <seg xml:id="i-3f982304ee0befb9-0">
              Herr talman! Carl B Hamilton har ställt ett antal frågor till
              mig som i stort gäller hur jag avser att hantera det förslag till
              rättslig reglering av allmänhetens insyn i partiers och valkandidaters
              intäkter som lagts fram i SOU 2004:22.
            </seg>
            <seg xml:id="i-61e0d954b9d69dd8-0">
              Som Carl B Hamilton känner till är anledningen till att det i
              Sverige inte finns någon författningsreglering som ger allmänheten
              insyn i partiers och valkandidaters intäkter att partierna anses
              ha en så viktig och unik roll i vårt demokratiska samhälle att
              de inte ska vara föremål för kontroll eller inblandning från statsmakternas
              sida.
            </seg>
            <seg xml:id="i-bef947e991d6b77e-0">
              Av flera skäl är det ändå viktigt att allmänheten kan få insyn
              både i hur partierna finansierar sin politiska verksamhet och
              hur de valkandidater som bedriver personvalskampanjer finansierar
              dem. För att kunna bedriva en effektiv kampanj för personval krävs
              ofta stora ekonomiska resurser och det är då särskilt viktigt
              med insyn i hur kampanjerna har finansierats. Väljarna har ett
              berättigat krav på att kunna använda sådan information som underlag
              för sina ställningstaganden. Insyn och öppenhet är också ett sätt
              att stärka det politiska systemets legitimitet och att förebygga
              korruption. Av tradition har riksdagspartierna därför genom ömsesidiga
              överenskommelser på frivillig väg åstadkommit öppenhet för sina
              intäkter.
            </seg>
            <seg xml:id="i-1dbb8c9127688d74-0">
              Som Carl B Hamilton konstaterar har Utredningen om offentlighet
              för partiers och valkandidaters intäkter i sitt betänkande nu
              lagt fram ett förslag till lagstiftning på området (SOU 2004:22).
              Betänkandet har remissbehandlats och utfallet är blandat.
            </seg>
            <seg xml:id="i-539b546a69ea4bd3-0">
              Många remissinstanser delar utredningens uppfattning att allmänhetens
              insyn i hur partier och kandidater finansierar sina kampanjer
              bör öka. Många är också positiva till utredningens förslag om
              lagstiftning. Flera instanser ifrågasätter dock om förslaget är
              förenligt med regeringsformen, till exempel förbudet mot åsiktsregistrering.
            </seg>
            <seg xml:id="i-884cc2c18d480a20-0">
              I den fortsatta hanteringen av denna fråga är jag angelägen om
              en bred politisk enighet. Jag avser därför att ha en dialog med
              riksdagspartierna för att ge dem tillfälle att närmare utveckla
              sin syn på utredningens förslag och på remissutfallet. Innan denna
              dialog har hållits är jag inte beredd att på annat sätt svara
              på Carl B Hamiltons frågor.
            </seg>
          </u>
          <note type="speaker" xml:id="i-22e0e258e9e102e5-0">
            Anf. 128 CARL B HAMILTON (fp):
          </note>
          <u who="carl_b_hamilton_f03c03" xml:id="i-4b59f75ea065f44f-0">
            <seg xml:id="i-1aff52b34253e17f-0">
              Herr talman! Tack, vice statsministern, för svaret! Bakgrunden
              till det här kravet i den politiska miljö som vi numera har sammanfattas,
              tycker jag, ganska väl i Europarådets rekommendation om just nationella
              regler för att stävja korruption vid finansiering av partier och
              valrörelser. I den rekommendationen talar man om att det ska skapas
              en öppenhet beträffande bidrag som förhindrar hemliga bidrag.
              Man ska undvika att skapa partiskhet i de politiska partiernas
              agerande. Bidrag till politiska partier bör offentliggöras, det
              bör finnas regler som begränsar bidragens storlek etcetera. En
              liknande lagstiftning finns också i Danmark, Norge och Finland,
              så Sverige är ju undantagsland. Som det nu är bryter vi också
              mot Europarådets rekommendation.
            </seg>
            <seg xml:id="i-0589f3ce94e51f26-0">
              När jag ser på vice statsministerns svar är det klart att jag
              hade önskat ett något mer handlingskraftigt svar än att man ska
              inleda en dialog, men då går vi över till frågan om dialogen.
              Då är naturligtvis min första fråga hur tidtabellen ser ut för
              detta. Det bör ju starta så snart som möjligt. Jag hoppas att
              det är regeringens önskan att den här frågan förs i mål före valet
              2006. Antingen, om man finner att det behövs en grundlagsändring,
              lägger man fram ett första förslag till grundlagsändring på våren
              2006 eller, om man finner att det inte behövs en grundlagsändring,
              lägger man fram ett förslag till ändrad lagstiftning så att det
              kan tillämpas i valet 2006. Det är alltså min första fråga. Hur
              ser tidtabellen ut?
            </seg>
            <seg xml:id="i-0f4336117090e236-0">
              Min andra fråga är: Hur tänker sig vice statsministern att denna
              dialog ska gå till? Tänker regeringen sammankalla partierna till
              något slags konferens eller seminarium eller tänker ni gå runt
              till partierna? Hur tänker ni lägga upp det? Det är formfråga
              nummer två.
            </seg>
            <seg xml:id="i-806697db1702bdfd-0">
              Den tredje frågan gäller regeringspartiets inriktning här. Finns
              det någon viljeinriktning hos Socialdemokraterna när ni går in
              i de här diskussionerna? Har ni en egen uppfattning i de här dialogerna
              som ni tänker föra fram? Jag tycker ändå att det är viktigt att
              notera att det faktiskt är en socialdemokratisk regering som har
              beställt den här utredningen och fått utredningen. Det pekar ju
              ändå på att det skulle kunna finnas en viljeinriktning att gå
              i riktning mot att få en rättslig reglering av de här frågorna.
              Står ni fast vid den viljeinriktning som Britta Lejons initiativ
              att ta till en utredning ändå måste sägas vara? Står ni kvar vid
              den viljeinriktningen, Bosse Ringholm? Mer specifikt: Delar ni
              remissinstansernas och utredningens uppfattning att det är önskvärt
              med ökad insyn? Anser regeringen att det är önskvärt med ökad
              öppenhet i de här frågorna?
            </seg>
            <seg xml:id="i-b117ee44e47e0c94-0">
              Jag tycker ju inte att de här frivilliga överenskommelserna har
              fungerat bra. Det strider också mot Europarådets rekommendationer
              att ha ett sådant lösligt arrangemang. Jag tror att man måste
              ha rättsliga regler efter ungefär den modell som man har i Danmark,
              Norge och Finland. Det är också Folkpartiets hållning att de frivilliga
              överenskommelserna hittills inte har varit något att lita på.
              Jag kan återkomma till det i nästa omgång, men nu gäller det som
              sagt några formfrågor och frågan om viljeinriktningen. Finns det
              svar på de frågorna, herr vice statsminister?
            </seg>
          </u>
          <note type="speaker" xml:id="i-bbd38b6c32237dd8-0">
            Anf. 129 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-2">
            <seg xml:id="i-264019cab5e8c4d8-0">
              Herr talman! Jag tackar givetvis Carl B Hamilton för interpellationen
              som givit möjlighet till det här meningsutbytet i dag. Tack också,
              Bosse Ringholm, för svaret. Det är i och för sig inte helt precist,
              men det aviserar att det ska komma i gång en dialog. Det ser vi
              fram emot, och jag har en följdfråga om den dialogen.
            </seg>
            <seg xml:id="i-f82e654a15d574bc-0">
              Jag vill först instämma i de frågor som Carl B Hamilton ställde.
              Jag hade tänkt understryka vikten av att få veta vilken tidtabell
              det var, men eftersom jag inte kunde undvika att se att vice statsministern
              genast tog upp kalendern förutsätter jag att vi kommer att få
              ett svar på det i den följande debatten.
            </seg>
            <seg xml:id="i-ffdc9301bbd2d6d8-0">
              Jag har dock som sagt en följdfråga om detta med dialogen som
              jag hoppas kunna få ett svar på nu. När vi pratar om vikten av
              att få insyn i politiska partiers kampanjer och personvalskampanjer
              är det lätt att man glömmer en typ av politiska kampanjer där
              det här har visat sig vara nästan extra nödvändigt, och det är
              de kampanjer som sker inför folkomröstningar. När vi för nu snart
              ett och ett halvt år sedan hade folkomröstningen om huruvida Sverige
              skulle bli medlem i EMU menar forskarna att det satsades mer än
              det gjorts i något annat demokratiskt land i kronor per röstande
              för att övertyga väljarna om vad utgången skulle bli, för att
              övertyga väljarna om att rösta på en viss linje.
            </seg>
            <seg xml:id="i-0f8e7ad5942d71dd-0">
              Det är den folkomröstning eller det allmänna val i den demokratiska
              världen som genererat mest pengar, mest bidrag från sektorn utanför
              politiken för att försöka få det resultat man önskade. Då är det
              givetvis nödvändigt att väljarna kan få möjlighet till insyn.
              Det var också så, om vi går tillbaka till den folkomröstningen,
              jag kan möjligen tänka mig att mina meddebattörer helst inte vill
              göra det, att vi en stor del av den tid som hade kunnat upptas
              av att vi debatterade sakfrågan i stället tvingades uppehålla
              oss just vid frågan om hur mycket den ena kampanjsidan egentligen
              hade fått. Hur mycket har skänkts från Svenskt Näringsliv? Det
              ville man inte berätta. Hur mycket har kommit från de statliga
              bolagen? Det ville man inte heller berätta.
            </seg>
            <seg xml:id="i-0ffd0420eec90340-0">
              Just de frågorna fanns på agendan, och dem hade vi lätt kunnat
              avföra om det fanns en rättlig reglering också inför folkomröstningar
              så att man visste vilka pengar som hade kommit till de olika sidorna
              och var de hade kommit ifrån. Så det är min fråga som tillägg
              till dem som Carl B Hamilton redan har ställt. Kommer man i den
              här dialogen också att föra in frågan om att få en öppenhet om
              finansiering inför folkomröstningar?
            </seg>
          </u>
          <note type="speaker" xml:id="i-3a59c9de63b828b5-0">
            Anf. 130 Vice statsminister BOSSE RINGHOLM (s):
          </note>
          <u who="unknown" xml:id="i-1900693a8f3b3996-30">
            <seg xml:id="i-3866597ea4239260-0">
              Herr talman! Jag börjar med den sista frågan. Naturligtvis gäller
              öppenheten både folkomröstningar och allmänna val. Vad gäller
              tidtabellen kan jag försäkra Carl B Hamilton om att partierna
              redan inom en månad är inbjudna till ett möte för en diskussion.
              Det är ett gemensamt möte för alla sju riksdagspartierna.
            </seg>
            <seg xml:id="i-970636bfb38e9443-0">
              Vår utgångspunkt från regeringens sida och det var också ett
              skäl för översynen är att vi måste försöka få en bred enighet
              om den fortsatta vägen. Detta är en fråga som inte bör avgöras
              i tvekamp partierna emellan, utan det bör ske i enighet.
            </seg>
            <seg xml:id="i-dced23bf98891cba-0">
              Som svar på en av Carl B Hamiltons frågor vill jag erinra om
              att det var den tidigare socialdemokratiske partisekreteraren
              som under förra mandatperioden tog initiativ till överläggningar
              för att se om man ytterligare kunde klargöra transparensen i partifinansieringen.
              Man nådde väl en liten bit på väg men kanske inte tillräckligt
              långt, trots allt. Det är viktigt att det finns en gemensam uppfattning
              mellan partierna, och det är väl ett av överläggningsämnena vid
              den träff som vi har bjudit in till inom en månads tid.
            </seg>
            <seg xml:id="i-7556b2bf834df911-0">
              När det gäller dokumentet från Europarådet vill jag framhålla
              att det är en rekommendation. Det är inget rättsligt bindande
              dokument. Därför har det naturligtvis en helt annan status.
            </seg>
            <seg xml:id="i-5cc1901d386a8619-0">
              Olika länder har olika grundlagar. När vi för drygt 30 år sedan
              formerade våra grundlagar var den här frågan inte av samma aktualitet.
              Vi hade inte den typ av partistöd som vi har i dagsläget. Det
              förekom en diskussion på 1960-talet om just näringslivets stöd
              till politiska partier. Det var väldigt trögt att få näringslivet
              att redovisa det. Efterhand redovisades stödet och till en del
              avvecklades det också. I den mån det finns i andra former är inte
              heller känt i dagsläget.
            </seg>
            <seg xml:id="i-6ec61ebc6e9773bc-0">
              Jag hoppas att den överläggning som regeringen har bjudit in
              partierna till inom en månad ska kunna vara ett första steg för
              en fortsatt diskussion. Där ska också redovisas utfallet av remissen
              av betänkandet. Ett antal remissinstanser påminner om de konstitutionella
              hinder som de anser finns och som innebär konflikter med vår nuvarande
              författning.
            </seg>
          </u>
          <note type="speaker" xml:id="i-36a652a6331c9246-0">
            Anf. 131 CARL B HAMILTON (fp):
          </note>
          <u who="carl_b_hamilton_f03c03" xml:id="i-4b59f75ea065f44f-1">
            <seg xml:id="i-6177031f3b4eb754-0">
              Herr talman! Min fråga om tidtabellen måste jag upprepa. Anser
              vice statministern att vi bör gå i mål med den här frågan till
              valet år 2006 på det sätt jag tidigare sade? Finns det ett svar
              på den frågan?
            </seg>
            <seg xml:id="i-0b2f06764f9f05cb-0">
              Min andra fråga gäller vad regeringen anser om grundlagsinvändningen.
              Hur bedömer ni den frågan inom Grundlagsenheten på Justitiedepartementet?
            </seg>
            <seg xml:id="i-2dfda75b1049e687-0">
              När vice statsministern talar om en bred enighet blir det lätt
              en situation där ett parti har vetorätt. Måste alla partierna
              vara överens i denna fråga? I så fall kan vi säga att vi redan
              känner till utfallet av detta. Det finns ju ett parti som är berett
              att slänga den här utredningen i papperskorgen, nämligen Moderaterna.
              Är vice statsministern beredd att ge det partiet vetorätt i den
              här frågan?
            </seg>
            <seg xml:id="i-8e13aaef79a618dc-0">
              Det är riktigt att Europarådets texter är en rekommendation.
              Den är inte rättsligt bindande. Men den är ändå moraliskt bindande
              för ett land som har gått in och är mycket aktivt i Europarådet.
              Jag tycker att det vore väldigt konstigt om vi inte anser att
              den rekommendation som finns är ganska bjudande. Det leder mig
              fram till frågan: Varför skulle Sverige inte följa Europarådets
              rekommendation? Varför skulle Sverige inte ha en rättslig reglering?
              I och med att denna rekommendation finns ligger bevisbördan på
              de länder som väljer en annan lösning än den som rekommenderas.
            </seg>
          </u>
          <note type="speaker" xml:id="i-9dfc88ee8ada5e6c-0">
            Anf. 132 Vice statsminister BOSSE RINGHOLM (s):
          </note>
          <u who="unknown" xml:id="i-1900693a8f3b3996-31">
            <seg xml:id="i-85d52c6dd6d4c6e1-0">
              Herr talman! Svaret på frågan om tidtabellen är naturligtvis
              avhängigt av vilken uppslutning man kan få kring de eventuella
              förändringar som ska göras. Man kan inte fastställa en tidtabell
              först, utan man måste först sondera och utröna hur stor uppslutning
              det finns bakom eventuella förändringar. Bland remissinstanserna
              finns det många som har påpekat komplikationen att de anser att
              det finns en konflikt med regeringsformen. Man hänvisar i det
              här fallet inte minst till de experter som en gång har deltagit
              i utformningen av regeringsformen.
            </seg>
            <seg xml:id="i-8d2f89942550ae5c-0">
              Man kan alltid diskutera om ett eller flera partier i sista hand
              ska få vara avgörande i det här läget, men det är en så stor och
              viktig fråga att jag anser att det har stor betydelse att man
              kan nå en bred samsyn kring detta.
            </seg>
            <seg xml:id="i-4d0bbe8f5b2ed094-0">
              Jag får väl uppmana Carl B Hamilton att inom den borgerliga alliansen
              för ett maktskifte inför nästa val ta upp ett samtal. Då kanske
              alliansen kan ha ett samlat uppträdande i de fortsatta diskussionerna.
              Det skulle naturligtvis underlätta processen en del.
            </seg>
          </u>
          <note type="speaker" xml:id="i-ff157826ed833abc-0">
            Anf. 133 CARL B HAMILTON (fp):
          </note>
          <u who="carl_b_hamilton_f03c03" xml:id="i-4b59f75ea065f44f-2">
            <seg xml:id="i-05608887bbc00dee-0">
              Herr talman! Frågan är ju hur man ska tolka kravet på bred enighet.
              Vill Socialdemokraterna ge Moderaterna vetorätt? Den frågan ställs
              ju på sin spets.
            </seg>
            <seg xml:id="i-2d1c2a8d625ff5cb-0">
              Sedan kommer jag till en fråga som jag ställde i mitt första
              inlägg och nu får upprepa i mitt tredje inlägg, nämligen: Vad
              är Socialdemokraternas viljeinriktning? Har ni någon vilja i den
              här frågan, eller är ni ett rö för vinden som blåser åt vilket
              håll som helst? Har ni någon egen uppfattning när ni går in i
              de här dialogerna?
            </seg>
            <seg xml:id="i-5d5fae2a1bc0a953-0">
              Står ni bakom Britta Lejons initiativ att tillsätta denna utredning?
              Finns det någon vilja i ert parti på denna punkt?
            </seg>
          </u>
          <note type="speaker" xml:id="i-280080a74e4f7cd9-0">
            Anf. 134 Vice statsminister BOSSE RINGHOLM (s):
          </note>
          <u who="unknown" xml:id="i-1900693a8f3b3996-32">
            <seg xml:id="i-1876dc31ea6e88a4-0">
              Herr talman! Det framgick av mitt första inlägg att vi från det
              socialdemokratiska partiet genom vår tidigare partisekreterare
              har medverkat till att ta initiativ för att få till stånd en ökad
              genomlysning av partiernas finansiering. Jag har i mitt eget förflutna
              under 1960- och 1970-talen i allra högsta grad medverkat till
              att få till stånd en genomlysning av de partier som fick ett mycket
              stort stöd från näringslivet, där man varken från partiernas sida
              eller från företagens sida ville redovisa detta stöd. Jag har
              en egen bakgrund som innebär att jag verkligen har arbetat för
              att försöka få till stånd en ökad offentlig redovisning av partiernas
              finansiering.
            </seg>
            <seg xml:id="i-fa68d6624f3f9ace-0">
              Jag vill än en gång upprepa att jag tycker att det är oerhört
              viktigt att partierna både har en gemensam vilja att få till stånd
              en ökad information om partiernas finansiering och hittar formerna
              för detta.
            </seg>
            <seg xml:id="i-9e61a61ac3fb172a-0">
              Jag tycker att det finns skäl att värdera de remissinstanser
              som pekar på konflikter med regeringsformen. Naturligtvis kan
              vår författning ändras om man kommer fram till ett gemensamt ställningstagande.
              Det är en möjlig utväg ur detta.
            </seg>
          </u>
          <note xml:id="i-364b31b3d44d6a41-1">
            Överläggningen var härmed avslutad.
          </note>
          <note xml:id="i-cab023fb0230d7c2-0">
            7 § Svar på interpellation 2004/05:209 om öppna landskap genom
            Kravodling
          </note>
          <note type="speaker" xml:id="i-34aed9e54c27aabb-0">
            Anf. 135 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-33">
            <seg xml:id="i-02be2235148baab5-0">
              Herr talman! Lars-Ivar Ericson har frågat mig om jag avser att
              arbeta för att bibehålla det öppna kulturlandskapet samt vad jag
              avser att göra för att verka för ökad Kravodling.
            </seg>
            <seg xml:id="i-c089430ca99fc85a-0">
              Riksdagen har beslutat om miljökvalitetsmålet Ett rikt odlingslandskap.
              Enligt målet ska odlingslandskapets och jordbruksmarkens värde
              för den biologiska mångfalden och kulturmiljövärdena bevaras och
              stärkas genom att det öppna landskapet upprätthålls. Regeringen
              arbetar aktivt för att uppnå detta mål framför allt inom ramen
              för Sveriges miljö- och landsbygdsprogram som i dess nuvarande
              form löper till och med år 2006. I detta program finns bland annat
              åtgärder för att restaurera och bevara ängs- och betesmarker samt
              upprätthålla ett öppet och varierat odlingslandskap. Intresset
              bland lantbrukare för dessa åtgärder har visat sig vara stort,
              och måluppfyllelsen för insatserna är god. För att ytterligare
              förbättra förutsättningarna för det öppna kulturlandskapet beslutade
              regeringen i samband med beslutet om genomförandet av jordbruksreformen
              att från och med år 2005 förstärka åtgärden för skötsel av ängsmarker
              och betesmarker. Kostnadsramen för denna förstärkning uppgår till
              75 miljoner kronor årligen under resterande del av programperioden.
              Även andra insatser som bidrar till öppethållande av landskapet
              förstärks, och totalt uppgår förstärkningen av programmet till
              400 miljoner kronor årligen.
            </seg>
            <seg xml:id="i-b82652e49e21ed5a-0">
              Jag håller med Lars-Ivar Ericson när han påpekar att det är viktigt
              att uppmärksamma de olika delar inom lantbruksnäringen som har
              utvecklingsmöjligheter samt att ekologisk produktion är en viktig
              väg för att nå ett uthålligt svenskt jordbruk. Samtidigt vill
              jag betona att även det konventionella jordbruket bidrar till
              det öppna kulturlandskapet.
            </seg>
            <seg xml:id="i-752997f8516a3315-0">
              Regeringen har en ambitiös politik när det gäller att främja
              ekologisk produktion. Denna omfattar en rad olika insatser. Exempelvis
              kan nämnas ersättningar till jordbrukare för att bedriva ekologisk
              produktion, riktad forskning inom området samt marknadsfrämjande
              insatser och åtgärder för att öka konsumtionen av ekologiska livsmedel.
              Sverige har även varit drivande för att få fram en europeisk handlingsplan
              för ekologiska livsmedel och ekologiskt jordbruk, vilken presenterades
              av EU-kommissionen i juni 2004. I oktober samma år nådde EU:s
              jordbruksministrar en politisk överenskommelse om handlingsplanen
              där de frågor som Sverige drivit och prioriterat är tillgodosedda.
            </seg>
            <seg xml:id="i-53a65edc0f546fa2-0">
              Utbud och efterfrågan av ekologiska livsmedel varierar kraftigt
              mellan olika produktgrupper och över tiden, och det här är ett
              problem. För att komma till rätta med detta och öka konsumenternas
              efterfrågan på ekologiska livsmedel beslutades i samband med budgetpropositionen
              för år 2005 att avsätta ytterligare 15 miljoner kronor årligen
              för marknadsfrämjande åtgärder. Detta är ungefär en fördubbling
              av de medel som avsatts under tidigare år. Jag vill också betona
              att marknadens aktörer har det huvudsakliga ansvaret för att konsumenternas
              efterfrågan kan tillgodoses.
            </seg>
            <seg xml:id="i-66ea4cb835dd2bd4-0">
              Det stämmer att antalet Kravodlare minskat mellan år 2002 och
              år 2003. Men under samma period ökade den ekologiska jordbruksarealen
              med ca 17 000 hektar. Även antalet ekologiska djur ökade. Från
              år 2003 till år 2004 visar preliminära uppgifter på att den totala
              ekologiska åkerarealen ökade med 23 000 hektar. Den ekologiska
              produktionen i Sverige har sålunda ökat.
            </seg>
            <seg xml:id="i-bd3b6dcd8bceac38-0">
              På uppdrag av regeringen redovisade Jordbruksverket den 1 november
              2004 förslag till nya mål för ekologisk produktion. Nyligen presenterades
              också ett delbetänkande av utredningen En handlingsplan för hållbar
              konsumtion för hushållen (SOU 2004:119) som bland annat behandlar
              livsmedel. Under år 2005 kommer regeringen att se över förslag
              till nya mål för den ekologiska produktionen fram till år 2010.
            </seg>
          </u>
          <note type="speaker" xml:id="i-5941ced287c3f49c-0">
            Anf. 136 LARS-IVAR ERICSON (c):
          </note>
          <u who="unknown" xml:id="i-1900693a8f3b3996-34">
            <seg xml:id="i-cf74e984afba388a-0">
              Herr talman! Jag vill börja med att tacka jordbruksministern
              för svaret och ser fram emot ett intressant samtal här i kväll,
              för jag känner att den här interpellationen har berört många människor.
              Jag har fått uppmuntrande reaktioner från olika håll, men någon
              har även hört av sig och frågat om jag har glömt det konventionella
              lantbrukets betydelse för det öppna landskapet. Jag har svarat
              att alla goda krafter behövs för att Ulf Lundells ord om att vilja
              bo i öppna landskap i framtiden inte ska vara bara en dröm.
            </seg>
            <seg xml:id="i-19c204e9c84fe278-0">
              För Centerpartiet är det viktigt att måna om både det ekologiska
              lantbrukets och det konventionella lantbrukets betydelse för det
              öppna landskapet, för vårt svenska öppna landskap är verkligen
              hotat.
            </seg>
            <seg xml:id="i-fdf90ccf00736f55-0">
              När vi färdas på våra vägar märker vi att förbuskningen tilltar.
              För mig som västbleking känns det vemodigt vid besöken i mina
              hemtrakter att då se de åkrar som brukats i århundraden växa igen
              eller planteras med gran. Vi håller på att förlora mycket av det
              öppna landskapet med dess unika biologiska mångfald.
            </seg>
            <seg xml:id="i-a9199306366f0631-0">
              Den svenska hagen finns djupt förankrad i den svenska folksjälen.
              Dessa marker är kopplade till kultur och till fysiskt och psykiskt
              välbefinnande. Tyvärr är endast 1 ½ % av Sveriges landyta i dag
              betesmarker vid en internationell jämförelse en försvinnande liten
              andel.
            </seg>
            <seg xml:id="i-ad5e19c605a37a82-0">
              Vad är då den lösning som ger öppna landskap? Ja, en del av lösningen
              är väl att vi mer målmedvetet använder oss av svenskproducerade
              livsmedel. Det är endast betande mular som kan hålla våra hagar
              och ängar öppna på ett naturligt sätt. Jag undrar om ministern
              har några synpunkter på hur vi kan höja medvetenheten hos svenska
              konsumenter om sambandet mellan god miljö, öppna landskap, betande
              djur och svenskproducerade livsmedel.
            </seg>
            <seg xml:id="i-a4a5afdd5dfbdd22-0">
              Det är alarmerande att höra att ingredienserna i en ordinär svensk
              frukost totalt har färdats 3 600 mil hälften med båt, hälften
              med långtradare. Det betyder att en person konsumerar ungefär
              3 deciliter dieselolja till frukost detta till priset av en hög
              energiförbrukning och klimatpåverkande koldioxidutsläpp.
            </seg>
            <seg xml:id="i-766eb8a2395bb4e4-0">
              Ministern anger i sitt svar att den ekologiska jordbruksarealen
              och antalet ekologiska djur har ökat. Det är glädjande. Jag vill
              ändå återkomma till frågan om varför antalet odlare har minskat.
              År 2000 hade vi 3 065 odlare. År 2001 hade vi 3 328 odlare. År
              2002 hade vi 3 536 odlare. Men år 2003 hade vi 3 400 odlare alltså
              en uppgång flera år men sedan plötsligt en minskning.
            </seg>
            <seg xml:id="i-0b71ba5d512fd52a-0">
              Är det ett resultat av de bistra villkoren för lantbrukare över
              huvud taget att det svenska jordbruket inte har samma spelregler
              som man har i övriga Europa, eller har ministern möjligtvis någon
              annan förklaring till detta?
            </seg>
            <seg xml:id="i-35de6e37a1232557-0">
              Och hur ser ministern på våra grannländers mera positiva behandling
              av ekologisk odling? Jag tänker då på Danmark där staten ansvarar
              för finansieringen av ekocertifieringen.
            </seg>
          </u>
          <note type="speaker" xml:id="i-d89c90e672b4dc68-0">
            Anf. 137 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-35">
            <seg xml:id="i-1351e11f10f43421-0">
              Herr talman! Det är roligt att vi är överens om att vi behöver
              både konventionellt och ekologiskt jordbruk. Det är klart att
              det är väsentligt för kulturlandskapets öppethållande att det
              finns jordbruk och att vi hävdar marken.
            </seg>
            <seg xml:id="i-c4692a96d2b8e919-0">
              Den jordbrukspolitik som vi började genomföra den 1 januari genomförs
              på det sättet att vi ska värna om det svenska jordbrukets konkurrenskraft.
              Vi ska också värna om den levande landsbygden. I detta ligger
              självklart ett svar till Lars-Ivar Ericson det är ju på det sättet
              som vi kan upprätthålla det rika odlingslandskapet. Vi behöver
              det svenska jordbruket både för att kunna ha en bra råvara till
              den svenska livsmedelsindustrin och för att kunna värna den biologiska
              mångfalden, kulturlandskapet och det öppna odlingslandskapet.
            </seg>
            <seg xml:id="i-bf5ce3f52aaf7adc-0">
              Här görs för närvarande en hel del. Jag nämnde om den jordbrukspolitik
              som vi nu genomför. Den är inriktad på att vi ska skydda, värna,
              de betande mularna. Vi har tillfört extrapengar till det miljö-
              och landsbygdsprogram som löper och som ju också har den här inriktningen
              det fick en påfyllning med pengar.
            </seg>
            <seg xml:id="i-6f6366e9eac52ec2-0">
              Det är också så att vi inom ramen för den här jordbrukspolitiken
              har ett nationellt kuvert om 30 miljoner kronor som ska användas
              för marknadsstödjande åtgärder. Jag är nu mitt uppe i att hitta
              formerna för hur vi ska kunna stötta de mervärden som finns i
              den svenska maten.
            </seg>
            <seg xml:id="i-522a945b80c25887-0">
              Vi har en potential i den ekologiska produktionen. Vi har haft
              en bra marknadsutveckling med en 25-procentig ökning under en
              ganska lång tid. Just nu ser vi en avmattning, och det tycker
              jag att vi också ska vara medvetna om. Vi kan behöva vidta särskilda
              åtgärder. Under 2005 ska vi formulera nya mål för den ekologiska
              produktionen. I jämförelse med andra länder ligger den inte så
              illa till, utan snarare tvärtom.
            </seg>
            <seg xml:id="i-0dbcd1df6b2b9189-0">
              Certifieringskostnader är en alldeles speciell fråga. En del
              länder har valt att ha en offentlig finansiering av certifieringskostnader.
              Vi har andra typer av stöd till det ekologiska jordbruket. Man
              kan inte bara säga att det är sämre på den svenska marknaden.
              Jag tycker att det här är en viktig bit när det gäller att värna
              det öppna landskapet och ge konsumenterna bra svenska livsmedelsprodukter.
            </seg>
          </u>
          <note type="speaker" xml:id="i-eedc6cd76f9821e6-0">
            Anf. 138 LARS-IVAR ERICSON (c):
          </note>
          <u who="unknown" xml:id="i-1900693a8f3b3996-36">
            <seg xml:id="i-dffbf8358aa9280d-0">
              Herr talman! Regeringen har en ambitiös politik för att främja
              ekologisk produktion, säger ministern. Det låter bra. Lantbruket
              välkomnar ekonomiska bidrag och marknadsfrämjande insatser.
            </seg>
            <seg xml:id="i-560f04a2dcf54b93-0">
              Men sedan finns det orosmoln. Hur blir det framöver? Blir det
              repris på uttrycket: Staten gav och staten tog? Jag tänker på
              den utredning Skatt på väg som är på gång inom Finansdepartementet
              och som kan bli nådastöten för många verksamheter på landsbygden,
              en nådastöt också mot öppna landskap och Kravodling. Utredningen
              föreslår att kilometerskatt för lastfordon över 3,5 ton och höjt
              pris på dieselolja med drygt 2 kr litern. Går detta förslag igenom
              innebär det ett hårt slag mot både jord- och skogsbruk och företagandet
              på mindre orter. Det skulle vara intressant att veta vad jordbruksministern
              anser om det förslaget.
            </seg>
            <seg xml:id="i-456ff4fd80803cfe-0">
              Jordbruksministern har också en viktig funktion som konsumentminister.
              Därför vill jag ta upp frågan hur vi väcker människors medvetande
              om nyttan av att öka konsumtionen av ekologiska livsmedel. Enligt
              tidningen Kvällsposten visar en ny undersökning att 92 % av föräldrarna
              i Skåne anser det rimligt att de får veta vad den mat som deras
              barn äter i skolan innehåller.
            </seg>
            <seg xml:id="i-bcfa0ddd2a6f40f1-0">
              I Kristianstad kommun finns det extra pengar anslagna för att
              inhandla ekologiska livsmedel. Det serveras ekologisk mellan-
              och lättmjölk på skolorna. Det finns också ekologisk potatis och
              rotgrönsaker och malet nötkött som är ekologiskt. I första hand
              använder man närproducerade livsmedel. Personalen på de olika
              enheterna går på kurser på temat ekologiskt. Jag undrar: Är detta
              unikt för Kristianstad, eller finns det även i andra kommuner
              samma insikt? Om inte, hur anser ministern att denna insikt ska
              kunna väckas?
            </seg>
            <seg xml:id="i-757b7edef26f18e7-0">
              Sedan vill jag ta upp en annan viktig fråga. Hur det är med forskning
              i ämnena öppna landskap och ekologiskt lantbruk? Regeringen vill
              ju verka för att en större del av åkerarealen ska brukas ekologiskt
              och att öppna landskap verkligen bevaras.
            </seg>
            <seg xml:id="i-1b37d72c0b250cb2-0">
              Från Centerpartiet har vi vid olika tillfällen påtalat hur viktigt
              det är med en mångfald av forskningsinriktningar på just de här
              områdena. Jag undrar om ministern delar den åsikten och är beredd
              att verka för ökade forskningsresurser. Vårt grannland Danmark
              har tydligen stora ambitioner när det gäller just ekologisk forskning
              och är väldigt frikostigt med att stödja denna. Jag undrar om
              vi kan få samma inställning i Sverige.
            </seg>
          </u>
          <note type="speaker" xml:id="i-8189dc887b1852c7-0">
            Anf. 139 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-60d4909f82b79d3e-2">
            <seg xml:id="i-c2f8e63bbe6bd233-0">
              Herr talman! Efter att just ha deltagit i den tidigare debatten
              om stormskadorna och att ha varit nere i de södra delarna av landet
              och träffat jordbruksföretagare inser jag att dagens jordbrukare,
              eller företagare, oftast så att säga står på flera ben. Man har
              bland annat skogsbruk men även jordbruk. Just i de södra delarna,
              där jag var, var det förutom skogsbruk, till stora delar även
              mjölk- och köttproduktion.
            </seg>
            <seg xml:id="i-aa36b827861a9e0a-0">
              Jag kunde inte avhålla mig från att hoppa in i den här interpellationsdebatten
              när Lars-Ivar frågar om öppna landskap genom Kravodling. Nu var
              jag förvisso lugnad när både ministern och Lars-Ivar Ericson betonar
              att även den konventionella odlingen är viktig. Jag är rädd att
              vi, när vi diskuterar jordbrukspolitik, flyttar fokus från till
              exempel livsmedelsproduktionen och övergår till att enbart tala
              om naturvård, öppna landskap och vilken produktionsform vi ska
              ha. Det tycker jag vore väldigt tragiskt. Vi tappar också överblicken
              och hamnar i detaljer. Enligt min väldigt tydliga uppfattning
              om miljö, naturvård och öppna landskap är det viktigaste inte
              vilken produktionsform vi använder utan kanske till och med vem
              det är som odlar. Man måste ha kunskap och insikt om miljö och
              natur i sin verksamhet.
            </seg>
            <seg xml:id="i-f30716df2d32810c-0">
              Svaret på interpellationen var väldigt mycket av ett svar på
              vad som görs för att öka den ekologiska produktionen och även
              på vad konsumenter ska kunna få till sig för att efterfråga ekologiska
              livsmedel. Då kände jag lite grann att jag för de öppna landskapens
              skull mycket tydligt skulle vilja få reda på hur jordbruksföretagare
              i dag ska motiveras till att fortsätta att vilja vara just jordbruksföretagare.
              Äggproduktion, grisproduktion, mjölk- och nötköttsproduktion och
              fågel är basen. Vi vet att det behövs djur som betar. Vi måste
              ha människor som klarar av ekonomiskt att hålla djur, många djur.
              Vi vet att det behövs växtodling, som i sig ger öppna landskap,
              för att också ge foder.
            </seg>
            <seg xml:id="i-c4d9497607475322-0">
              Då skulle jag vilja vända mig till jordbruksministern: Vad gör
              vi för de konventionella och de ekologiska odlarna så att de som
              gemensam grupp, inte bara Kravodlare, kan verka för att få de
              här förutsättningarna? Vi slår oss för bröstet i dag för att vi
              har hårda och tydliga regler för miljö och djuromsorg.
            </seg>
            <seg xml:id="i-007a293fefb848ea-0">
              Låt oss ta grisproduktion som ett enda exempel, och då hamnar
              vi just i en sådan detalj som jag inte vill att vi ska hamna i.
              Vi har regler för djuromsorg som slår så hårt att man kanske inte
              klarar av att vara grisproducent längre. Man är inne på förordningar
              från myndigheter som säger att golvens spaltmått kommer att ändras
              med 1 eller 2 millimeter. Tänk er en stor investering, 25 miljoner
              kronor i ett stort grisstall som har godkända förutsättningar.
              Vi vet att om några år ska spaltmeterbredden ha minskats med 1
              eller 2 millimeter. Det kan slå ut producenten, en producent som
              köper in foder eller odlar själv för att hålla i gång öppna landskap.
              Då tycker jag att det är mycket viktigare att vi diskuterar förutsättningarna
              för att kunna vara producent. Tänk på den som har ägg vad händer
              med konkurrensen från Finland till exempel? Vi ska inte fastna
              i att bara ha ekologisk odling eller Kravmärkt utan fråga oss:
              Vad gör vi faktiskt för att stärka hela jordbrukssektorn för att
              man ska kunna vara företagare?
            </seg>
          </u>
          <note type="speaker" xml:id="i-efd4e471bb5ecdaa-0">
            Anf. 140 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-37">
            <seg xml:id="i-d9bd4b0386ce3607-0">
              Herr talman! I mitt första anförande svarade jag egentligen på
              det som Catharina Elmsäter-Svärd tar upp. Inom ramen för den nya
              jordbrukspolitiken satsar vi på jordbrukets konkurrenskraft. Vi
              satsar också på den levande landsbygden. Det handlar om hur vi
              genomför den reform som började gälla den 1 januari. Det handlar
              om att vi satsar på de betande mularna. Vi gör vissa kopplingar
              när det gäller vissa handjursbidrag. Vi återför bidrag till gårdsnivå
              när det gäller mjölk och kött. Vi ger också jordbruket skattelättnader,
              varav sänkningen av dieselskatten är den mest väsentliga, men
              det finns ytterligare skattesänkningar.
            </seg>
            <seg xml:id="i-9133ef6956418756-0">
              I det sammanhanget kan jag säga till Lars-Ivar Ericson att vi
              givetvis tittar noga på alla de skatteförslag som kommer. Den
              utredning som han tar upp är just nu under beredning i Regeringskansliet,
              så jag tänker inte säga att jag har den ena eller andra uppfattningen.
              Min roll är givetvis att se på konsekvenserna för jordbruket och
              ta till vara jordbrukets intressen.
            </seg>
            <seg xml:id="i-69408b9813df2ae0-0">
              Catharina Elmsäter-Svärd tar upp olika typer av djuromsorgskrav,
              men det kan förekomma även andra typer av krav, till exempel miljökrav.
              Här tror jag att vi ska vara väldigt försiktiga och inte ta bort
              en del av det som utgör de mervärden i vår produktion, de mervärden
              som ska göra att de svenska konsumenterna känner att de får en
              högre kvalitet när de köper svenskt. Det handlar inte bara om
              god och säker mat, det finns också etiska värden och miljövärden
              som är viktiga för konsumenterna.
            </seg>
            <seg xml:id="i-f416b7b071f7e47f-0">
              När det gäller den ekologiska produktionen vill jag säga till
              Lars-Ivar Ericson att vi har ett bra utgångsläge i Sverige, och
              det finns en potential. Det handlar dels om vad konsumenterna
              tycker om ekologiska produkter, dels om vad det finns för förutsättningar
              i fråga om pris, distribution, affärsidéer och vad näringen själv
              vill och vad staten stöttar.
            </seg>
            <seg xml:id="i-20ab2ed2343f1518-0">
              Vi stöttar på just de områden som Lars-Ivar Ericson tar upp,
              skola och storhushåll. Där görs det satsningar inom ramen för
              LBU-programmet och olika typer av marknadsstödjande åtgärder.
              Det finns riktad forskning på det här området där man satsar pengar
              inom ramen för LBU-programmet. Det finns också pengar som Konsumentverket
              hanterar för att direkt stödja konsumtionen.
            </seg>
            <seg xml:id="i-6d344008f56101f7-0">
              Vi är på väg in i ett nytt miljö- och landsbygdsprogram från
              2007. Det är klart att också frågor som rör ekologisk produktion
              kommer att vara föremål för diskussion, vilket ger oss möjligheter
              inför framtiden.
            </seg>
          </u>
          <note type="speaker" xml:id="i-b01d10b1a5e09002-0">
            Anf. 141 LARS-IVAR ERICSON (c):
          </note>
          <u who="unknown" xml:id="i-1900693a8f3b3996-38">
            <seg xml:id="i-2cb02b37c529af53-0">
              Herr talman! I detta sista inlägg vill jag uttrycka min oro för
              hur det ska gå med svensk köttproduktion. 42 % av det nötkött
              som vi äter är importerat. Jag vet att svenskt kött ofta är dyrare
              än utländskt, men djuren är uppfödda med stränga krav på djuromsorg,
              miljö och livsmedelssäkerhet.
            </seg>
            <seg xml:id="i-ceb5d6535fc819e1-0">
              Många nötköttsproducenter och mjölkbönder funderar på att lägga
              av. Om antalet betesdjur minskar kan Sverige inte hålla löftet
              till EU, att bevara 450 000 hektar naturbetesmark.
            </seg>
            <seg xml:id="i-0bd232a1a5ffaec0-0">
              Vi lovade också vid FN-konferensen 1992 att säkra den biologiska
              artrikedomen. Hur ska vi klara det om det går så här illa för
              svensk köttproduktion?
            </seg>
            <seg xml:id="i-e0bc0f8385d45771-0">
              Sedan vill jag tacka ministern för debatten. Kraven på ministern
              är många. Jag vet att det ska debatteras jordbruk också i morgon,
              och jag vill ge några ord på vägen genom att citera några rader
              ur Sydsvenska Dagbladet från söndagen den 16 januari:
            </seg>
            <seg xml:id="i-fa20f24637cd31f7-0">
              Klafs. En stor brungrön komocka daskar ner i gräset. Fest för
              dyngbaggar, tordyvlar och surrande flugor. Som i sin tur blir
              mat till stenskvättan och andra småfåglar i närheten. Nötkreaturens
              tramp i hagen gör det också lättare för nya plantor att gro. Länsstyrelsen
              har räknat till över sextio arter av örter och gräns per kvadratmeter
              i den steniga hagen utanför Kågeröd. Utan djurens betande hade
              sannolikt två sorter tagit överhanden och kvävt resten.
            </seg>
            <seg xml:id="i-c906614ce6977d91-0">
              Jag tycker att det är ett citat som säger mycket om det öppna
              landskapets betydelse för oss alla.
            </seg>
            <seg xml:id="i-6a0b64ea82926685-0">
              En sund jordbrukspolitik är viktig för att hela landet ska kunna
              leva och bidra till vår gemensamma välfärd och tillväxt.
            </seg>
          </u>
          <note type="speaker" xml:id="i-382e5ca710a30ad9-0">
            Anf. 142 CATHARINA ELMSÄTER-SVÄRD (m):
          </note>
          <u who="catharina_elmsater-svard_2bd47c" xml:id="i-60d4909f82b79d3e-3">
            <seg xml:id="i-11a72805a9f513d2-0">
              Herr talman! Jag kan hålla med ministern om att vi inte ska ta
              bort det som är grunden för det som vi kan kalla för våra svenska
              mervärden. Där är vi helt överens, och det är hela branschen också.
            </seg>
            <seg xml:id="i-e84e00132dafcb91-0">
              Men då uppstår frågan: Vet konsumenten alltid vad de svenska
              mervärdena består av och vad de betyder? Nej, inte alltid. Vi
              reser över gränser och känner folk över hela världen. Människor
              ser normala ut även i Danmark, förutom att vi inte pratar samma
              språk, men vi kan ändå äta varandras mat. Det är naturligtvis
              en stor uppgift och skyldighet för branschen att marknadsföra
              detta med svenska mervärden, vilket man också gör genom projektet
              Min mat .
            </seg>
            <seg xml:id="i-acc7125c290ca6be-0">
              Vad jag däremot ställer mig frågande till är varför regeringen
              väljer att marknadsföra enbart ekologiskt odlad mat genom de 15
              miljoner kronorna som nämndes i svaret. Min uppfattning är att
              också de konventionellt odlade livsmedlen uppfyller stränga krav
              på både miljö och djuromsorg.
            </seg>
            <seg xml:id="i-2dc596bb5a10e5ca-0">
              Jag skulle ändå vilja återkomma till min sista fråga. Jag tog
              upp ett exempel på en liten detaljfråga när det gällde djurskydd.
              Vi ska ju inte ta bort det som anses vara det svenska mervärdet.
              Då blir min fråga tillbaka till jordbruksministern: Kommer Sverige
              att fortsätta att ställa än högre krav på miljö och djurskydd
              än vad våra konkurrentländer gör? Vi ligger redan före, men det
              skulle i så fall också innebära ökade kostnader. Då spelar det
              inte så stor roll vilka skattesänkningar som genomförs.
            </seg>
            <seg xml:id="i-4046cca4d5623dff-0">
              Det var bra att skatten sänktes med 1,70 kr, men tyvärr sänktes
              den inte med 2 kr som jag gärna skulle ha sett. Detta utgör dock
              inte hela kostnadsbilden. Alla krav för djuromsorg och miljö kostar
              också. Därför är min fråga: Kommer Sverige att fortsätta att gå
              före på de områden där vi redan är bra?
            </seg>
          </u>
          <note type="speaker" xml:id="i-e26fa291f4c8f583-0">
            Anf. 143 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-39">
            <seg xml:id="i-896b4b88ba748552-0">
              Herr talman! Vi ska skapa så goda konkurrensförutsättningar som
              det bara går för det svenska jordbruket. Då handlar det om att
              hjälpa till att åstadkomma en bättre kostnadsbild, det vill säga
              att pressa kostnaderna. I det sammanhanget ska man titta på alla
              krav. Det handlar då om att göra regler så lite byråkratiskt krångliga
              som möjligt. Där har vi ett arbete på gång inom Jordbruksdepartementet
              för att se om vi med bibehållen målsättning kan göra det enklare
              för bonden och därigenom pressa kostnaderna. Vi ska också vara
              mycket varsamma om vi ska ändra reglerna, det vill jag deklarera.
            </seg>
            <seg xml:id="i-fb14574f5f62fd30-0">
              Det finns också en intäktssida, och den omfattar framför allt
              bondens och branschens eget arbete. Vi måste försöka att se till
              att man får ökade intäkter. Där är det väldigt viktigt att man
              förädlar produkterna.
            </seg>
            <seg xml:id="i-cf4284cc548af4ef-0">
              När det gäller att tala för de mervärden som finns i de svenska
              produkterna gjorde vi en satsning i budgeten på ytterligare 15
              miljoner till den ekologiska marknadsföringen. Vi har också det
              nationella kuvertet som vi ska sätta i sjön under 2005. Det handlar
              då om att lyfta fram mervärdena generellt i den svenska jordbruksproduktionen.
            </seg>
            <seg xml:id="i-6014c4bf6f8439d4-0">
              Jag håller med Lars-Ivar Ericson om att hela landet ska kunna
              leva. Därför har vi nu genomfört en reform för att värna landsbygden
              och de betande mularna. Vi gör satsningar inom ramen för LBU-programmet.
              Vi arbetar med ett nytt LBU-program. Till detta har vi också kopplat
              en landsbygdsutredning som ska se vad vi kan göra för att få den
              levande landsbygden. För att få en levande landsbygd måste vi
              ha ett jordbruk. De areella näringarna är centrala.
            </seg>
          </u>
          <note xml:id="i-364b31b3d44d6a41-2">
            Överläggningen var härmed avslutad.
          </note>
          <note xml:id="i-3c39215b504cb6f5-0">
            8 § Svar på interpellation 2004/05:210 om genmajs och försiktighetsprincipen
          </note>
          <note type="speaker" xml:id="i-cb9d8f77b5fd2f26-0">
            Anf. 144 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-40">
            <seg xml:id="i-2e5af446261680fd-0">
              Herr talman! Kerstin Lundgren har frågat mig dels vilka åtgärder
              jag avser att vidta för att säkerställa att Sveriges ställningstagande
              till den nu aktuella formen av genetiskt modifierad majs baserar
              sig på försiktighetsprincipen, dels hur jag avser att beakta konsumentintresset
              i fråga om denna majs.
            </seg>
            <seg xml:id="i-4c544131da41fb1c-0">
              Sverige har aktivt varit med och drivit fram ett omfattande regelverk
              för genetiskt modifierade organismer (GMO) som nu gäller inom
              EU. Varje utsläpp av gentekniskt modifierade produkter på marknaden
              måste föregås av godkännande efter granskning av behöriga myndigheter
              i enlighet med gällande lagstiftning. Vi har ett robust regelverk
              som sätter säkerheten i främsta rummet. Regelverket kräver att
              sökanden ska visa att grödan är säker ur hälso- och miljösynpunkt.
              Det ger också konsumenten möjlighet till ett fritt val mellan
              genmodifierade och konventionella produkter, då omfattande krav
              på märkning och spårbarhet följer den genmodifierade grödan och
              dess produkter. Denna lagstiftning baserar sig på försiktighetsprincipen,
              och syftet är att skydda människors hälsa och miljön. Detta är
              enligt min uppfattning helt i linje med konsumentintresset.
            </seg>
            <seg xml:id="i-401dbf4df83e41de-0">
              I Sverige är Statens jordbruksverk behörig myndighet vid bedömning
              av gentekniskt modifierade jordbruksväxter. Jordbruksverket samråder
              i denna typ av ärenden med andra myndigheter såsom Naturvårdsverket,
              Livsmedelsverket, Läkemedelsverket med flera verk. Myndigheterna
              har hög kompetens och betydande erfarenhet av att göra riskbedömningar
              av detta slag.
            </seg>
            <seg xml:id="i-41773571f162f71a-0">
              Den genmodifierade majs som interpellationen avser, MON 863,
              var ansökt för användning för import och bearbetning till djurfoder
              i EU, inte odling. Den hade riskbedömts av såväl den tyska behöriga
              myndigheten, den europeiska myndigheten för livsmedelssäkerhet
              (EFSA) som Jordbruksverket. Dessa expertorganisationer var överens
              om att majsen från hälso- och miljösynpunkt var lika säker som
              konventionell majs. En forskare menade att en djurstudie var fel
              upplagd och borde göras om och att det fanns indikationer på så
              kallade immunoeffekter. Såväl EFSA som en av Jordbruksverket anlitad
              konsult genomförde en specialgenomgång av den berörda djurstudien
              och fann att försöket var korrekt upplagt och att inga effekter
              på hälsan noterats i studien. Jag vill hävda att dessa specialutvärderingar,
              som genomfördes trots att flera kompetenta riskbedömningar redan
              tidigare utförts, är exempel på att försiktighetsprincipen beaktas
              vid prövningar av genmodifierade grödor.
            </seg>
            <seg xml:id="i-0e6007c25cf1b1b6-0">
              Jordbruksverket vidtog ytterligare åtgärder för att få frågan
              om majsens säkerhet belyst. Man frågade expertmyndigheter i landet
              om djurstudien var korrekt och erhöll svar från dessa myndigheter.
              Interpellanten indikerar att verket dragit den felaktiga slutsatsen
              att studien ansågs acceptabel och inte tagit till sig budskapet
              att försöket borde göras om. Jag menar dock att Jordbruksverket
              uppmärksammat inkomna synpunkter.
            </seg>
            <seg xml:id="i-2fb04b0829bb26d5-0">
              Bland annat Livsmedelsverket, som besvarat frågan om studien
              mycket utförligt, finner den tillfredsställande utförd, konstaterar
              inga effekter på hälsan och menar att kunskapen om den genmodifierade
              majsen är god. Verkets slutsats är därför att försöket inte behöver
              göras om. Samma analys har gjorts av EFSA och konsulten.
            </seg>
            <seg xml:id="i-6c0a2fd61795b174-0">
              Jag anser att expertorganisationerna väl undersökt att majsen
              från hälso- och miljösynpunkt är lika säker som konventionell
              majs och att det utförda arbetet tidigt utgått från ett försiktighetstänkande.
            </seg>
            <seg xml:id="i-97ee8efd740fe607-0">
              Kerstin Lundgren frågar också hur konsumentintresset kommer att
              beaktas. I enlighet med gällande lagstiftning ska den nu aktuella
              majsen vara tydligt märkt och följa reglerna om spårbarhet. Jag
              vill understryka att denna majs är avsedd som foder och inte som
              livsmedel.
            </seg>
          </u>
          <note type="speaker" xml:id="i-5bd7c5e36302d353-0">
            Anf. 145 KERSTIN LUNDGREN (c):
          </note>
          <u who="kerstin_lundgren_078b71" xml:id="i-6e9928b5ab5873f3-0">
            <seg xml:id="i-e8f97a64e63c95bd-0">
              Herr talman! Jag vill tacka för svaret. Men vilka åtgärder kunde
              vi höra att statsrådet vill vidta för att säkerställa att den
              nu aktuella formen av genetiskt modifierad majs baserar sig på
              försiktighetsprincipen?
            </seg>
            <seg xml:id="i-132b2746e3dd493e-0">
              Herr talman! Vi kunde höra om regelverk som är omfattande och
              som innebär att man före godkännande har en granskning av behöriga
              myndigheter i enlighet med gällande lagstiftning. Vi kunde höra
              att sökanden ska visa att grödan är säker ur hälso- och miljösynpunkt
              och att konsumenterna ska kunna välja. Men statsrådet och regeringen
              har att säkerställa att försiktighetsprincipen hålls högt, inte
              bara bockas av som tillgodosedd med myndigheternas hantering och
              lagar.
            </seg>
            <seg xml:id="i-fb1500991e50457b-0">
              Herr talman! När 18 länder senast det begav sig röstade nej eller
              avstod från att rösta, hur kom det sig då att Sverige tillhörde
              de sju som röstade ja? Inte minst i dessa dagar är vikten av att
              våga tänka det otänkbara, att se att försiktighet inte bara kan
              vara ett honnörsord, särskilt tydlig. När 18 länder röstar nej
              eller avstår från att rösta, säger det statsrådet något om säkerhetsbedömningarnas
              entydighet?
            </seg>
            <seg xml:id="i-e0599f5cb0935d8a-0">
              Herr talman! Statsrådet anser att det faktum att det finns myndigheter
              och lagstiftning gör att konsumentintresset hävdas. Men hur kan
              konsumenterna granska och känna tillit till att så är fallet?
              Öppenhet och offentlig debatt finns knappast på det här området
              därför att allt blir affärshemligheter. Då är det extra viktigt
              att regeringen, medborgarnas företrädare, ställer de svåra frågorna
              och inte väjer för dem.
            </seg>
            <seg xml:id="i-61a8cbf7b7883ef6-0">
              Även expertmyndigheterna var ense, säger statsrådet. Nja.
            </seg>
            <seg xml:id="i-e4df4aa3830971ae-0">
              Svenska Dagbladet sammanfattade den 17 oktober läget och konstaterade
              att till exempel Läkemedelsverket skriver att studien saknar data
              om Bt-toxinet ger upphov till antikroppsbildning, eller om immunsystemet
              på annat sätt påverkas. Naturvårdsverket saknar en hypotes om
              vilka skador som kan tänkas upptäckas. Livsmedelsverkets enhet
              för toxikologi har i och för sig inga större invändningar men
              skriver: Man kunde önska att råttorna företedde ringare patologiska
              förändringar i särskilt lever och njure än vad som framkom. Och
              LRF ifrågasätter både försöksmetoden och genomförandet. Underlaget
              är för dåligt. Monsantos tillvägagångssätt gör att skillnaderna
              mellan naturlig majs och genmajs i stället för att klargöras snarare
              suddas ut.
            </seg>
            <seg xml:id="i-b49e2879d02c1197-0">
              Herr talman! Bilden är inte så entydig. 18 länder röstar nej,
              och ett antal expertmyndigheter och remissinstanser reser i alla
              fall en och annan fråga.
            </seg>
            <seg xml:id="i-0b4468ed34791002-0">
              Behövs det då ytterligare studier? Inte enligt de myndigheter
              som redan sagt ja, inte enligt den konsult som anlitats men som
              själv säger att man inte granskat studien i sak. Frågan är vilka
              krav regeringen och statsrådet har på försiktighets- och säkerhetstänkandet.
              Sverige står uppenbarligen inte i första rummet när det gäller
              att hävda dessa intressen.
            </seg>
            <seg xml:id="i-4c341e6aee4c4b0a-0">
              Jag bara konstaterar att Monsantos ansökan också gäller en ansökan
              för föda. Frågan är: Skulle statsrådet ha röstat nej om det inte
              varit fråga om foder utan livsmedel?
            </seg>
          </u>
          <note type="speaker" xml:id="i-22dda49b22b523d8-0">
            Anf. 146 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-41">
            <seg xml:id="i-76c1365948165b9f-0">
              Herr talman! Jag vill börja med att säga att den moderna biotekniken
              har potentiella möjligheter. Det hoppas jag att Kerstin Lundgren
              håller med om. Samtidigt finns det risker. Jag är väldigt medveten
              om att det är många som känner sig osäkra och oroliga inför den
              nya tekniken. Därför måste vi utgå från försiktighetsprincipen.
            </seg>
            <seg xml:id="i-7f82c8881b274506-0">
              Det är inte så att jag bara bockar av. De regler som jag talar
              om har ett innehåll. Det handlar om att den som ansöker måste
              visa att produkten är säker från miljö- och hälsosynpunkt. Det
              ska vara en tydlig märkning. Den betyder något för mig som konsument
              om jag inte vill ha en genmodifierad produkt. Det ska finnas spårbarhet.
            </seg>
            <seg xml:id="i-d514355263c4dfd2-0">
              Jag håller med om att det ska vara största möjliga öppenhet,
              och det kan vara ett problem om information klassas som företagshemligheter.
              Det är något som jag tycker att vi ska fästa blicken på.
            </seg>
            <seg xml:id="i-d03959076300cd57-0">
              Inom regelverket har vi en allmän övervakningsplan som gör att
              vi följer upp våra beslut.
            </seg>
            <seg xml:id="i-1e02aa84a01779ea-0">
              Vi kan också ha fallspecifik övervakning, vilket innebär att
              om vi får någon typ av information som indikerar att det finns
              effekter som vi inte haft kännedom om kan vi begränsa eller stoppa
              användningen av produkten. Det kan vi göra när det gäller den
              majs som vi här har som exempel. Detta visar, tycker jag, att
              vi har ett starkt regelverk.
            </seg>
            <seg xml:id="i-6dbdbd64149f3aff-0">
              Det GMO-direktiv som vi tillämpar ställer faktiskt hårdare krav
              på oss än exempelvis läkemedelsdirektivet. När det gäller läkemedel
              har man nämligen samma typ av diskussion och samma typ av problem.
              I det fallet medges också en risknytta-bedömning. Vi tittar på
              risker. Om det finns risker godkänns inte produkterna.
            </seg>
            <seg xml:id="i-029e1ef77cd6a8d1-0">
              När det gäller det enskilda fallet har det funnits en bred expertpanel.
              Flera stora internationella professionella expertpaneler har tittat
              på just den produkt som vi nu diskuterar. Tyskland, som hade den
              expert som gjorde att man sköt upp beslutet, kom sedermera fram
              till att produkten var säker från hälso- och miljösynpunkt. Detsamma
              tyckte de franska experter som till en början varit tveksamma.
              Det fanns alltså ett brett expertstöd. Inom EFSA, den europeiska
              säkerhetsmyndigheten, fanns även experter från de så kallade moratorieländerna,
              vilka röstade nej. Också de fann att produkten var säker.
            </seg>
            <seg xml:id="i-bf9191fd3eb709ce-0">
              Det handlar om svåra avvägningar. Vi ska ha en försiktighetsprincip,
              men vi kan inte vara teknikfientliga. Tekniken medger möjligheter.
            </seg>
          </u>
          <note type="speaker" xml:id="i-b60ae2fcc3805c03-0">
            Anf. 147 KERSTIN LUNDGREN (c):
          </note>
          <u who="kerstin_lundgren_078b71" xml:id="i-6e9928b5ab5873f3-1">
            <seg xml:id="i-a110d9abf3f71f27-0">
              Herr talman! Jag håller med statsrådet om att det är viktigt
              att vara öppen för ny teknik. Men det är också viktigt att vi,
              när vi har den öppna attityden, är säkra och jobbar för att ge
              medborgarna så stor tilltro som möjligt till ny teknik. Just det
              faktum att dessa frågor är föremål för en relativt sluten hantering
              gör att många känner att det är extra angeläget att vi som har
              tillgång till den inre bilden verkligen vågar ställa de tuffa
              frågorna och också vågar utmana de självklara svaren som ofta
              kommer i sådana här sammanhang.
            </seg>
            <seg xml:id="i-53846c0f2e9dc4a6-0">
              Just för att vi ska vara positiva och teknikbejakande är det
              viktigt att hävda försiktighetsprincipen, och göra det också i
              den här diskussionen. Det är min uppfattning att Sverige bör ligga
              i framkant när det gäller att utveckla försiktighetsprincipen,
              öppenheten och offentligheten även i den här typen av diskussioner,
              inte ligga i bakkant.
            </seg>
            <seg xml:id="i-6f127fb47e9595b4-0">
              Om regeringen skulle vilja sätta den här diskussionen på prov
              vore det rimliga naturligtvis att driva fram en ny studie, eftersom
              det just är studiens begränsningar som så tydligt ifrågasätts
              från flera håll. Jag får tro på att statsrådet möjligen ser en
              entydig bild. För oss andra för oss som tittar på detta utifrån,
              som ser ifrågasättanden från olika myndigheter, som läser de finstilta
              signalerna känns det som att här ringer ett antal varningsklockor.
              Är det då självklart att Monsantos fråga ska besvaras med ja?
              Uppenbarligen anser regeringen det, men jag och Centern tycker
              inte att det är den rimliga slutsatsen utifrån det här underlaget.
            </seg>
            <seg xml:id="i-c7c58310c489efce-0">
              Våga i stället bejaka försiktighetsprincipen, våga ligga i framkant
              och kräva en kompletterande studie för att vi ska kunna berätta
              för våra medborgare, och stå upp för, att vi bejakar ny teknik
              men att vi gör det med tydliga krav och håller försiktighetsprincipen
              högt.
            </seg>
          </u>
          <note type="speaker" xml:id="i-e30513850999ad45-0">
            Anf. 148 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-42">
            <seg xml:id="i-a949b7bd241dee59-0">
              Herr talman! Jag håller med Kerstin Lundgren om att vi ska ligga
              i framkant. Vi ska se till att vi hävdar försiktighetsprincipen
              och även utvecklar den på olika sätt. Att ligga i framkant innebär
              också att man har ett starkt regelverk på plats, och det har Sverige
              verkat för. Där känner vi oss tillfreds med de regler vi har.
            </seg>
            <seg xml:id="i-1955a7a66e40ff6a-0">
              Att hävda försiktighetsprincipen innebär inte att man per definition
              ska säga nej till den nya tekniken, utan det innebär att man måste
              pröva dessa ansökningar, dessa produkter, från fall till fall.
              Jag vill betona att det är det vi gör. Vi har inte gett något
              generellt klartecken för den här typen av produkter. Vi prövar
              de ansökningar som kommer från fall till fall. I MON 863, som
              får vara exemplet i den här debatten, gjordes en toxikologisk
              studie. Den ifrågasattes. Den prövades. Det blev ett uppskjutet
              beslut för att man noga skulle kunna titta på studien.
            </seg>
            <seg xml:id="i-76049f749e657da1-0">
              Livsmedelsverket, som är den myndighet i Sverige som har mycket
              hög toxikologisk expertis, drog slutsatsen att när det gällde
              skillnaderna i det som kallas blodparametrar och njurvikt kunde
              dessa inte relateras till GMO-fodret, utan det var normala avvikelser
              som hade andra förklaringar. Man menade också att studien var
              statistiskt acceptabelt upplagd.
            </seg>
            <seg xml:id="i-5d6f2440416b8022-0">
              När experter tittar på olika typer av studier finns det alltid
              synpunkter och kommentarer. Det gäller på detta område, det gäller
              när man prövar pesticider, det gäller när man prövar läkemedel.
              När en bred internationell expertpanel menar att studien visar
              att denna majs är lika säker som konventionellt odlad majs fanns
              det inte skäl att säga nej.
            </seg>
            <seg xml:id="i-b70e888ee9016e49-0">
              Sverige drev på för att vi skulle kunna få ett underlag för den
              uppföljning som jag talade om, och som också finns inom ramen
              för regelverket, det vill säga att man både kan ha en allmän övervakningsplan
              och en fallspecifik uppföljning. Nu görs en så kallad gödselstudie,
              studie av toxin i kycklinggödsel, och ifall det finns toxin i
              kycklinggödsel kommer man att gå vidare med känsligheten hos så
              kallade dyngätande insekter. Också detta visar att vi jobbar efter
              försiktighetsprincipen.
            </seg>
          </u>
          <note type="speaker" xml:id="i-872b748843bf4dc3-0">
            Anf. 149 KERSTIN LUNDGREN (c):
          </note>
          <u who="kerstin_lundgren_078b71" xml:id="i-6e9928b5ab5873f3-2">
            <seg xml:id="i-5b7447f244ef4465-0">
              Herr talman! Ett starkt regelverk på plats ja, det är väl bra
              att kunna hålla sig till i normala fall. Men det är extra viktigt
              när vi jobbar med ny teknik att inte bara titta på fyrkanterna
              utan i stället våga gå utanför gränserna, våga tänka det otänkbara
              och se att också de sidorna finns belysta.
            </seg>
            <seg xml:id="i-9083d09cfd28ed4b-0">
              Det handlar inte om att säga nej per definition, herr talman.
              Det handlar om att våga lyssna till hela spektrumet av åsikter
              och våga säga ja till en ny studie som fördjupar bilden i förhållande
              till Monsantos egen ansökan. Det är ju den som finns i grunden,
              och det är den som många ställer sig kritiska till.
            </seg>
            <seg xml:id="i-f2f8ca297aa7d0f1-0">
              Många länder avvisar, eller avstår från att rösta för, denna
              genmanipulerade majs. Vad kommer Sverige att inta för linje? Entydigt
              ja, uppenbarligen, om jag förstår statsrådet rätt. Innebär det
              då också ett entydigt ja till att kunna använda det för livsmedel?
              Det är nämligen samma grund som ligger i ansökan för Novel Food-förordningen.
              Avser statsrådet att även där rösta ja? Det är den andra delen
              Monsantos sökt i båda spåren.
            </seg>
            <seg xml:id="i-33dc6f47d777e4dc-0">
              Om statsrådet inte är beredd att säga ja till att det ska kunna
              användas som livsmedel, hur kommer det sig då att man säger ja
              till att det kan användas till foder? Foder är en del i livsmedelskedjan,
              om man vågar se hela bredden.
            </seg>
            <seg xml:id="i-e924056c61b51231-0">
              Vi har tidigare varit framsynta från svensk sida. Man kan som
              exempel ta benmjölsdebatten. Låt oss vara framsynta även på det
              här området, herr talman. Låt oss ställa krav i framkant, hävda
              försiktighetsprincipen och kräva en ny studie.
            </seg>
          </u>
          <note type="speaker" xml:id="i-bcb64e7b146e3120-0">
            Anf. 150 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-1900693a8f3b3996-43">
            <seg xml:id="i-8b506b58185c1aca-0">
              Fru talman! Vi ska hävda försiktighetsprincipen. Vi ska ligga
              i framkant. Det är den svenska politiken på området. Samtidigt
              innebär det att vi ska pröva produkt för produkt, från fall till
              fall. Därför kan man inte ställa frågan på det sättet som Kerstin
              Lundgren gör när det gäller den här majsen som livsmedel och föda
              för människor. Vi prövar från fall till fall just av det skälet
              att vi vill vara öppna för nya scenarier, nya problem och nya
              risker. Det är mitt svar.
            </seg>
          </u>
          <note xml:id="i-364b31b3d44d6a41-3">
            Överläggningen var härmed avslutad.
          </note>
          <note xml:id="i-9bb0a70aa559d8ae-0">
            9 § Svar på interpellation 2004/05:244 om papperslösa i Sverige
          </note>
          <note type="speaker" xml:id="i-774f4aeb42c9d71a-0">
            Anf. 151 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f56ed67ac0041da-0">
            <seg xml:id="i-c9f44892315faa2a-0">
              Fru talman! Gustav Fridolin har frågat statsrådet Hans Karlsson
              vilka åtgärder han avser att vidta för att förbättra de papperslösa
              arbetarnas ställning på arbetsmarknaden, om han avser att verka
              för att Sverige ratificerar konventionen om migrerande arbetares
              rättigheter samt om han avser att verka för en engångsamnesti.
              Interpellationen tar upp såväl migrationspolitiska, integrationspolitiska
              som arbetsrättsliga aspekter. Den berör således flera statsråds
              ansvarsområden. Interpellationen har överlämnats till mig för
              besvarande.
            </seg>
            <seg xml:id="i-fae28ecd58553280-0">
              Gustav Fridolin använder begreppet papperslösa arbetare och delar
              in dessa i fem kategorier. Jag vänder mig mot denna indelning
              av flera skäl. Tre av kategorierna faller enligt min mening inte
              in under samlingsbegreppet papperslösa. Det gäller i första hand
              personer med tidsbegränsade uppehållstillstånd men också asylsökande
              med undantag från skyldigheten att inneha arbetstillstånd liksom
              säsongsarbetare. Dessa är inte papperslösa, tvärtom. De har erforderliga
              tillstånd.
            </seg>
            <seg xml:id="i-ff32a4d2e047c5db-0">
              Sedan finns det en grupp som vistas i landet utan uppehållstillstånd
              och som inte är asylsökande. Regeringen är liksom interpellanten
              oroad över detta. I den här gruppen ingår människor som av olika
              skäl inte vill eller kan ta kontakt med svenska myndigheter. Det
              är allt från personer som medvetet rest in i eller stannat i Sverige
              för att arbeta utan tillstånd till offer för människohandel. Regeringen
              har i höst beslutat om ett nationellt handlingsprogram för arbetet
              med att bekämpa alla former av människohandel.
            </seg>
            <seg xml:id="i-26278b575c035c30-0">
              I gruppen papperslösa finns också asylsökande som har gått under
              jorden efter avslagsbeslut. Det handlar om människor som efter
              att ha fått sina asylskäl prövade i två instanser väljer att inte
              följa myndigheternas beslut. Påståendet om att en sträng praxis
              tvingar människor att gå under jorden saknar grund. Vi har också
              mycket omfattande rättigheter för barn till exempel vad gäller
              sjukvård och skolgång under prövningstiden. Även gömda barn har
              samma rätt till sjukvård som barn som är bosatta i Sverige.
            </seg>
            <seg xml:id="i-965a779d99cc6f03-0">
              Jag håller med Gustav Fridolin om att gällande arbetsrättsliga
              lagar och regler på den svenska arbetsmarknaden ska följas. Finns
              det ingångna kollektivavtal för det aktuella arbetet ska dessa
              tillämpas. Det är i huvudsak de fackliga organisationerna som
              bevakar att företag i Sverige med anställd personal respekterar
              träffade kollektivavtal. Regeringen beslutade i juni i år om direktiv
              till en utredning som ska lämna förslag till hur en reglering
              kan utformas som ger fackliga organisationer möjligheter att effektivt
              bevaka efterlevnaden av tecknade kollektivavtal även i de fall
              organisationen saknar medlemmar på en arbetsplats.
            </seg>
            <seg xml:id="i-688ef874b7392bbc-0">
              Vad gäller FN-konventionen om migrerande arbetares rättigheter
              bereds den frågan i ljuset av den fortsatta utvecklingen på det
              migrationspolitiska området, bland annat arbetet i den globala
              kommissionen om internationell migration.
            </seg>
            <seg xml:id="i-cea7faf4face1408-0">
              När det sedan gäller frågan om amnesti vill jag peka på några
              allvarliga konsekvenser av ett sådant beslut.
            </seg>
            <seg xml:id="i-49e9d6f69e3e9424-0">
              Det handlar främst om trovärdigheten för asylrätten i Sverige.
              Det är individens skyddsbehov som ska vara avgörande för om uppehållstillstånd
              ska beviljas och inte en tidpunkt. Konsekvensen av en amnesti
              kan bli att två sökande med samma skäl och från samma land behandlas
              olika, eftersom utgången beror på när de lämnade sin ansökan eller
              när myndigheten fattade sitt beslut. Detta strider mot den grundläggande
              rättsliga principen att lika fall ska behandlas lika.
            </seg>
            <seg xml:id="i-e7ed307e19290939-0">
              Många asylsökande saknar pass och andra ID-handlingar. En amnesti
              kopplad till en tidsgräns som Gustav Fridolin föreslår skulle
              ytterligare förvärra detta problem eftersom den som kan och vill
              dölja sin identitet med stor sannolikhet skulle belönas med ett
              uppehållstillstånd.
            </seg>
            <seg xml:id="i-b7285f196c2a0e75-0">
              Sammanfattningsvis ser vi att en amnesti inte råder bot på de
              problem som Gustav Fridolin lyfter fram, och jag tänker därför
              inte vidta några åtgärder för en sådan. Som framgått är dock regeringen
              alltjämt fortsatt uppmärksam på problemet med personer som vistas
              i Sverige utan tillstånd och på deras situation, och vi fortsätter
              vårt arbete med att komma till rätta med detta.
            </seg>
          </u>
          <note type="speaker" xml:id="i-21212d95c0394efd-0">
            Anf. 152 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-3">
            <seg xml:id="i-386e55b07ee56c50-0">
              Fru talman! Ibland gäller det att hålla tungan rätt i mun. När
              man lyssnar på migrationsministerns svar finns det ganska många
              saker man skulle kunna gå in på. Hon verkar ha missförstått delar
              av min interpellation.
            </seg>
            <seg xml:id="i-164d11755224d058-0">
              Hon påstår att påståendet att en sträng praxis tvingar människor
              att gå under jorden saknar grund. Det är självklart så att ju
              strängare praxis man har, desto fler människor är det som ser
              det som ett bättre alternativ att leva på ett mycket farligt och
              jobbigt sätt under jorden än att återvända till en eventuell förföljelse.
              Hon säger också att vi skulle ha väldigt goda rättigheter för
              barn vad gäller sjukvård och skolgång. Vi har till exempel fått
              kritik för att vi inte erbjuder skolgång för gömda barn.
            </seg>
            <seg xml:id="i-2bdb320597f46c86-0">
              Men det är i huvudsak inte det som min interpellation handlar
              om. Min interpellation handlar om människor som befinner sig i
              Sverige och som arbetar i Sverige. De bidrar därmed till den svenska
              välfärden. De har jobb och lägenheter, bor här, agerar här och
              verkar här. Men de är utestängda från det som vi känner som den
              svenska välfärden. De är helt utestängda från skola och sjukvård.
            </seg>
            <seg xml:id="i-073f7e18cc4693e5-0">
              Det handlar om människor som brukar gå under beteckningen papperslösa.
              Det är människor som lever i rädsla. Vi vet inte hur många människor
              som lever så här i Sverige. Men de lägsta siffrorna talar om 5
              000 personer. Det vi däremot vet är att de finns. Vi vet att de
              lever i en väldigt utsatt och farlig situation på arbetsmarknaden.
              Som jag skrev i min interpellation avslöjades förra sommaren att
              en grupp människor arbetade för Svenskt Stål AB under oacceptabla
              former. De tjänade mellan 5:70 kr och 8 kr i timmen. Det hände
              att de fick arbeta nattskift 21 nätter i sträck utan vilodag.
              Den skyddsutrustning de hade att tillgå var undermålig. Det var
              först när en av de anställda dog som medarbetarnas utsatthet uppmärksammades
              och fackförbunden engagerade sig. Vi vet att de finns, och vi
              vet under vilka fruktansvärda förutsättningar de lever i vårt
              land. Vi ser dem kanske till och med då och då. Men det görs ingenting.
            </seg>
            <seg xml:id="i-3cd7e6a10e11cf50-0">
              När jag läser Barbro Holmbergs svar på min interpellation är
              det två sidors avfärdande av mina förslag till hur vi skulle kunna
              lösa det och kunna göra det bättre för dessa människor. Det är
              två sidors rent avfärdande av förslagen. Det avslutas med meningen:
              Som framgått är dock regeringen alltjämt fortsatt uppmärksam på
              problemet med personer som vistas i Sverige. Som framgått, var
              framgår det? Var framgår det att man är uppmärksam på problemet?
              Det framgår bara att man inte accepterar de förslag vi lägger
              fram för hur det ska lösas.
            </seg>
            <seg xml:id="i-31c6bed8bc2976c9-0">
              Man har ju inget annat förslag för vad som ska göras för att
              förbättra situationen för dem som finns i Sverige. Man har inget
              annat förslag för hur man ska förbättra den humanitära situationen,
              säkra rättigheterna på arbetsmarknaden och ge de barn som lever
              med gömda föräldrar möjlighet till skolgång till exempel. Det
              finns inga andra förslag i migrationsministerns svar. Var framgår
              det då att man har sett problemet och vill agera för det? Jag
              tycker att man snarare gömmer sig än att man har sett någonting.
              Det är det som jag tycker framgår av migrationsministerns svar.
            </seg>
            <seg xml:id="i-cc6aa6af7f494934-0">
              Jag lyfte fram två saker som konkret skulle kunna göras för att
              göra det bättre för de människor som vi talar om. Det ena förslaget
              är att Sverige ska skriva under FN-konventionen om migrantarbetares
              rättigheter. Den trädde i kraft förra sommaren och syftar till
              att förbättra situationen för migrantarbetare över hela världen.
              Konventionen förpliktar bland annat länderna att garantera människor
              grundläggande mänskliga rättigheter. Men Sverige har valt att
              inte skriva under den.
            </seg>
            <seg xml:id="i-adccec326c0e2f5d-0">
              Det andra som jag lyfter fram är att Sverige borde utfärda en
              amnesti. Det borde vi göra därför att vi vet att de här människorna
              finns och därför att det skulle ge dem en möjlighet att agera
              i Sverige, betala skatt på den lön man har, finnas här och få
              en plats i det svenska samhället och den svenska välfärden.
            </seg>
            <seg xml:id="i-cbe31b1b3fa46a5b-0">
              Sedan, när det väl var gjort, skulle vi kunna skapa möjligheter
              för att inte hamna i samma situation igen. Det kan till exempel
              vara en bortre gräns i asylsystemet så att den som väntat för
              länge automatiskt får uppehållstillstånd. Man kan också öppna
              reglerna för legal arbetskraftsinvandring och föra en öppen, generös
              och human flyktingpolitik.
            </seg>
            <seg xml:id="i-2c1d7efc7c097984-0">
              Ett förslag är amnesti och ett annat är sådant som gör att vi
              ser till att inte hamna på samma plats igen.
            </seg>
          </u>
          <note type="speaker" xml:id="i-a38e09fa551febfc-0">
            Anf. 153 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f56ed67ac0041da-1">
            <seg xml:id="i-6e440ce031f5bef3-0">
              Fru talman! Det var bra att Gustav Fridolin inledde med att tala
              om vad interpellationen handlar om. Den tar ju upp allt! Den handlar
              egentligen om alltifrån tortyroffer och apatiska barn till turister,
              EU-medborgare som arbetar i Sverige, säsongsarbetare och människor
              som har fått avslag på sin asylansökan. Den innehåller väldigt
              mycket.
            </seg>
            <seg xml:id="i-c0f8f10d259cdb4d-0">
              Därför tror jag att det är viktigt att reda ut begreppen. Vad
              är papperslösa? Asylsökande är inte papperslösa. Asylsökande har
              en laglig rätt att befinna sig i landet så länge deras ansökan
              prövas. Människor med tillfälliga tillstånd som är säsongsarbetare
              är inte heller papperslösa, utan de har rätt att befinna sig i
              landet under en viss tid.
            </seg>
            <seg xml:id="i-90aa9afb8086afc3-0">
              Däremot är det helt klart att det finns människor i landet som
              arbetar svart inom olika sektorer. Det kan vara människor som
              över huvud taget inte söker uppehållstillstånd. Det kan vara människor
              som vill vara här under en kortare tid. Det kan vara människor
              som vill stanna i Sverige. Det är svårt att veta eftersom de inte
              finns, så att säga, och inte söker upp myndigheterna. Det kan
              också handla om asylsökande som har fått avslag på sin asylansökan
              och som ska få stöd att återvända till sina hemländer.
            </seg>
            <seg xml:id="i-f0be6f60d6919213-0">
              Det finns människor som arbetar svart, precis som Gustav Fridolin
              säger. Det är helt klart att de finns, och det är allvarligt.
              Jag är helt överens med Gustav Fridolin om det. Jag menar att
              vi måste förhindra rovdrift på människor på arbetsmarknaden. Det
              som beskrivs i interpellationen att människor arbetar för 8 kr
              i timmen i flera veckor i sträck och så vidare utan socialt skyddsnät
              är helt oacceptabelt.
            </seg>
            <seg xml:id="i-3b3a42fa34aad132-0">
              I Sverige har vi en lång historia av facklig kamp för arbetares
              rättigheter bakom oss. Vi ska inte vrida klockan tillbaka på den
              punkten; vi ska inte ha en arbetsmarknad där människor helt utlämnas
              till arbetsgivares godtycke.
            </seg>
            <seg xml:id="i-945a905000ab4980-0">
              Jag ska ta upp några grupper här. Gustav Fridolin nämner inledningsvis
              EU-medborgare som arbetar för ett företag som finns i Sverige.
              Om jag ska säga någonting om EU-medborgare kan jag säga att många,
              framför allt från de nya medlemsstaterna, kommer hit och söker
              och får arbete och uppehållstillstånd. Det är väldigt bra. Men
              vi ser också en oroande tendens där människor från företrädesvis
              de nya medlemsstaterna inte erbjuds ett arbete som riktigt tål
              dagens ljus. De arbetar alltså svart på den svenska arbetsmarknaden,
              och det betyder att de inte kan söka uppehållstillstånd och inte
              heller får de rättigheter och det skydd som den svenska arbetsrätten
              ger.
            </seg>
            <seg xml:id="i-8689b5f1f2f94375-0">
              Gustav Fridolin efterlyser åtgärder. Regeringen ville ha en möjlighet
              att sätta press på arbetsgivare så att vi skulle kunna kontrollera
              om det var riktiga arbeten och anständiga arbetsvillkor. Det sade
              Gustav Fridolin och Miljöpartiet tillsammans med de andra partierna
              nej till. Nu är Gustav Fridolin orolig. Jag förstår verkligen
              den oron, för den delar jag.
            </seg>
          </u>
          <note type="speaker" xml:id="i-76658a1df082f97f-0">
            Anf. 154 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-4">
            <seg xml:id="i-4ff589bbc9f4e04f-0">
              Fru talman! Det finns människor i Sverige som lever under farliga,
              jobbiga, fruktansvärda förhållanden och utan tillstånd och som
              arbetar och bidrar till den svenska välfärden men som för att
              använda Barbro Holmbergs ord det begås rovdrift på på arbetsmarknaden.
              De får inte några rättigheter i välfärden. Svaret på det skulle
              alltså vara övergångsregler vid utvidgningen av EU.
            </seg>
            <seg xml:id="i-0a7980aea47883f9-0">
              Förstår jag verkligen migrationsministern rätt när hon säger
              det? Jag hoppas inte det. Jag hoppas att regeringen har tänkt
              lite längre än så. Övergångsregler som syftade till att skapa
              olika regler när EU nu äntligen utvidgades till att innefatta
              nya länder ändrar knappast förhållandet att vi under många år
              har sett att människor finns i Sverige och arbetar här men lever
              utanför samhället. Det som skulle ändra det är att låta de här
              människorna få en verklig plats i det svenska samhället. Vi ska
              erkänna dem för det som de har gjort när de har arbetat här och
              låta dem komma in på arbetsmarknaden.
            </seg>
            <seg xml:id="i-5cc8e7b644677fd8-0">
              Barbro Holmberg berättar att min interpellation innehåller mycket.
              Jo tack jag vet! Därför hade jag önskat att regeringen skulle
              svara på något och inte bara avfärda de förslag jag lägger fram
              på hur vi skulle kunna komma till rätta med det här och hur vi
              skulle kunna erbjuda de här människorna en plats i vårt samhälle.
            </seg>
            <seg xml:id="i-29b2478ecf2f4a4a-0">
              Nu sitter det en utredning mycket på grund av det arbete som
              Miljöpartiet har gjort i riksdagen som ska titta på möjligheterna
              att öppna Sverige för arbetskraftsinvandring. Det sitter en utredning
              med det uttalade direktivet från regeringen att man ska välkomna
              arbetskraftsinvandring och titta på hur man ska kunna välkomna
              arbetskraftsinvandrare. Det tycker jag är bra och tacknämligt.
            </seg>
            <seg xml:id="i-48b9b048e497b18c-0">
              Men vore det inte bra att samtidigt fundera på de människor som
              faktiskt finns i Sverige och arbetar här för att kunna få en plats
              på arbetsmarknaden? Vi vet att vi kommer att behöva få människor
              till Sverige för att bidra till välfärden och till uppbyggnaden
              av den och av det svenska samhället. Vi har redan många av de
              människorna här. Låt dem bara få en plats! Det är det jag kräver.
            </seg>
            <seg xml:id="i-0a83c83cfc3c408c-0">
              Barbro Holmberg säger, utan att egentligen svara på varför man
              inte ska ge amnesti eller skriva under FN-konventionen om migrantarbetares
              rättigheter, att vi inte ska vrida klockan tillbaka. Vi ska inte
              tillbaka till ett samhälle där det begås rovdrift på människor
              av utsugande företag. Nej, det ska vi inte. Jag håller helt med
              Barbro Holmberg. Jag tycker att Socialdemokraterna och fackförbunden
              historiskt har gjort ett viktigt arbete för att komma bort från
              det samhället. Men vi är på väg tillbaka dit igen. En del människor
              lever redan där. Det är de papperslösa arbetarna. Låt dem få samma
              rättigheter som vi har kämpat oss till! Utfärda en amnesti för
              papperslösa arbetare! Det skulle ge en plats och en möjlighet
              för de människor som är här.
            </seg>
            <seg xml:id="i-2a929e330359e008-0">
              Jag har fortfarande ett par förslag för att se till att vi inte
              hamnar i samma situation igen. Vi kan säkert tänka ut fler tillsammans.
            </seg>
            <seg xml:id="i-16f9d4369e826092-0">
              Jag vill ha ett svar på den här frågan, som jag har ställt flera
              gånger: Varför vore det så jobbigt? Varför ska vi utelämna de
              här människorna? Varför ska de fortsätta att leva utan rättigheter
              i vårt land?
            </seg>
            <seg xml:id="i-00b3091014000179-0">
              Den andra frågan som finns i min interpellation vill jag också
              ha ett svar på: Varför ska Sverige inte skriva under FN-konventionen
              om migrantarbetares rättigheter?
            </seg>
          </u>
          <note type="speaker" xml:id="i-6b876138ae953b11-0">
            Anf. 155 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f56ed67ac0041da-2">
            <seg xml:id="i-4f2a86b21c20dd54-0">
              Fru talman! Jag sade i mitt förra inlägg att jag är överens med
              Gustav Fridolin om att vi inte ska ha rovdrift på människor. Vi
              är också överens om att vi inte ska skapa en subkultur i Sverige
              som gör att människor lever här illegalt.
            </seg>
            <seg xml:id="i-db3f1638391e9bc7-0">
              Jag delar helt synen i Gustav Fridolins beskrivning av dessa
              människors utsatthet. Att leva utan tillstånd är svårt. Det handlar
              om att man blir väldigt utsatt, framför allt på arbetsmarknaden.
              Men det handlar också om att vi får människor som lever i någon
              sorts ingenmansland, vilket naturligtvis är oerhört påfrestande.
            </seg>
            <seg xml:id="i-8e4a6d6ac828147c-0">
              Men lösningen på det är enligt Gustav Fridolin att vi ska ge
              uppehållstillstånd till alla som över huvud taget finns här och
              som vill arbeta i Sverige, och detta oavsett varför de är här
              och oavsett om vi över huvud taget vet vilka människor det är.
            </seg>
            <seg xml:id="i-af8c144ee97d6c6e-0">
              Vi och alla andra EU-länder har erfarenhet av vad så kallade
              engångsamnestier leder till. Jag tycker inte att man behöver tänka
              särskilt länge för att förstå att en sådan amnesti leder till
              förväntningar på nästa amnesti. Det betyder alltså att människor
              går under jorden, och sedan får de amnesti. När en sådan amnesti
              har utfärdats ska man plötsligt börja pröva och kräva att människor
              ska ha tillstånd. Det är självklart att ännu fler människor går
              under jorden då och väntar på att nästa amnesti ska komma.
            </seg>
            <seg xml:id="i-a4110a504e311694-0">
              Jag skulle vilja veta vad vi ska göra då enligt Gustav Fridolin.
              Vi kan ju inte utfärda en engångsamnesti en gång till. Vi har
              ju redan gjort en. Det finns en rad olika skäl till varför vi
              inte ska ha amnesti.
            </seg>
            <seg xml:id="i-89a103a6f980bc24-0">
              Jag menar att vi i stället ska göra allt för att minska risken
              för att människor som har sökt asyl går under jorden. Det kan
              vi åstadkomma med en tydlig, rättssäker och effektiv asylprocess.
              Vi ska ha en asylprocess med ett tydligt slut, där man faktiskt
              verkställer fattade beslut och där människor har ett väldigt starkt
              förtroende för de beslut som fattas. Vi måste också stå upp för
              att alla människor inte kan stanna. Alla människor får inte stanna.
              Det finns vissa som får ett avslagsbeslut. Personer som inte har
              skyddsskäl ska alltså återvända hem.
            </seg>
            <seg xml:id="i-a3d5d369d80059e5-0">
              Jag menar att en amnesti är precis motsatsen till det som jag
              just nu sade.
            </seg>
            <seg xml:id="i-b587f755be8df51f-0">
              Sedan måste vi också ha en rad olika insatser på arbetsmarknaden.
              Det är självfallet så att vi måste arbeta väldigt intensivt med
              att se till att lagar och regler på den svenska arbetsmarknaden
              följs. Här har vi ett arbete på gång för att fackförbunden ska
              få en verklig möjlighet att bevaka att kollektivavtal verkligen
              följs och att lagar och regler på den svenska arbetsmarknaden
              följs. Det är det arbetet som vi måste fortsätta med.
            </seg>
          </u>
          <note type="speaker" xml:id="i-65112ebf346294b9-0">
            Anf. 156 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-feb3152edaf9864f-5">
            <seg xml:id="i-6707f71812ecd1ea-0">
              Fru talman! Det låter nästan som om Barbro Holmberg är riksdagsledamoten
              och Gustav Fridolin ministern. Det är Barbro Holmberg som frågar
              mig hur det skulle se ut om den här amnestin blir verklighet och
              vad som händer sedan. Jag har lämnat några förslag på vad man
              skulle kunna göra för att förbättra för de här människorna. Ministern
              har inte serverat oss i riksdagen någonting. Hon har konstaterat
              att problemet finns, men hon har inte presenterat en enda lösning
              för att hjälpa de människor som lever under de här förhållandena.
            </seg>
            <seg xml:id="i-175f9d1b8ba2ebf8-0">
              Jag ska svara på frågan om vad vi ska göra för att inte hamna
              där igen efter en amnesti. Det behövs en bortre gräns i asylsystemet
              så att inte handläggningstiderna blir för långa, en human asylprövning
              som skapar förtroende också hos den asylsökande och legala vägar
              för arbetskraftsinvandring. Det är ett recept för att vi inte
              ska behöva hamna där igen.
            </seg>
            <seg xml:id="i-62ec3081920880cf-0">
              Fru talman! Barbro Holmberg säger också att hon håller med mig
              om att vi inte ska skapa en subkultur, men subkulturen är här.
              Utsattheten för människor är här.
            </seg>
            <seg xml:id="i-6b010c986d523d71-0">
              Fru talman! Låt mig konstatera att människan nog är likadan som
              hon alltid har varit. Precis som när Karl-Oskar och Kristina en
              gång tog sig från det fattiga Duvemåla i Småland till Amerika
              för att skapa sig ett bättre liv finns det i dag människor som
              tar sig från olika delar av världen till Sverige och andra länder
              i Europa för att skapa sig ett bättre liv. Precis som Kristina
              och Karl-Oskar inte gjorde något fel eller något man ska moralisera
              över eller svartmåla gör inte dessa människor något fel när de
              försöker skapa sig en bättre framtid.
            </seg>
            <seg xml:id="i-20bd332e997b91d2-0">
              Människan är precis som hon alltid har varit, men världen ser
              dock annorlunda ut. Det är enklare att resa i dag. Fler människor
              har möjlighet att komma någonstans. Man behöver inte sitta så
              länge som Kristina och Karl-Oskar gjorde. Det gör att vi har en
              ny situation.
            </seg>
            <seg xml:id="i-fc188e792d33d9c2-0">
              Socialdemokratin verkar också vara annorlunda. I stället för
              att kämpa för de mest utsatta vill man inte tillerkänna dem några
              rättigheter. Man kan inte ens svara på varför man inte vill skriva
              under FN:s migrantarbetarkonvention, om nu inte Barbro Holmberg
              gör det i det sista inlägget.
            </seg>
            <seg xml:id="i-35593739d1e18e61-0">
              Det finns vissa som insett det här problemet. Frivilligrörelsen
              diskuterar det, Röda Korset hjälper människor, inom fackförbunden
              pågår ett arbete med att organisera papperslösa, men socialdemokratin
              blundar. I andra länder inför man amnesti. I Sverige är det en
              omöjlighet. Det gör mig ledsen.
            </seg>
          </u>
          <note type="speaker" xml:id="i-670d529c285dd505-0">
            Anf. 157 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f56ed67ac0041da-3">
            <seg xml:id="i-a1be52852e72e04d-0">
              Fru talman! Jag svarade på frågan om FN-konventionen i mitt första
              inlägg, men jag kan svara en gång till. Sverige har ratificerat
              ILO:s konvention om migrerande arbetstagare, men däremot har Sverige
              inte ratificerat den konvention som Gustav Fridolin hänvisar till.
              Den bedömning som vi har gjort hittills är att Sverige har en
              lagstiftning som ger ett fullgott skydd åt migrerande arbetare
              och deras familjemedlemmar.
            </seg>
            <seg xml:id="i-94bd417cf1c1de3f-0">
              Sedan händer det väldigt mycket på det här området. Vi har en
              global kommission som arbetar med de här frågorna för att se om
              vi kan få en konvention som omsluter alla stater. Jag tror att
              det är viktigt att titta på vad den kommissionen kommer med för
              förslag till FN:s generalsekreterare nu i sommar.
            </seg>
            <seg xml:id="i-23e9f402fa779945-0">
              Jag skulle vilja avsluta med att säga någonting om politiken
              som helhet. Jag menar att svensk migrationspolitik står på två
              ben. Vi har å ena sidan rätten till asyl, som vi måste värna.
              Å andra sidan har vi en reglerad invandring. Det finns en spänning
              mellan dessa två mål. Det innebär väldigt många svåra avgöranden.
              Det innebär bland annat att människor som inte har asylskäl, som
              inte har skyddsskäl, ska få stöd att återvända hem.
            </seg>
            <seg xml:id="i-0112bc4aefd5b377-0">
              För den som vill ha en helt fri invandring är detta med amnesti
              ganska lätt. Då är amnesti ett delmål på vägen mot en helt fri
              invandring. Det är ett steg på vägen mot att alla ska få ett ja
              så småningom.
            </seg>
            <seg xml:id="i-cd8a25bd91253ae5-0">
              Men om man har ansvar för helheten och har den här dubbla målsättningen
              är och förblir amnesti ett mycket dåligt förslag. Det tycker jag
              är ett ganska tydligt svar till Gustav Fridolin.
            </seg>
          </u>
          <note xml:id="i-364b31b3d44d6a41-4">
            Överläggningen var härmed avslutad.
          </note>
          <note xml:id="i-530c82ebc0eb198c-0">
            10 § Svar på interpellation 2004/05:247 om läromedel till elever
            i grundskolan
          </note>
          <note type="speaker" xml:id="i-483da9ca9ef56e2d-0">
            Anf. 158 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-44">
            <seg xml:id="i-2607cba0b47c3698-0">
              Fru talman! Christer Nylander har frågat mig om vilka åtgärder
              jag avser att vidta för att uppvärdera skolboken och för att stimulera
              kommunerna att satsa mer på bra skolböcker.
            </seg>
            <seg xml:id="i-33a02d44b9197ed4-0">
              I styrdokumenten för skolan framgår tydligt att alla elever ska
              ha tillgång till goda och aktuella läromedel. Eleverna ska utan
              kostnad ha tillgång till böcker, skrivmateriel, verktyg och andra
              hjälpmedel som behövs för en tidsenlig utbildning enligt skollagen
              (1985:1100). Regeringen anser också att tillgång till bra och
              omväxlande läromedel är en viktig förutsättning för god kvalitet
              i skolan.
            </seg>
            <seg xml:id="i-b08f671bd2017fba-0">
              Läromedel är i första hand en angelägenhet för kommunerna. De
              har ansvaret att se över skolornas läromedelsstandard, bevaka
              skolornas läromedelssituation samt avsätta medel och vidta åtgärder
              för att komma till rätta med brister i tillgång och kvalitet.
              Sedan är det lärarna och skolledarna som ska göra den pedagogiska
              bedömningen av vilka läromedel som ska köpas inom ramen för verksamhetens
              budget. Kostnaderna för läromedel, utrustning och skolbibliotek
              varierar kraftigt mellan kommunerna.
            </seg>
            <seg xml:id="i-30da203621569a7c-0">
              Det är viktigt att i sammanhanget påminna om de resurser som
              redan finns och som kan utnyttjas på ett effektivare och bättre
              sätt. Skolböckerna utgör enbart en del av skolornas samlade läromedelsresurser.
              Enligt min mening är också ett välutrustat skolbibliotek oerhört
              viktigt för tillgången till skön- och facklitteratur och andra
              läromedel och även som lärmiljö. Myndigheten för skolutveckling
              redovisade exempelvis i oktober 2003 ett fyraårigt regeringsuppdrag
              att stödja och stimulera förskolornas och skolornas pedagogiska
              arbete med språkutveckling, läsning och litteratur som kallas
              Språkrum. Skolbiblioteket som resurs och som ett viktigt kollektivt
              läromedel i skolan lyfts där fram av myndigheten.
            </seg>
            <seg xml:id="i-78b67ed401257606-0">
              Den riktade satsning regeringen gör för att anställa 15 000 lärare
              och andra specialister i skolan liksom det minskande antalet elever
              i grundskolan under de närmaste åren kan skapa ett utrymme för
              kommunerna att satsa mer på läromedel. Kommunerna och landstingen
              får dessutom sammantaget 12 miljarder kronor 2005 i ytterligare
              stöd jämfört med tidigare år. Vissa delar av stödet är inte öronmärkta,
              vilket ger kommunerna möjlighet att avsätta resurser till andra
              angelägna ändamål. I grundskolan och gymnasieskolan går ca 1,2
              miljoner elever. En satsning på läromedel motsvarande 100 kr per
              elev skulle kosta 120 miljoner kronor.
            </seg>
            <seg xml:id="i-bc8871fb4f5dfb61-0">
              Enligt förordningen om kvalitetsredovisning inom skolväsendet
              (1997:702) ska alla kommuner och skolor varje år redovisa verksamhetens
              resultat och måluppfyllelse. Syftet med kvalitetsredovisningarna
              är att främja skolornas och kommunernas kvalitets- och utvecklingsarbete.
              Statens skolverk har fått i uppdrag av regeringen att utarbeta
              ytterligare bestämmelser för hur regelverket kan kompletteras
              utifrån tidigare redovisat förslag. Skolornas materiella förutsättningar,
              till exempel tillgången till läromedel och skolbibliotek, ska
              kvalitetsredovisas. Även läromedlens kvalitet samt val av och
              kvalitetssäkring av läromedel ska genomgå fördjupade granskningar
              med vissa intervall. Skolverket ska redovisa sitt förslag till
              förordningsförändringar senast den 1 februari och uppdragets övriga
              delar senast den 1 maj 2005.
            </seg>
            <seg xml:id="i-84adde52230d685e-0">
              Staten har ett ansvar för att skolorna håller högsta kvalitet.
              Tillgången till bra och aktuella läromedel är en kvalitetsfråga.
              Jag anser att det är positivt om kommunerna väljer att låta skolorna
              använda en del av det ovan nämnda statliga stödet till läromedel
              och skolbibliotek samt anställer fler skolbibliotekarier och specialpedagoger.
              Myndigheten för skolutveckling har i sitt uppdrag att främja användningen
              av skolbiblioteken i de socialt mest utsatta områdena. I budgetpropositionen
              för 2005 har regeringen föreslagit att ytterligare resurser avsätts
              för att stärka insatserna i skolor i segregerade områden. Totalt
              tillkommer 225 miljoner kronor år 2005 och 2006. Dessa resurser
              ska delvis användas till att förstärka läsningen i skolan.
            </seg>
          </u>
          <note type="speaker" xml:id="i-8987c9f98113c51f-0">
            Anf. 159 CHRISTER NYLANDER (fp):
          </note>
          <u who="christer_nylander_615a3b" xml:id="i-c986081cda9f6bd1-2">
            <seg xml:id="i-da38371d603a15ce-0">
              Fru talman! Jag vill börja med att tacka skolministern för svaret.
            </seg>
            <seg xml:id="i-a1650ed72fe4615a-0">
              Eleverna på den kommunala Öjeskolan i Järvsö måste för egna pengar
              köpa övningsboken i engelska. I svaret på min interpellation säger
              skolministern: Eleverna ska utan kostnad ha tillgång till böcker,
              skrivmateriel som behövs för en tidsenlig utbildning. Verkligheten
              ser inte riktigt så ut, inte för eleverna på Öjeskolan i alla
              fall. Det finns andra skolor som har samma problem.
            </seg>
            <seg xml:id="i-55f13324ce79b7d4-0">
              Det är bilden av svensk skola i dag. Självklart drabbats hårdast
              de barn som bor i familjer med dålig ekonomi. Det visar också
              väldigt tydligt att många kommuner och många skolor inte tycker
              att det finns tillräckligt med pengar för att satsa på läromedel.
            </seg>
            <seg xml:id="i-e411b980760142ec-0">
              I genomsnitt satsar man i dag 500 kr per elev och år, men det
              finns undantag. Det finns till exempel ett frigymnasium i Helsingborg
              som satsar 3 000 kr. Genomsnittet ligger dock på bara 500 kr.
            </seg>
            <seg xml:id="i-bf784239d6f6d521-0">
              Effekterna av detta är flera. En ser vi i Öjeskolan, där eleverna
              själva får betala övningsboken i engelska. En annan ser vi i andra
              skolor, där eleverna får använda gamla, sönderrivna, inaktuella
              böcker i sin undervisning. Hälften av lärarna anser att eleverna
              inte har tillgång till de skolböcker som krävs för att få bästa
              möjliga resultat. Lärarna anser också att de inte har tillgång
              till det arbetsmaterial som behövs för att göra bästa möjliga
              insats. Man kan fundera på hur det skulle se ut på andra arbetsplatser
              om man hade det på det viset. Skulle det accepteras?
            </seg>
            <seg xml:id="i-05ecd5c9f6fe4c0b-0">
              Återigen: Skolministern svarar: Eleverna ska utan kostnad ha
              tillgång till böcker, skrivmateriel och andra hjälpmedel som behövs
              för en tidsenlig utbildning. Så ser ju inte verkligheten ut riktigt.
            </seg>
            <seg xml:id="i-8aeeb811be704762-0">
              Jag vet, fru talman, att det är många som väntar på ett positivt
              besked i dag från regeringen om skolböcker. En av dem är Gabriel.
              I februari 2003 intervjuade han statsministern i ungdomsprogrammet
              Rea om skolböcker. Statsministern gav då ett löfte. Om Gabriel
              lovade se till så att hans kompisar i skolan slutade klottra i
              böckerna och skötte böckerna bättre skulle statsministern se till
              så att varje elev fick 100 kr mer till skolböcker. De tog i hand
              på detta, och Gabriel höll sin del av avtalet. Statsministern
              gjorde det inte. Fortfarande två år senare har han inte sett till
              att det löfte som gavs i ett barn- och ungdomsprogram i tv har
              genomförts. Vad var det löftet värt? Jag skulle gärna vilja ha
              en kommentar från skolministern. Tycker skolministern att det
              var rätt av statsministern att ge ett sådant löfte och att sedan
              inte hålla det?
            </seg>
            <seg xml:id="i-778b46eb2d943c35-0">
              Fru talman! Läroboken är viktig. Den strukturerar lärandet och
              den underlättar kommunikationen mellan läraren och eleven, men
              den underlättar också för föräldrarna att ta sin del i ansvaret
              för att eleverna lär sig. Också eleverna tycker själva att läroboken
              är viktig. Sju av tio elever tycker att bra skolböcker är nödvändiga
              för att de ska få ett sammanhang och en ordentlig överblick över
              ämnet.
            </seg>
            <seg xml:id="i-c39db893f50c93fa-0">
              Det är också så att bra läroböcker stimulerar lusten att lära
              och kanske även lusten att läsa. Men vilken bild får en elev som
              möter trasiga böcker i skolan? Vilken chans och vilket intresse
              får den eleven att kasta sig in i böckernas värld och läsa skönlitteratur,
              något som jag vet att både jag och skolministern tycker är viktigt?
            </seg>
            <seg xml:id="i-b4178ae584f344a4-0">
              Jag skulle vilja avsluta det här inlägget med en konkret ja-eller-nej-fråga.
              Som skolministern mycket väl vet är det alldeles för många elever
              som halkar efter och som inte klarar kunskapskraven i svensk skola.
              Var sjätte lärare anser som jag sagt att deras elever inte har
              nödvändiga läromedel. Hälften av lärarna anser att de inte har
              tillgång till de skolböcker som krävs för att ge kunskapsrätten.
              Tror skolministern att fler elever skulle klara kunskapskraven
              om statsministerns löfte om 100 kr mer till skolböcker verkligen
              hölls?
            </seg>
          </u>
          <note type="speaker" xml:id="i-467640607eed5c8e-0">
            Anf. 160 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-45">
            <seg xml:id="i-5321798f4195acfc-0">
              Fru talman! I dagens skola används skolboken som ett av många
              läromedel. Generellt tycks tillgången på läromedel vara god, om
              man också innefattar elektroniska källor och inte bara avser den
              traditionella läroboken. Emellertid finns det inte någon nationell
              kartläggning av tillgången på goda läromedel.
            </seg>
            <seg xml:id="i-c155d511f53669f2-0">
              Jag ser det som en uppgift att öka resurserna för skolan. I år
              har den socialdemokratiska regeringen föreslagit till riksdagen,
              och också fått bifall för, att öka tillskottet till kommunsektorn
              med 12 miljarder kronor, och 8 av dessa 12 miljarder går till
              primärkommunerna, som har ansvar för skolan. Det löfte som Göran
              Persson gav var 100 kr per elev. 1,2 miljoner elever finns det
              i Sverige. 100 kr till 1,2 miljoner blir 120 miljoner. Bara i
              år förstärks alltså bidragen till kommunerna, som ju är skolans
              huvudmän i mångt och mycket, med 8 miljarder kronor. Jag måste
              säga att jag blir förvirrad av anklagelsen att det tillskottet
              inte har skett. Tillskottet är 8 miljarder kronor.
            </seg>
            <seg xml:id="i-193452598bb039e4-0">
              Fru talman! Jag måste säga att jag inte riktigt förstår vad Christer
              Nylander och Folkpartiet vill. I många sammanhang förekommer det
              att folkpartistiska företrädare, inte minst Folkpartiets vice
              ordförande, anför att den svenska skolan har mest pengar i hela
              världen och att det borde räcka. Ändå står Christer Nylander här
              och säger att skolan inte har tillräckligt med pengar. Den uppfattningen
              delar jag. Det är därför den socialdemokratiska regeringen i år
              tillför riktade medel, men också generella statsbidrag, till skolan
              och till kommunerna. Vi tycker nämligen att skolan är så pass
              viktig att vi både ska göra riktade satsningar för att anställa
              fler lärare och annan personal och också ge möjlighet i form av
              generella statsbidrag att kunna göra andra satsningar i den kommunala
              sektorn, inte minst i den svenska skolan, som ju utgör nästan
              hälften av den offentliga sektorn i kommunerna.
            </seg>
          </u>
          <note type="speaker" xml:id="i-933599b5533afcc3-0">
            Anf. 161 CHRISTER NYLANDER (fp):
          </note>
          <u who="christer_nylander_615a3b" xml:id="i-c986081cda9f6bd1-3">
            <seg xml:id="i-148b2bf43301af8b-0">
              Fru talman! Skolministern blandar bort korten. Löftet från Göran
              Persson var 100 kr per elev till nya skolböcker. När statsministern
              gav löftet var det 500 kr per elev som gavs. Är det 600 kr nu?
              Jag tror inte att skolministern kan påstå det.
            </seg>
            <seg xml:id="i-1bbf2a53cedce515-0">
              Jag tror inte att det är särskilt lyckosamt att använda nyspråk
              i detta, särskilt inte när löftet har givits i ett ungdomsprogram
              i tv som väldigt många ungdomar har sett, ett ungdomsprogram som
              dessutom handlar om att försöka få elever, ungdomar, mer konsumentmedvetna.
            </seg>
            <seg xml:id="i-5be9e3e6e3e54015-0">
              Det är sant, fru talman, som skolministern säger, att det formellt
              är kommunerna som avgör hur mycket som satsas på skolböcker. Det
              är sant. Men all makt i Sverige är inte formell. Jag anar att
              det finns en och annan socialdemokratisk kommunpolitiker som lyssnar
              på statsministern och lyssnar på skolministern även när det gäller
              områden där regeringen inte formellt har makt. Jag tror att det
              finns skolpolitiker i kommunerna som skulle lyssna om skolministern
              med kraft propagerade för bättre skolböcker och mer resurser till
              skolböcker så att det här löftet till Gabriel i ett ungdomsprogram
              kunde hållas.
            </seg>
            <seg xml:id="i-ecc74d940518a75c-0">
              Man kanske borde vara bränd, men jag tar ändå en chansning. Jag
              skulle vilja föreslå en överenskommelse. Om jag lovar att skriva
              i Folkpartiets medlemstidning att jag tycker att kommunerna borde
              satsa mer pengar på skolböcker, kan då skolministern lova att
              göra detsamma? Jag menar inte i Folkpartiets tidning, men kan
              skolministern lova här i kammaren att skriva i till exempel Aktuellt
              i Politiken och uppmana de socialdemokratiska skolpolitikerna
              att satsa mer resurser på skolböcker? Jag tror att det skulle
              vara ett sjyst sätt, ett snyggt sätt, att försöka rädda det löfte
              som Göran Persson gav.
            </seg>
            <seg xml:id="i-45223c1f220cd5f2-0">
              Sedan är det klart att argumentationen inte riktigt håller. Den
              är inte hundraprocentigt glasklar. När skolministern säger att
              det är kommunernas fel och fortsätter den skylla-ifrån-sig-politik
              som har blivit så vanlig de senaste veckorna väcker det ett antal
              frågor. Det var ju statliga satsningar på Itis. Det fungerade,
              men inte skolböcker.
            </seg>
            <seg xml:id="i-d05febb808341fd5-0">
              Skolministern har nyss givit ett nytt löfte om att staten ska
              se till att det blir mer skönlitteratur på skolorna. Jag tycker
              att det är ett jättebra löfte. Jag tycker att det är en bra ambition.
              Men varför kan skolministern ge ett sådant löfte, om skönlitteratur,
              när man inte kan se till att det finns bra skolböcker? Hur fungerar
              logiken? Och när Göran Persson lovade att se till att det gick
              från 500 kr till 600 kr per elev vad var det för löfte när han
              visste om att han inte hade makt över det?
            </seg>
            <seg xml:id="i-f505cf64906126bd-0">
              Fru talman! Färsk statistik visar att andelen elever som inte
              har godkänt i de viktigaste ämnena har ökat. I svenska, engelska
              och matematik är det fortfarande drygt 10 % som inte har godkänt.
              I höstas kom flera internationella undersökningar. Jag tror att
              Ulf Nilsson och skolministern ska debattera flera av dem senare
              i en interpellationsdebatt. Många av dem visar att Sverige halkar
              efter. Skolministern sade i sitt inlägg att det inte finns så
              mycket internationell statistik, men det finns åtminstone lite
              internationell statistik när det gäller skolböcker.
            </seg>
            <seg xml:id="i-4b420c93f02e1ec1-0">
              Ta Finland till exempel. I de undersökningar som kommer att diskuteras
              i nästa interpellationsdebatt visar det sig att Finland fungerar
              bättre än Sverige när det gäller skolan. De har bättre resultat
              än Sverige. Kan vi lära något av Finland när det gäller skolböcker?
              Vi kan säkert lära av Finland på många områden, men också på detta.
              I Finland lägger man 30 % mer pengar än i Sverige på skolböcker.
              Varje elev får skolböcker för 150 kr mer än i Sverige. Vilken
              slutsats drar skolministern av detta?
            </seg>
          </u>
          <note type="speaker" xml:id="i-9c32679578aa1d64-0">
            Anf. 162 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-46">
            <seg xml:id="i-5da9c2274f286055-0">
              Fru talman! Christer Nylander efterlyser ett löfte om att propagera
              för satsning på skolböcker, läromedel. Jag blir något konfunderad,
              må jag säga. I det interpellationssvar som jag alldeles för en
              liten stund sedan läste upp sade jag: Jag anser att det är positivt
              om kommunerna väljer att låta skolorna använda en del av det ovan
              nämnda statliga stödet till läromedel och skolbibliotek.
            </seg>
            <seg xml:id="i-4e621f55b924e114-0">
              Jag skulle kunna uttrycka det betydligt oftare om Christer Nylander
              tror att det i sak skulle förändra något att jag uttryckte det
              på detta vis. Det är en självklarhet att vi ska ha tillgång till
              goda läromedel i skolorna. Kostnaden för läromedel 2001 var 6
              000 kr per elev i den svenska skolan. Nu tillför vi kommunerna
              ytterligare resurser både generellt och riktat till skolorna för
              att ge ett utrymme just för att göra satsningar. Dessutom vet
              vi att elevantalet i den svenska grundskolan minskar. Det ger
              också i sig ett utrymme för att kunna göra satsningar.
            </seg>
            <seg xml:id="i-b8bff00f1e34f4e4-0">
              Fru talman! Det löfte som Göran Persson utfärdade om 100 kr per
              elev och år är mer än uppfyllt. Bara i år tillförs som sagt primärkommunerna
              8 miljarder kronor för att kunna göra satsningar på den kommunala
              sektorn.
            </seg>
            <seg xml:id="i-fc5483a13473cf42-0">
              Fru talman! Jag får en känsla, när vi debatterar denna fråga,
              av att det är en läpparnas bekännelse. Delar Christer Nylander
              sin skolpolitiske talesmans uppfattning att den svenska skolan
              har för mycket pengar? Han anser uppenbarligen att vi har satsat
              mest i hela världen. Anser Christer Nylander att staten återigen
              ska detaljstyra skolorna och helt och hållet ta över ansvaret
              för läromedlen? Ska vi övergå till en gammaldags detaljstyrning
              av skolorna?
            </seg>
            <seg xml:id="i-626a929dca83e4e6-0">
              Bra skolbibliotek är en viktig källa till bra läromedel. Regeringen
              har avsatt resurser till skolor i utsatta bostadsområden, och
              en del av dessa medel ska gå till att stärka skolbiblioteken.
              Hur ställer sig Folkpartiet till den satsningen?
            </seg>
            <seg xml:id="i-b74d1fa1d922a327-0">
              Det skulle vara intressant att få höra vad Folkpartiet förutom
              de vackra orden och den darrande rösten vill göra konkret. Anser
              Folkpartiet att den svenska skolan har för mycket pengar? Och
              om det är på det viset att man avser att göra satsningar på läromedel
              varför fanns det då inte ett öre till detta i Folkpartiets budgetförslag?
            </seg>
          </u>
          <note type="speaker" xml:id="i-9ab17531b8a8845f-0">
            Anf. 163 CHRISTER NYLANDER (fp):
          </note>
          <u who="christer_nylander_615a3b" xml:id="i-c986081cda9f6bd1-4">
            <seg xml:id="i-af6535abb6159496-0">
              Fru talman! Anfall är som bekant ofta det bästa försvaret.
            </seg>
            <seg xml:id="i-a14c2f9359b31afd-0">
              Folkpartiet tycker inte att det finns för mycket pengar i skolan.
              Däremot tycker vi, som skolministern mycket väl vet, att pengarna
              används på fel sätt. Vi tror att man skulle kunna få mycket mer
              ut av pengarna om man satsade dem tidigt. Man kunde till exempel
              se till att det fanns ordentliga läroböcker så att elever tidigt
              lär sig läsa, skriva och räkna och lär sig engelska. Man kan se
              till att de slipper köpa övningsboken i engelska. De som inte
              hade råd att göra det fick skriva alltihop på papperslappar i
              stället.
            </seg>
            <seg xml:id="i-17af01cdc20db87e-0">
              Jag är bekymrad över att statsministern ger konkreta löften som
              han sedan uppenbarligen inte har något intresse av att fullfölja.
              Göran Persson sade att det skulle bli 100 kr till nya böcker.
              Möjligen kan skolministern använda de återstående två minuterna
              till att rädda hans ansikte. Det är jättebra att det finns ett
              interpellationssvar, men handen på hjärtat kan vi väl erkänna,
              fru talman, att interpellationssvaren inte läses av de tusentals
              människorna. Däremot skulle kanske en artikel i Aktuellt i Politiken
              kunna göra så att socialdemokratiska skolpolitiker i kommunerna
              skulle följa skolministerns intresse och råd att satsa 100 kr
              mer på skolböckerna. Det skulle nämligen rädda Göran Perssons
              ansikte.
            </seg>
            <seg xml:id="i-7908f6d2aad5297e-0">
              Nej, jag tycker inte att vi ska detaljstyra skolan från starten.
              Jag tycker att vi ska ha en nationell skolpeng, men jag tycker
              att de enskilda skolorna ska ha mycket mer att bestämma om.
            </seg>
            <seg xml:id="i-6b3fe9c53b3b04d1-0">
              Kan skolministern använda den tid som är kvar till att förklara
              varför det funkar att staten detaljstyr datamaskinsinköp men inte
              skolboksinköp? Kan skolministern förklara varför det är okej att
              ge ytterligare ett löfte om att satsa på skönlitteratur men inte
              ett löfte om att jobba mer för att socialdemokratiska kommunpolitiker
              ska se till att det finns ordentliga skolböcker så att resultaten
              i svensk skola kan förbättras?
            </seg>
          </u>
          <note type="speaker" xml:id="i-2eaf9452a4aa2b3f-0">
            Anf. 164 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-47">
            <seg xml:id="i-cd52e461581570eb-0">
              Fru talman! Jag tror tyvärr att det är precis som Christer Nylander
              säger, att det stora flertalet varken läser interpellationer eller
              interpellationssvar. Därför kanske det kan vara till glädje för
              Christer Nylander att veta att jag också har uttryckt samma tankegångar
              i programmet Rea, som du hänvisar till ett flertal gånger.
            </seg>
            <seg xml:id="i-a454a3cea414c960-0">
              Fru talman! Det är konstigt, tycker jag, att vi ägnar en hel
              interpellationsdebatt åt att diskutera läroböcker och att staten
              på något vis ska påverka kvaliteten på läroböckerna. Sedan står
              Christer Nylander och säger att han dock inte vill detaljstyra.
            </seg>
            <seg xml:id="i-3c67704032f571f8-0">
              Vad vill då Folkpartiet? Uppenbarligen handlar det inte om att
              tillföra mer resurser till att köpa läroböcker, för det finns
              inte en enda krona i Folkpartiets budgetförslag som är riktad
              till att köpa läroböcker.
            </seg>
            <seg xml:id="i-65593354829e661a-0">
              Den socialdemokratiska politiken handlar om många saker.
            </seg>
            <seg xml:id="i-f21a4abaeeb37ddc-0">
              Först och främst vill vi föra mer resurser till skolan och mer
              resurser till kommunerna och den offentliga sektorn, som ju bedriver
              en väldigt viktig verksamhet. Det gör vi med årets budget. Jag
              har redan nämnt de 12 miljarderna i ökat budgetutrymme för kommunerna
              via det statliga bidraget. Vi gör ytterligare satsningar på de
              mest utsatta områdena med 225 miljoner kronor, där det också finns
              ett utrymme att satsa på bra läromedel och bra skolbibliotek.
            </seg>
            <seg xml:id="i-9441beaf45248675-0">
              Fru talman! Den svenska staten har ett ansvar för att skolorna
              håller högsta kvalitet, men vi får inte glömma att skolan är decentraliserad
              och ser väldigt olika ut. Därför tror jag att det är viktigt att
              vi bidrar med resurser men låter beslutsfattandet ske på lokalplanet.
              Det tror jag gör skolan bättre än om vi detaljstyr den från statens
              sida.
            </seg>
          </u>
          <note xml:id="i-364b31b3d44d6a41-5">
            Överläggningen var härmed avslutad.
          </note>
          <note xml:id="i-6fc5c9d063fe07f5-0">
            11 § Svar på interpellation 2004/05:251 om svenska skolelevers
            kunskapsnivå
          </note>
          <note type="speaker" xml:id="i-db578d1ffa05cfa0-0">
            Anf. 165 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-48">
            <seg xml:id="i-b77b9b613c0bc16a-0">
              Fru talman! Ulf Nilsson har frågat mig vilka åtgärder jag avser
              att vidta för att Sverige ska dra lärdom av hur svenska elevers
              kunskaper står sig i internationell jämförelse.
            </seg>
            <seg xml:id="i-ff253bf1f2aa6629-0">
              Jag vill inledningsvis understryka att resultaten i den svenska
              skolan generellt sett är goda. Enligt Pisa 2003 ligger de svenska
              15-åringarnas läsförståelse och kunnande i matematik och naturvetenskap
              samt deras problemlösningsförmåga över genomsnittet bland OECD-länderna.
            </seg>
            <seg xml:id="i-c69795ce7a29b0b0-0">
              Resultaten från Pisa 2003, Statens skolverks nationella utvärdering
              av grundskolan och den internationella undersökningen TIMSS 2003
              pekar dock sammantaget på att de svenska elevernas kunskaper har
              försämrats i främst matematik och i de naturorienterande ämnena.
              Detta är oroande och måste tas på allvar. Resultaten i läsning
              är oförändrat goda jämfört med Pisa 2000, men läsförmågan har
              försämrats i förhållande till tidigare nationella mätningar och
              våra egna högt ställda ambitioner. Det är också viktigt att uppmärksamma
              att även om Sverige fortfarande framstår som ett land med ett
              likvärdigt skolsystem så finns tendenser som tyder på att likvärdigheten
              i Sverige kan ha försämrats något sedan Pisa 2000.
            </seg>
            <seg xml:id="i-900ba14749468594-0">
              Resultaten måste ses mot bakgrund av att det under 1990-talet
              genomfördes kraftfulla besparingar inom den svenska grundskolan
              som ledde till att lärartätheten minskade. För att motverka denna
              utveckling har regeringen redan tidigare tagit initiativ till
              riktade statsbidrag avsedda för personalförstärkningar i skolan.
              Hittills har satsningen gått mycket bra, och över 12 000 fler
              personer har anställts i skolan. Lärartätheten ökar nu för varje
              år.
            </seg>
            <seg xml:id="i-b69c389d4b53d9b5-0">
              De försämrade resultaten för matematik och naturvetenskap är
              en allvarlig signal. Utan att föregripa remissbehandlingen av
              Matematikdelegationens förslag framstår det klart att det kommer
              att krävas kraftfulla samlade åtgärder i hela utbildningssystemet,
              från förskola till skola och högskola, för att matematikkunskaperna
              ska kunna stärkas. Undervisningen och pedagogiken i matematikämnet
              behöver förnyas, något som kräver betydande insatser för kompetensutveckling
              av lärare och som bör ske i samverkan mellan stat, kommun och
              högskola. Jag är också övertygad om att vi kan göra mycket mer
              i samverkan mellan skolan och arbetslivet för att göra matematiken
              mer intressant och verklighetsnära för eleverna. Jag avser därför
              att inbjuda företrädare för näringslivet till ett gemensamt initiativ
              kring matematiken.
            </seg>
            <seg xml:id="i-fe4e1713adbaebd2-0">
              Regeringen har också gett Myndigheten för skolutveckling i uppdrag
              att utarbeta en motsvarande strategi så att intresset för naturvetenskap
              och teknik bättre kan tas till vara och utvecklas. Regeringen
              ger också ekonomiskt stöd till nationella resurscentrum i matematik,
              naturvetenskap och teknik samt stöd till så kallade science centers
              .
            </seg>
            <seg xml:id="i-5b6628f0ed852501-0">
              Goda läskunskaper är en grundförutsättning för att kunna fungera
              i ett modernt samhälle och för elevernas möjligheter att utveckla
              kunskap även inom andra kunskapsområden. Regeringen satsar nu
              ytterligare omfattande resurser för att stärka insatserna i segregerade
              områden, där många elever behöver extra stöd i läsning. Riktade
              insatser för att uppmuntra läsning och stötta elevernas och lärarnas
              användning av skolbibliotek som en del av undervisningen är prioriterade.
              Vidare avser jag att tillsammans med utbildnings- och kulturministern
              samla företrädare för alla lärarutbildningar för att försäkra
              mig om att frågan om läsning är en prioriterad fråga för dem.
            </seg>
            <seg xml:id="i-960de21398a54a94-0">
              Undersökningar visar att lärarnas kompetens är den enskilt viktigaste
              faktorn för elevernas resultat och måluppfyllelse. Det är därför
              bekymmersamt att en så stor andel lärare saknar lärarutbildning.
              Det gäller särskilt i de fristående skolorna. Staten och huvudmännen
              har här ett gemensamt ansvar. Det är huvudmännens ansvar att anställa
              behöriga lärare med utbildning för de ämnen de ska undervisa i.
              Jag vill också betona arbetsgivarnas skyldighet att anordna kompetensutveckling.
            </seg>
            <seg xml:id="i-769bf46c6688b0bb-0">
              Regeringen har nyligen givit Skolverket i uppdrag att vidareutveckla
              det nationella provsystemet. I det fortsatta arbetet ska Skolverket
              prioritera grundskolan. Vid utvecklingen av diagnostiska material
              gäller detta särskilt för de tidiga åldrarna i grundskolan och
              speciellt för läsutveckling och matematik.
            </seg>
            <seg xml:id="i-ca42c4ec2c5ac787-0">
              Slutligen omfattar regeringens kvalitetsprogram för skolan flera
              initiativ för att stärka styrningen och kontrollen av skolan på
              alla nivåer i systemet. Bland annat ställs nu tydligare krav på
              skolan att informera om den enskilda elevens studieutveckling
              och vilka insatser som behövs för att eleven ska nå målen. Initiativ
              för att utveckla skolornas och kommunernas kvalitetsarbete ingår
              också, bland annat genom tydligare regler om kvalitetsredovisning.
              Dessutom har en statlig skolinspektion inrättats inom Skolverket
              med uppdrag att granska samtliga landets skolor.
            </seg>
            <seg xml:id="i-3c5d08813bfe1356-0">
              Detta sammantaget visar att regeringen har vidtagit och kommer
              att vidta en mängd åtgärder för att förstärka den svenska skolan.
              Det är också viktigt att komma ihåg att det pågår ett omfattande
              utvecklingsarbete runtom i landets skolor som kan ge positiva
              resultat på sikt. Svenska elever ser skolarbetet som viktigt,
              och samarbetet med och respekten för lärarna fungerar väl. Detta
              skapar en god grund för utveckling och förbättringar.
            </seg>
          </u>
          <note type="speaker" xml:id="i-08366e2439a29b94-0">
            Anf. 166 ULF NILSSON (fp):
          </note>
          <u who="ulf_nilsson_00782a" xml:id="i-877d0fe9db0f5468-0">
            <seg xml:id="i-8e2ec7629284d370-0">
              Fru talman! Jag vill tacka skolministern för svaret. Min interpellation
              skrevs när den internationella Pisaundersökningen kom före jul.
              Den visade precis som skolministern säger, fast han säger det
              på ett annat sätt än jag gör att Sverige ligger medelmåttigt till.
              I Pisa ligger vi något över genomsnittet när det gäller matematik,
              i TIMSS något under genomsnittet. Detta gäller alltså Sverige,
              som är ett land som satsar mer på skolan än alla andra länder
              i den grupp vi jämförs med. Då kan man inte vara nöjd, och inte
              stolt heller, som ni socialdemokrater brukar säga att ni är.
            </seg>
            <seg xml:id="i-18d9710d511917ac-0">
              I förra debatten sade jag till skolministern att det gäller att
              tänka på att skolan kostar mycket pengar. Skolan ska kosta mycket
              pengar. En bra skola kostar mycket pengar, men en dålig skola
              kostar ännu mer.
            </seg>
            <seg xml:id="i-73354f252e49e448-0">
              När vi ser på dessa siffror får vi inte tro att det handlar om
              någon internationell olympiad eller tävling där det är spännande
              att se vem som får högsta poängen. Bakom siffrorna finns det ju
              människor barn och ungdomar som inte får det stöd och den uppmuntran
              som den svenska skolan är skyldig att ge. Det finns alldeles för
              många barn som går ut grundskolan utan att ha fått en grund i
              läsning, skrivning och räkning. Bakom siffrorna finns det för
              många gymnasieungdomar som går ut utan att vara förberedda för
              vare sig yrkesliv eller studier. Det är ju för deras skull vi
              jämför oss med andra länder för att lära oss av deras framgångar
              och misstag.
            </seg>
            <seg xml:id="i-6ef44b6a1d9df18e-0">
              Förutom Pisaundersökningen har det kommit två andra undersökningar
              sent i höstas: TIMSS internationella undersökning 2003 och Skolverkets
              utvärdering. De förstärker intrycket och jag märker på skolministerns
              svar att han också har sett det att försämringar har skett i den
              svenska skolan.
            </seg>
            <seg xml:id="i-bf81b0e608228d07-0">
              Kunskaperna i matte och naturorienterade ämnen har försämrats,
              och läsförmågan har försämrats jämfört med tidigare. Särskilt
              tråkigt är det att svenska elever har blivit sämre på problemlösning.
              Det är inte bara när det gäller pluggkunskaper som det finns brister.
            </seg>
            <seg xml:id="i-2f74608b50b491f3-0">
              Nu säger också skolministern att han tycker att detta är oroande
              och att det måste tas på allvar. I och för sig är det väl, vill
              jag påstå, någonting nytt i svensk skoldebatt att en socialdemokratisk
              skolpolitiker erkänner att det faktiskt finns problem hittills
              har man bara sagt att oppositionen svartmålar så det är jag tacksam
              för.
            </seg>
            <seg xml:id="i-eb92fb1884de88ab-0">
              Men även om jag uppskattar det är jag inte imponerad av förslagen
              till att vända utvecklingen. Det är inte särskilt konkreta förslag
              som skolministern kommer med i sitt svar. Det gäller uppdrag till
              Myndigheten för skolutveckling och att pedagogiken behöver förnyas
              liksom kompetensutveckling och riktade insatser för att stötta
              läsning med mera.
            </seg>
            <seg xml:id="i-feca5892b20c18ba-0">
              Vi i Folkpartiet är övertygade om att det behövs genomgripande
              reformer för att vända utvecklingen. Jag har lämnat över några
              förslag till skolministern. Det handlar där om att införa ett
              lågstadium med tydliga mål och nationella prov i årskurs 3 och
              om att förnya lärarutbildningen med olika lärarutbildning beroende
              på vilket stadium läraren ska undervisa på. Alla lågstadielärare
              ska kunna lära ut läsning och skrivning. Vidare handlar det om
              betyg tidigare och om fler betygssteg.
            </seg>
            <seg xml:id="i-b8a3ddb64c2234d8-0">
              I interpellationen frågar jag även om ministern inte borde titta
              ut över Östersjön mot Finland, som toppar resultaten i alla undersökningar
              där Finland finns med. Den frågan besvarar inte ministern. Jag
              föreslår en studieresa till Finland för skolministern.
            </seg>
            <seg xml:id="i-061045f5583b13bc-0">
              Skolministern ska få ytterligare en möjlighet att svara lite
              mera konkret på de allvarliga frågor som de här siffrorna reser:
            </seg>
            <seg xml:id="i-b621552b7eee3da1-0">
              Hur kommer skolministern att förbättra lärarutbildningen? Vad
              kommer att göras för att alla elever ska nå målen? Hur kommer
              kontrollen över skolan att skärpas?
            </seg>
          </u>
          <note type="speaker" xml:id="i-0f03ccb7fc3fd896-0">
            Anf. 167 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-49">
            <seg xml:id="i-7c4945ce9a2b7bca-0">
              Fru talman! Naturligtvis måste man ta de undersökningar som har
              kommit under hösten på allvar och göra en djup analys av vad som
              ligger bakom resultaten. Dock vill jag höja ett varningens finger
              när det gäller jämförelser mellan länder, särskilt statistiska
              jämförelser. Ibland är det lätt att göra jämförelser. Ibland är
              det en omöjlighet.
            </seg>
            <seg xml:id="i-254d5043c0edd8c0-0">
              När det gäller jämförelsen med Finland kan jag säga att det är
              sant att de finska resultaten i gjorda undersökningar har varit
              bättre än de svenska. Men det finns också oerhört stora skillnader
              i förutsättningar och traditioner som gör att de finska lösningarna
              inte helt enkelt kan överföras till Sverige.
            </seg>
            <seg xml:id="i-8994052a51cffcb5-0">
              Det finns inte bara en enda förklaring till de finska resultaten.
              Enligt OECD handlar det i stället om en kombination av olika faktorer.
              Man lyfter fram elevernas egna intressen och fritidsintressen.
              Speciellt lyfter man fram att barn och ungdomar i Finland läser
              mycket även pojkar. Läraryrkets höga status i Finland är också
              en viktig faktor. Den finska lärarutbildningen är lång och har
              en hög akademisk nivå. Vidare tar man upp att den finska elevgruppen
              är homogen till skillnad från den svenska som till sin sammansättning
              är ganska bred.
            </seg>
            <seg xml:id="i-b0bdc83b5a95e166-0">
              Kan man då lära sig något? Ja, absolut! Man ska alltid vara beredd
              att ta till sig erfarenheter och lärdomar från andra länder och
              också från andra människor. Jag vill ändå som sagt varna. Det
              går inte att tro att en lösning som fungerar i ett land automatiskt
              fungerar i ett annat land.
            </seg>
            <seg xml:id="i-9d5f9addac7d50f5-0">
              Det är nog naivt att tro att de stora besparingar som den svenska
              skolan genomgick under 1990-talet, i kombination med oerhört stora
              och genomgripande reformer, inte har bidragit till de försämringar
              vi ser i vissa ämnen, till exempel i matematik. Det är därför
              som den socialdemokratiska regeringen har sett det som angeläget
              att nu när vi har möjlighet att öka resurserna till skolan göra
              riktade satsningar och återigen anställa fler lärare och annan
              personal i skolan. Att öka lärartätheten är viktigt.
            </seg>
            <seg xml:id="i-ba132455ae3cb3d3-0">
              Jag måste säga att jag blir något förbryllad över Folkpartiets
              påstående att det är lärarutbildningens fel att vi har de här
              resultaten. För några år sedan genomfördes, precis som Ulf Nilsson
              känner till, en förändring av den svenska lärarutbildningen. Jag
              kan konstatera att under den period då mätningen gjordes hade
              inte en enda lärare kommit ut från den nya lärarutbildningen.
              Ändå säger Folkpartiet att den ska göras om alltså innan en enda
              lärare hunnit komma ut. Det är först den här terminen som den
              första utexaminerade läraren kommer ut i verksamheten som en fullvärdig
              lärare. Därför tycker jag att det blir något konstigt och på gränsen
              till oseriöst när man kommer med lösningar på problem som uppenbarligen
              inte har någon koppling till gjorda undersökningar.
            </seg>
            <seg xml:id="i-9de01f3c3314b883-0">
              Vilka lösningar kan vi då ha? Ja, vi kände mycket väl till att
              resultaten i matematik tyvärr inte var så som vi önskade. Därför
              tillsatte regeringen redan för två år sedan en genomgripande utredning
              för att ta reda på orsakerna. Nu har det resultatet kommit, och
              vi ska nu så att säga lyssna in de viktiga och kloka synpunkter
              som kommer in för att därefter vidta de genomgripande åtgärder
              som behövs för att stärka matematikämnet, som är ett oerhört viktigt
              verktyg i allt lärande.
            </seg>
          </u>
          <note type="speaker" xml:id="i-2f6e477425e6dad2-0">
            Anf. 168 ULF NILSSON (fp):
          </note>
          <u who="ulf_nilsson_00782a" xml:id="i-877d0fe9db0f5468-1">
            <seg xml:id="i-8ebda718f01645e9-0">
              Fru talman! Jo, visst finns det ett samband med 1990-talet. Det
              var ju i början av 1990-talet som kommunaliseringen genomdrevs,
              mot Folkpartiets vilja. Situationen hade ju uppstått att ansvarsförhållanden
              blev oklara. Från det att kommunaliseringen genomfördes har likvärdigheten
              mellan skolor i olika delar av Sverige kraftigt minskat.
            </seg>
            <seg xml:id="i-080bd115fb0213cf-0">
              Lärarbristen har förvärrats på tio år, och inte blir det bättre
              av att vi nu har en lärarutbildning som dömts ut av studenterna
              själva i alla hittills publicerade undersökningar. Det är alltså
              för framtidens tillgång på och rekrytering av lärare som jag vill
              förändra den nyinförda lärarutbildningen.
            </seg>
            <seg xml:id="i-a4873bf147253b3b-0">
              Jo, det är sant att Finland, som skolministern antyder, faktiskt
              har gjort en del bra saker. Jag vet inte om skolministern är beredd
              att genomföra en del av det han räknade upp. I Finland har man
              inte experimenterat med skolan på samma sätt som gjorts i Sverige.
              I Finland sätts betygen tidigt och i flera steg. Man satsar tidigt
              på de viktigaste kunskaperna på läsning och räkning. Finland har
              också högre lärarlöner än Sverige, vilket jag tror att skolministern
              sade. De finska behörighetsvillkoren för lärare är noga angivna
              i en förordning. Finland har också studentexamen och särskilda
              utbildningar för yrkesinriktade grundexamina. Mycket av det här
              föreslår vi i Folkpartiet genomförs i Sverige.
            </seg>
            <seg xml:id="i-14cb35afccd90375-0">
              Jag sade nyss att skolministern borde göra en studieresa till
              Finland. När han ändå är ute och reser kan han också, tycker jag,
              besöka Danmark som har en väl fungerande yrkesutbildning och lärlingsutbildning.
              Ett stort problem i Sverige är att yrkesutbildningarna så att
              säga har akademiserats. De teoretiska utbildningarna däremot har
              tunnats ut.
            </seg>
            <seg xml:id="i-d65f572ca8b71861-0">
              Skolministern och hans företrädare brukar inte vara lika försiktiga
              med att tala om statistik när man hittar länder som lyckats sämre
              än Sverige med skolan. Både nuvarande skolministern och den tidigare,
              Thomas Östros, har älskat att nämna till exempel Tyskland eftersom
              man där har sämre resultat än Sverige. Men nu är det nog dags
              att börja titta lite närmare också på länder som faktiskt har
              det bättre.
            </seg>
            <seg xml:id="i-cdc63885e520c6b7-0">
              Sett till det sammanfattande intrycket av de här rapporterna
              är den svenska skolan en skola med ovanligt lite betyg, med ovanligt
              mycket skolk, med ovanligt många outbildade lärare, med ovanligt
              lågavlönade lärare, med ovanligt lite undervisningstimmar till
              exempel i matematik, med ovanligt lite läxor och prov och med
              flest elever i hela TIMSS-undersökningen som kommer för sent.
              Många elever klarar sig bra ändå tack vare bra lärare och tack
              vare stöd hemifrån. Men det är alltfler elever som misslyckas,
              och de kommer att behöva en reformerad skola.
            </seg>
            <seg xml:id="i-73782e9fd6d9e5d0-0">
              Jag upprepar min fråga till skolministern om han vill göra något
              för att vi ska lära av andra länder och för att vi ska börja utnyttja
              internationella erfarenheter när vi fattar politiska beslut om
              skolan. Exempel är den senaste gymnasiepropositionen och Gymnasieutredningen
              som innehöll knappt någon enda rad om internationella jämförelser.
              Men Sverige är inte sig självt nog när det gäller utbildning och
              skola, utan vi behöver lära av andra!
            </seg>
          </u>
          <note type="speaker" xml:id="i-ea1d6db5c403a4b9-0">
            Anf. 169 Statsrådet IBRAHIM BAYLAN (s):
          </note>
          <u who="unknown" xml:id="i-1900693a8f3b3996-50">
            <seg xml:id="i-887cc7f69e54ec7f-0">
              Fru talman! Ulf Nilsson känner säkert till det, men jag vill
              ändå med anledning av hans inlägg säga att de internationella
              jämförelserna över huvud taget inte handlar om gymnasieskolan.
              Det är elever i de yngre åldrarna som har jämförts. Det kan vara
              viktigt att påpeka när du hänvisar till dem.
            </seg>
            <seg xml:id="i-19068b46049f5892-0">
              Det är viktigt att göra en rejäl utvärdering av den nya lärarutbildningen.
              Därför har regeringen redan gett ett uppdrag till Högskoleverket
              att göra en rejäl utvärdering, som kommer inom de närmaste månaderna.
              Dessutom har jag och min kollega kultur- och utbildningsminister
              Leif Pagrotsky tagit initiativ till att träffa företrädare för
              lärarutbildningarna och diskutera om det behövs förändringar.
              Behövs det förändringar är inte jag främmande för att göra det
              inom ramen för den lärarutbildning vi har.
            </seg>
            <seg xml:id="i-33c5a91acb98a815-0">
              Fru talman! Många av de lösningar som Folkpartiet har föreslagit
              efter rapporterna praktiseras i många andra länder. Det skolsystem
              som Folkpartiet förespråkar används i många länder, inte minst
              i Tyskland, som ju lyckades ännu sämre i dessa utvärderingar och
              jämförelser. I Tyskland pågår den motsatta diskussionen. Man diskuterar
              hur den sorteringsskola man haft har misslyckats. Nu överväger
              man en förändring, till förmån för det sammanhållna skolsystem
              som vi har.
            </seg>
            <seg xml:id="i-0afe15c5d4d12242-0">
              Jag vill inte ha en tidig sortering av barn och ungdomar. Den
              sorteringsskola som Folkpartiet föreslår har vi ju haft i Sverige.
              Inte blev det bättre resultat av det, tvärtom. På ett tidigt stadium
              avgörs livsval för 9- och 10-åringar. Det kan jag inte ställa
              upp på. Vi vet att det är föräldrarnas sociala bakgrund som i
              det läget får stort genomslag, det vill säga att barn till akademiker
              väljer en studiegång som leder till ett akademiskt yrke medan
              barn som kommer från en traditionell arbetarklass väljer inriktningar
              som gör att de begränsar sina livsval längre fram.
            </seg>
            <seg xml:id="i-666c9bec350cb575-0">
              Fru talman! Folkpartiet verkar helt ha övergett den socialliberala
              skolpolitiken och går så långt att de vill att elever redan från
              årskurs 3, 9-åriga barn som inte nått målen, ska sorteras bort
              från sina klasskamrater. Tror du verkligen, Ulf Nilsson, att kvarsittning
              för 9-åriga barn är lösningen på skolans problem, såsom ni har
              föreslagit?
            </seg>
            <seg xml:id="i-4b10743f0fb940b0-0">
              Ni vill också sortera ungdomarna i de högre åldrarna utifrån
              en allmän och en särskild kurs i till exempel matematik, engelska
              och svenska. Viljan att sortera elever finns även när det gäller
              övergången från grundskolan till gymnasieskolan. Tror du, Ulf
              Nilsson, att det är en framgångsrik väg att gå att tvinga halvvuxna
              tonåringar tillsammans med 13- och 14-åringar i grundskolan?
            </seg>
            <seg xml:id="i-4477c8d57b71460b-0">
              Fru talman! När jag läser Folkpartiets förslag med anledning
              av rapporterna ser jag framför mig den skola som vi för länge
              sedan lämnade bakom oss och som ju på intet sätt producerade bättre
              resultat än i dag. Tvärtom är resultaten i dag betydligt bättre.
            </seg>
            <seg xml:id="i-fef4a6c941443541-0">
              Är Folkpartiets lösning på detta att backa tillbaka till en skola
              som sorterade och slog ut barn från mindre bemedlade hem?
            </seg>
          </u>
          <note type="speaker" xml:id="i-1bc5372f52824341-0">
            Anf. 170 ULF NILSSON (fp):
          </note>
          <u who="ulf_nilsson_00782a" xml:id="i-877d0fe9db0f5468-2">
            <seg xml:id="i-b8ac075c413d4dbf-0">
              Fru talman! Det är intressant när två personer använder samma
              retorik men menar olika saker. Orsaken till att jag och Folkpartiet
              är så kritiska mot Socialdemokraternas skolpolitik är att vi inte
              vill ha en sorteringsskola. Vi vill inte ha en skola där 10 %
              är bortsorterade när de kommer till årskurs 9 därför att de inte
              har tillräckliga kunskaper för att klara sig in på ett nationellt
              gymnasieprogram. Vi vill inte ha en sorteringsskola där ungefär
              40 % inte når upp till gymnasieskolans mål när de är 20 år eller
              får högskolebehörighet och inte heller är förberedda för yrkeslivet.
              Vi vill inte ha en sorteringsskola där man redan i tvåan och trean,
              genom rädsla för utvärdering och tydliga test, glömmer bort att
              ge elever det stöd och den hjälp som varje svensk elev har rätt
              att få. Det är det som är problemet i den svenska skolan. Man
              skjuter problemen framför sig, och så någon gång mot slutet av
              gymnasieskolan är det för sent att göra någonting.
            </seg>
            <seg xml:id="i-d6e30b641f72e04c-0">
              Det är Socialdemokraterna som skapar en sorteringsskola där en
              allt större grupp hamnar utanför. Det som har varit en skola för
              alla är snart på väg att bli en skola för hälften.
            </seg>
            <seg xml:id="i-a2639f9c80dcb014-0">
              Vad är det för fel att göra ordentliga utvärderingar och sätta
              in nationella prov i matte och svenska i årskurs 3 så att de som
              behöver extra hjälp kan få det? Vad är det för fel att i en modern
              flexibel skola, där man ofta arbetar årskurslöst, låta en elev
              gå ett år till i grundskolan och sätta in det extra året någon
              gång under tvåan, trean, fyran?
            </seg>
            <seg xml:id="i-d0c8530bf338a592-0">
              Det är Socialdemokraterna som backar. Lite försiktigt säger man
              trots allt att det finns problem. Lite försiktigt säger man att
              man kanske måste titta närmare på utvärdering och så vidare. Men
              det är drömmen om den läxfria kravlösa skolan som ni har haft
              som har gett de resultat vi ser i dag.
            </seg>
          </u>
          <note type="speaker" xml:id="i-02d114455e642453-0">
            Anf. 171 Statsrådet IBRAHIM BAYLAN (s):
          </note>
          <u who="unknown" next="cont" xml:id="i-dfe0f46ce5b7403a-3">
            <seg xml:id="i-8ad2d28de39e8818-0">
              Fru talman! Jag har under de tre månader jag har varit skolminister
              försökt vara ute i den svenska skolan. Jag möter en oerhört engagerad
              lärarkår, en skola som på många sätt lyckas oerhört bra. Jag försöker
              föra en dialog med skolans personal, och ett av de återkommande
              önskemål jag hör är att få arbetsro att arbeta med elevernas utbildning.
              Om det är någon lärdom vi kan dra av Finland är det just att Finland
              under 90-talet satsade på att låta skolan ha en arbetsro. Därför
              tänker jag mig inte några genomgripande reformer, såsom Folkpartiet
              föreslår med nya betygssystem, införande av en sorteringsskola,
              en särskild och en allmän, och så vidare.
            </seg>
            <seg xml:id="i-949406242a337b64-0">
              Jag tror att vad den svenska skolan behöver, förutom arbetsro,
              är att vi ökar resurserna, att vi fortsätter med de riktade satsningarna
              på att öka antalet lärare och annan personal i skolan.
            </seg>
            <seg xml:id="i-d0b106cbcd6925d9-0">
              Jag tror också att vi i spåren efter decentraliseringen av skolan,
              som jag tycker i grunden har varit oerhört positiv, behöver stärka
              uppföljningen genom individuella utvecklingsplaner som ska gälla
              från första året för samtliga elever i skolan och genom att stärka
              kvalitetsredovisningarna på skolnivå och på kommunnivå så att
              vi kan få en bra bild av hur den svenska skolan lyckas.
            </seg>
            <seg xml:id="i-5f64ef8b8a8dea1b-0">
              Ett tredje område som jag tror att vi måste arbeta aktivt med
              är möjligheten för skolan att garantera tryggheten för elever
              och personal men också säkerställa studieron i klassrummen. Jag
              kommer under våren att lägga fram en proposition som handlar om
              diskriminering och kränkningar och en om en ny skollag som ska
              förtydliga ansvaret men också förtydliga befogenheterna för skolans
              personal för att kunna garantera tryggheten och säkerställa studieron.
            </seg>
          </u>
          <note xml:id="i-364b31b3d44d6a41-6">
            Överläggningen var härmed avslutad.
          </note>
          <note xml:id="i-22cd7a860307f902-0">
            12 § Bordläggning
          </note>
          <note xml:id="i-36b2c1d927794edf-0">
            Anmäldes och bordlades
          </note>
          <note xml:id="i-082928a9b4d7cd27-0">
            13 § Anmälan om interpellationer
          </note>
          <note xml:id="i-f3e535df887447b0-0">
            Anmäldes att följande interpellationer framställts
          </note>
          <note xml:id="i-dbd7422529230a5c-0">
            den 20 januari
          </note>
          <note xml:id="i-422fb1b17a9d5a95-0">
            Carl B Hamilton
          </note>
          <note xml:id="i-cac584f6ee0fc481-0">
            Gunnar Andrén
          </note>
          <note xml:id="i-c9c4f4bb1f427a62-0">
            Jörgen Johansson
          </note>
          <note xml:id="i-5379f850d1c4e927-0">
            Interpellationerna redovisas i bilaga som fogats till riksdagens
            snabbprotokoll tisdagen den 25 januari.
          </note>
          <note xml:id="i-d98b5d17de4feed1-0">
            14 § Anmälan om frågor för skriftliga svar
          </note>
          <note xml:id="i-ebe0360068244f02-0">
            Anmäldes att följande frågor för skriftliga svar framställts
          </note>
          <note xml:id="i-dbd7422529230a5c-1">
            den 20 januari
          </note>
          <note xml:id="i-d8f5df2efb41e81e-0">
            Sten Tolgfors
          </note>
          <note xml:id="i-99e556aabe1907d7-0">
            Johan Löfstrand
          </note>
          <note xml:id="i-b2bbc9e06dff8b5d-0">
            Susanne Eberstein
          </note>
          <note xml:id="i-3267c6ee8829c445-0">
            Birgitta Ohlsson
          </note>
          <note xml:id="i-fcf4fdd2a93ba003-0">
            Ulla Hoffmann
          </note>
          <u who="unknown" prev="cont" xml:id="i-766211923721a42b-3">
            <seg xml:id="i-18115c9fe25d7590-0">
              Torsten Lindström
            </seg>
            <seg xml:id="i-18115c9fe25d7590-1">
              Torsten Lindström
            </seg>
            <seg xml:id="i-18115c9fe25d7590-2">
              Torsten Lindström
            </seg>
            <seg xml:id="i-18115c9fe25d7590-3">
              Torsten Lindström
            </seg>
          </u>
          <note xml:id="i-4333820da6fd41c0-0">
            Carina Moberg
          </note>
          <note xml:id="i-4ff7baa6956f7573-0">
            Inger Lundberg
          </note>
          <note xml:id="i-3267c6ee8829c445-1">
            Birgitta Ohlsson
          </note>
          <note xml:id="i-8d0af48fa394a875-0">
            Jan-Evert Rådhström
          </note>
          <note xml:id="i-8d0af48fa394a875-1">
            Jan-Evert Rådhström
          </note>
          <note xml:id="i-888d68ebea0636e2-0">
            Lennart Fremling
          </note>
          <note xml:id="i-5f8fc2cc773f5d65-0">
            Sven-Erik Sjöstrand
          </note>
          <note xml:id="i-7f1146a02d4c7f50-0">
            Anita Sidén
          </note>
          <note xml:id="i-6ff8e6fe4c9bd684-0">
            Frågorna redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note xml:id="i-367cccd59094e8f2-0">
            15 § Anmälan om skriftliga svar på frågor
          </note>
          <note xml:id="i-b0b1530ab950be52-0">
            Anmäldes att skriftliga svar på följande frågor inkommit
          </note>
          <note xml:id="i-205106741a2c6443-0">
            den 19 januari
          </note>
          <note xml:id="i-d8f5df2efb41e81e-1">
            Sten Tolgfors
          </note>
          <note xml:id="i-d8f5df2efb41e81e-2">
            Sten Tolgfors
          </note>
          <note xml:id="i-a8d21c48f8fdfcf5-0">
            Göran Lindblad
          </note>
          <note xml:id="i-d3d03ecb38f0b72b-0">
            Ulrik Lindgren
          </note>
          <note xml:id="i-5f0444a60c2d8d4e-0">
            Kenneth Johansson
          </note>
          <note xml:id="i-24d0592d13ece0c2-0">
            Lennart Axelsson
          </note>
          <note xml:id="i-7f1146a02d4c7f50-1">
            Anita Sidén
          </note>
          <note xml:id="i-68d603d9ab32c88e-0">
            Elina Linna
          </note>
          <note xml:id="i-3e04b978257c4729-0">
            Staffan Danielsson
          </note>
          <note xml:id="i-51f204770fea4154-0">
            Anita Brodén
          </note>
          <note xml:id="i-b3b7621e1c32aa55-0">
            Rosita Runegrund
          </note>
          <note xml:id="i-61d6350128a93f0f-0">
            Lennart Kollmats
          </note>
          <note xml:id="i-c6c49747074c313b-0">
            Veronica Palm
          </note>
          <note xml:id="i-a1fc84b6f5ae302d-0">
            Anne-Marie Ekström
          </note>
          <note xml:id="i-6d5b774c2ef5810e-0">
            Marie Wahlgren
          </note>
          <note xml:id="i-3a19a78566cf8076-0">
            Tobias Krantz
          </note>
          <note xml:id="i-61d6350128a93f0f-1">
            Lennart Kollmats
          </note>
          <note xml:id="i-b3b7621e1c32aa55-1">
            Rosita Runegrund
          </note>
          <note xml:id="i-dbd7422529230a5c-2">
            den 20 januari
          </note>
          <note xml:id="i-a8d21c48f8fdfcf5-1">
            Göran Lindblad
          </note>
          <note xml:id="i-3267c6ee8829c445-2">
            Birgitta Ohlsson
          </note>
          <note xml:id="i-7f1146a02d4c7f50-2">
            Anita Sidén
          </note>
          <note xml:id="i-f8f3599e3622c61c-0">
            Rolf Olsson
          </note>
          <note xml:id="i-fa80158fa78ba153-0">
            Gustav Fridolin
          </note>
          <note xml:id="i-c89b6c1bac337d2e-0">
            Svaren redovisas i bilaga som fogats till riksdagens snabbprotokoll
            tisdagen den 25 januari.
          </note>
          <note xml:id="i-2285997578b06269-0">
            16 § Kammaren åtskildes kl. 20.18.
          </note>
          <note xml:id="i-09585a6f3827f35e-0">
            Förhandlingarna leddes
          </note>
          <note xml:id="i-aed4a22208f295ae-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
