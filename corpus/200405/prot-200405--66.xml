<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--66</head>
          <docDate when="2004-01-28">2004-01-28</docDate>
        </div>
      </front>
      <body>
        <div>
          <note xml:id="i-b43c5485f0a0b286-0">
            ﻿
          </note>
          <note xml:id="i-8746045e9d0ee96d-0">
            Riksdagens protokoll
          </note>
          <note xml:id="i-2691ce3877f21a8a-0">
            2004/05:66
          </note>
          <note xml:id="i-8918215cf771ee8e-0" type="date">
            Fredagen den 28 januari
          </note>
          <note xml:id="i-b66000b1043fde09-0">
            Kl. 09:00 - 12:15
          </note>
          <note xml:id="i-a4922d316bf6a1b5-0">
            1 § Särskild debatt om segregationen i Sverige
          </note>
          <note type="speaker" xml:id="i-4fdb478ac0f21629-0">
            Anf. 1 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-0">
            <seg xml:id="i-cdd48802ab236d26-0">
              Herr talman! Allas lika rättigheter, skyldigheter och möjligheter
              är en grundbult i socialdemokratisk politik och, vilket jag tror,
              också i andra partiers politik. Det är också en grundbult i kampen
              mot social, etnisk och ekonomisk diskriminering. Vi har inte nått
              det målet, och därför är denna debatt om segregation viktig.
            </seg>
            <seg xml:id="i-3e3d94afb7d85d98-0">
              En indikation på att vi inte nått målet om allas lika möjligheter
              handlar bland annat om sysselsättning. Drygt 350 000 människor
              bodde 2002 i bostadsområden med en lägre sysselsättningsgrad än
              60 %. 174 000 människor bodde i områden med en lägre sysselsättningsgrad
              än 50 %. Jag tar upp sysselsättningen därför att en av grundvalarna
              för gemenskap och delaktighet i ett samhälle är möjligheten till
              eget arbete och egen försörjning, precis som det varit i kampen
              för jämställdhet.
            </seg>
            <seg xml:id="i-55909275f89d5d8c-0">
              Dessa debatter brukar handla om vad andra gör för fel. Jag tror
              inte att vi kan ersätta den polemiken men kanske komplettera den
              med vad vi själva vill göra och hur det ska se ut. Dessa debatter
              brukar också handla om hur vi ska bistå svaga grupper. Jag hoppas
              att vi kan lära oss att se att det är fråga om människor med egen
              styrka. När vi debatterar de områden som kallas segregerade kanske
              vi också ska tänka på att de faktiskt är de minst segregerade
              områdena. Där bor människor med femtio eller hundra nationaliteter,
              att jämföra med andra områden där det kanske bara finns en eller
              två.
            </seg>
            <seg xml:id="i-0a3dc8bf17516674-0">
              Dessa debatter brukar också handla om vad minoriteterna ska göra.
              Låt mig denna gång inleda med att säga några ord om oss i majoritetssamhället.
              Då blir det några ord om mänskliga rättigheter, eftersom dess
              motsats är diskriminering.
            </seg>
            <seg xml:id="i-9b13d8e5d5c151ed-0">
              Du behöver bara tänka på dig själv i relation till en annan del
              av världen så är du själv i minoritet. Tänk om du inte erbjöds
              jobbet därför att ditt namn klingade obekant. Tänk om du inte
              fick visa vad du dög till därför att ditt hudpigment var av ett
              annat slag. Diskriminering av människor med annan bakgrund är
              inte värdigt ett civiliserat samhälle. Därför vill vi kraftsamla
              mot etnisk diskriminering.
            </seg>
            <seg xml:id="i-3e842e293d27ae26-0">
              Diskrimineringslagarna har skärpts. DO får ökade medel, diskrimineringsbyråerna
              likaså. Vi främjar diskrimineringsklausuler vid offentlig upphandling
              bland annat genom stöd till Nämnden för offentlig upphandling.
              Vi genomför praktikövningar för att kartlägga graden av diskriminering.
              Vi samarbetar och för samtal med näringslivet för att främja deras
              åtgärder mot diskriminering.
            </seg>
            <seg xml:id="i-2c8dc758ee0f10ff-0">
              Politik mot segregering är en del av den generella välfärdspolitiken.
              För oss socialdemokrater handlar det också om att göra de största
              satsningarna där behoven är som störst. Det var en av utgångspunkterna
              för storstadssatsningen, nämligen att bryta den sociala och etniska
              diskrimineringen. Med hjälp av den satsningen kunde nedåtgående
              spiraler i bland annat sysselsättning och valdeltagande brytas.
              Nu kan vi göra rikspolitik av allt från språkförskolor och samverkan
              mellan arbetsförmedlingar, försäkringskassor och kommuner till
              medborgarforum och brottsförebyggande råd.
            </seg>
            <seg xml:id="i-1289738db932e2c7-0">
              Men vi måste göra mer. På tisdag, den 1 februari, införs en ny
              sorts prova-på-platser för personer med ingen eller begränsad
              erfarenhet av svensk arbetsmarknad. På tisdag införs också efter
              samråd med näringslivet en arbetsplatsförlagd bedömning av yrkeskompetens
              för personer med utbildning från andra länder.
            </seg>
            <seg xml:id="i-9bf8ea7b74712042-0">
              Vad är det som bestämmer om en individ eller ett samhälle överlever?
              Jag tror att det är förmågan att förändras. Vi lever alla i ett
              samhälle som förändrats radikalt under hundra år. Vad är det som
              bestämmer om vi klarar av att förändras? Jag tror att det är förmågan
              att hitta mötesplatser och en dialog.
            </seg>
            <seg xml:id="i-1df640abc6f79ff5-0">
              I mitt nästa inlägg ska jag berätta mer om vad regeringen har
              för avsikt att göra, men nu ser jag fram emot att lyssna på vad
              ni andra vill göra. Att vi har en stor utmaning framför oss tror
              jag att vi kan vara överens om.
            </seg>
          </u>
          <note type="speaker" xml:id="i-1b470d37c10f910f-0">
            Anf. 2 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-94a94a3379b6d73f-0">
            <seg xml:id="i-8ca175670125a28a-0">
              Herr talman! Ingen människa är en ö. Så säger den engelske poeten
              John Donne.
            </seg>
            <seg xml:id="i-60d7d4798105fffe-0">
              Det är alltid människors utanförskap som skapar segregation,
              inte tvärtom. Vår delaktighet är nyckeln till vår tillvaro. I
              grunden är segregation därför frånvaron av integration. Det är
              viktigt att klargöra den skillnaden för att förstå dagens debatt.
            </seg>
            <seg xml:id="i-d4c93c288d65c5a8-0">
              I Sverige står tiotusentals människor utanför arbetsmarknaden
              i en grad som är helt unik för Europa. De gör så denna fredagsmorgon
              i januari när riksdagen debatterar deras situation, och de har
              gjort så länge. I dag nämns Sverige i internationell forskning
              och statistik som det land som är sämst på att tillvarata de människor
              som kommit till vårt land.
            </seg>
            <seg xml:id="i-8fa783fddcce484f-0">
              Våra förorter till de större städerna är på väg att sakta men
              säkert malas ned till getton med alla de kännetecken som finns
              i sådana områden vandalism, ungdomsbrottslighet, narkotikahandel.
              Skälen till detta är i grunden inte svårförståeliga.
            </seg>
            <seg xml:id="i-3570aa09efbaf98d-0">
              Under de mer än tio år som de socialdemokratiska regeringarna
              styrt Sverige har de varit medvetna om problemen, men de har inte
              på någon punkt lyckats ändra förutsättningarna för de människor
              som bebor Rosengård, Botkyrka, Bergsjön och Rinkeby.
            </seg>
            <seg xml:id="i-1f0828f25a239da6-0">
              Efter valet 2002 har det blivit ännu värre. Nu delar vi ut friårssemestrar
              till några få människor, samtidigt som förvärvsfrekvensen i min
              valkrets Malmö är 41 % för utrikes födda. Färre än hälften av
              denna grupp i rikets tredje största stad går till ett normalt
              arbete en vanlig fredag.
            </seg>
            <seg xml:id="i-5532c14e17555cbb-0">
              Följderna av regeringens politik är helt enkelt att stora grupper
              i dag försörjs via socialbidrag. I området Herrgården i Rosengård
              har vi 95 % som kvalar in i den gruppen, men det betyder inte
              att människor lever enbart på den statliga försörjningen. Tvärtom
              frodas i samma områden svartarbetet. Skattemyndigheterna i Malmö
              och övriga Sverige kan över huvud taget inte göra en rimlig bedömning
              av omfattningen. Den har helt enkelt växt dem över huvudet.
            </seg>
            <seg xml:id="i-abb4b2583f28698c-0">
              Man kan förstå den arbetslöse mannen från Mellanöstern som talar
              om för socialsekreteraren att hans fru inte kan ta det där arbetet
              som vårdbiträde, inte därför att hon inte är kompetent eller för
              att hon får dåligt betalt, utan därför att hans självkänsla inte
              överlever att hon får ett arbete och blir familjeförsörjare medan
              han förblir utanför. Då är det bättre att jag fortsätter att jobba
              utan kvitton som tidigare och hon går arbetslös, säger han, rycker
              på axlarna och går för att sköta sin syssla.
            </seg>
            <seg xml:id="i-363e2d32677c3705-0">
              Det är som sagt möjligt att förstå den bedömningen, men den kan
              aldrig ursäktas. Och framför allt kan aldrig det system ursäktas
              som möjliggör hans bedömning.
            </seg>
            <seg xml:id="i-541a51061d4b13d2-0">
              Har då regeringen under 1990-talet försökt rätta upp situationen?
              Vilka åtgärder har vidtagits? Vilka förslag har lagts fram? Litet
              och intet är svaret. Likt en åsna mellan två hötappar vrider sig
              integrationsministern i medierna kring frågan om etnisk registrering.
              Från moderat sida säger vi till ministern: Glöm höet och koncentrera
              dig på havren i arbetsmarknadens krubba!
            </seg>
            <seg xml:id="i-772195352abf65eb-0">
              Under 1990-talet kom en strid ström av tillfälliga projekt. Det
              var Blommanpengar, storstadssatsningar, integrationsprojekt och
              så vidare. Inget av dessa projekt har lämnat bestående avtryck
              i arbetet med att få in människor från utanförskapet till riktiga
              arbeten.
            </seg>
            <seg xml:id="i-a80386e3fc4a36bc-0">
              Finns det inga projekt som förtjänar att nämnas som lyckade?
              Jo, det gör det, men de har inte initierats av regeringen, haft
              statlig finansiering eller ens en gång statlig uppbackning. Ett
              sådant exempel är det projekt som MKB, Malmö Kommunala Bostadsbolag,
              genomfört för arbetslösa invandrarkvinnor. MKB har under de senaste
              dagarna varit omskrivet i mindre smickrande sammanhang, men inget
              av det ändrar det faktum att MKB var det första allmänna bostadsbolaget
              i Sverige som tog sig an uppgiften att ge sina invånare i Rosengård,
              Holma och Kroksbäck hoppet åter.
            </seg>
            <seg xml:id="i-023aaf8072eeb4ec-0">
              Det har medvetet satsat på egenmakt, inflytande och på utsikter
              att lämna det halvliv som många företagets kunder annars tvingas
              leva dag ut och dag in, år ut och år in.
            </seg>
            <seg xml:id="i-e92bed3a87648c36-0">
              MKB:s framgångsformel stavas egenmakt. När arbetslösa invandrarkvinnor
              har skolats till att bli egenföretagare i städbranschen har möjligheten
              till en egen inkomst öppnat sig, för många av dem för första gången
              i deras liv.
            </seg>
            <seg xml:id="i-a167e0c3c7668b33-0">
              Denna vilja till förändring har blivit bestående hos dem. De
              ser chanserna att skapa nya liv för sig och sin familj, att flytta
              från förorten och att utbilda sig, kort sagt att förverkliga någon
              av de saker som alla vi i den här kammaren och i Sverige någon
              gång drömmer om.
            </seg>
            <seg xml:id="i-ba62998984a4dc6d-0">
              Moderaterna har upprepade gånger lyft fram MKB:s insatser här
              i kammaren som någonting som borde göras till nationell politik
              och bilda skola för hur Sverige kan skapa en varaktig integration.
              Men svaret från regeringen har varit en ekande tystnad oavsett
              om ministern heter Mona Sahlin eller Jens Orback.
            </seg>
            <seg xml:id="i-05f62b4d138d34bf-0">
              Från vår synpunkt och den allians synpunkt som borgerligheten
              skapat är det förvisso flera punkter som är viktiga. Vi vill ge
              människor möjlighet att lära sig att prata bra svenska. Vi vill
              förkorta asyltiderna. Vi vill validera tidigare arbetsmarknadsmeriter.
            </seg>
            <seg xml:id="i-0c21d1b0fcdb7d8f-0">
              Men dessa åtgärder är utan undantag beroende av en övergripande
              strategi. Det är att öppna den svenska arbetsmarknaden och föra
              människor in från utanförskapets kyla till en värdighet som ett
              riktig hederligt arbete ger oss alla.
            </seg>
            <seg xml:id="i-7269ab7127071fc7-0">
              (Applåder)
            </seg>
          </u>
          <note type="speaker" xml:id="i-e081cac9eb50aa00-0">
            Anf. 3 MAURICIO ROJAS (fp):
          </note>
          <u who="mauricio_rojas_02ffb5" xml:id="i-92137c71b4454db5-0">
            <seg xml:id="i-15288fd86008f1ff-0">
              Herr talman! Jag ägnade mig i går åt att gå igenom statsministerns
              inlägg i de två senaste partiledardebatterna. Det var 80 minuter,
              80 mycket viktiga minuter. Jag ville kontrollera hur mycket tid
              statsministern ägnade åt segregation, utanförskap och de hundratusentals
              människor som lever i en verklighet som ligger mycket långt från
              herrgårdarna.
            </seg>
            <seg xml:id="i-19f8fdc95ea06f52-0">
              Jag kunde konstatera att han ägnat noll sekunder till det. Det
              fanns inte. Jag kontrollerade om orden segregation, integration
              och utanförskap fanns över huvud taget i statsministerns ordförråd.
              De fanns inte. Inte heller ordet misslyckande fanns. Det hör inte
              till Göran Perssons ordförråd. Han kan inte säga: Jag misslyckades.
            </seg>
            <seg xml:id="i-ff5b2ba892648031-0">
              I den här frågan precis som i Asienkatastrofen borde han ha mod,
              ärlighet, empati och känsla för andras öde och säga: Ja, jag har
              misslyckats. Min regering har misslyckats.
            </seg>
            <seg xml:id="i-9cf2575b154796f5-0">
              Efter en lång högkonjunktur som varade i åtta år kan vi konstatera
              att det finns 174 000 människor som lever i områden där inte ens
              hälften arbetar. Då heter det misslyckande. Det ska man kunna
              säga högt och tydligt. Allt annat är att dölja en verklighet som
              är väldigt viktig.
            </seg>
            <seg xml:id="i-95249d2fe783accf-0">
              Det är en verklighet som inte kan döljas och som varenda människa
              i Sverige kan oroa sig för. Det är inte vi i Folkpartiet som oroas
              mer och mest. Det är vanliga människor. Därför har vi blivit det
              parti som tagit upp detta. Vi vill inte dölja det. Vi säger som
              det är, och vi har också en politik för att förändra den verkligheten.
            </seg>
            <seg xml:id="i-3f57c5bf50bc1e47-0">
              Det gjorde vi redan i valrörelsen 2002. Det har vi fortsatt med.
              Vi gjorde därför en kartläggning av utanförskapet som heter Utanförskapets
              karta . Det borde regeringen ha gjort. Där finns resurserna. Men
              om den gör detta måste den erkänna: Detta är verkligheten, vi
              har misslyckats. Det gör den givetvis inte. Det gjorde vi. Det
              är därför vi står här i dag och har den här särskilda debatten.
              Vi har lyft fram den här frågan. Vi kommer att fortsätta att göra
              det, eftersom det är en mycket viktig fråga.
            </seg>
            <seg xml:id="i-e38af92931b819e5-0">
              Den verklighet som vi statistiskt kunde redovisa här är som ministern
              vet inte någon rolig eller trevlig verklighet. Han har sagt att
              174 000 människor lever i dessa områden. Vi kontrollerade skolan
              och valdeltagandet, och vi tittade också på kriminalitet. Det
              ser illa ut på många håll och kanter i Sverige. Därför är det
              otroligt att statsministern inte ens har en sekund för detta.
            </seg>
            <seg xml:id="i-1215bacb784025ba-0">
              Herr talman! Jag tror att oviljan att tala om dessa mycket oroväckande
              saker bottnar i en brist på politik. Det är ett misslyckande och
              en brist på idéer. Men någonstans börjar jag misstänka att det
              också finns en brist på intresse och att man inte bryr sig. Ett
              exempel på det är att statsminister Göran Persson inte ens nämner
              den här verkligheten.
            </seg>
            <seg xml:id="i-83e777d702f24607-0">
              Ett annat exempel är den minister vi har. Jag har stora sympatier
              för Jens som människa och journalist. Han är trevlig och intelligent.
              Men statsministern har utnämnt en person till statsråd i dessa
              så svåra frågor, dessa så otroligt komplicerade och viktiga frågor,
              som erkänner: Jag kan inte så mycket om det här. Han försöker
              lära sig på jobbet. Det gör man inte om man verkligen bryr sig.
              Inget ont sagt om Jens, utan mycket ont sagt om den person som
              leder det här landet och som fattar sådana beslut.
            </seg>
            <seg xml:id="i-5e1f12eee08808b5-0">
              I dagens Dagens Nyheter kommer beviset på att ministern måste
              lära sig en hel del. Han tar upp frågan om etnisk registrering.
              Det är okej med en utredning. Men om en minister säger: Jag börjar
              fundera på detta, då måste man inse att man har gett sig ut på
              mycket tunn is. Det handlar om etnisk registrering.
            </seg>
            <seg xml:id="i-8c4df92c843cef11-0">
              Varför kan man tänka på det, ministern? Du måste förklara det
              för svenska folket. Det finns bara en förklaring som kan säga
              varför man tänker på att registrera oss etniskt. Man vill kvotera.
              Kvoteringen förutsätter registrering. Det är där ni sitter och
              tänker. Ni är på väg dit. Tala annars om hur det är.
            </seg>
            <seg xml:id="i-336acfffb4b8d971-0">
              Jag sade till min dotter i morse, efter att vi talat om den här
              artikeln: Vilken etnisk grupp tillhör du? Hon tittade på mig med
              sina stora ögon och sade: Normal, pappa. Neutral, pappa. Vi vill
              vara neutrala, och vi vill vara normala. Vi vill inte kvoteras,
              och vi vill inte registreras. Tänk på det, ministern.
            </seg>
            <seg xml:id="i-7269ab7127071fc7-1">
              (Applåder)
            </seg>
          </u>
          <note xml:id="i-bdfe29ffad31f5fe-0">
            I detta anförande instämde Gunnar Andrén, Linnéa Darell, Anne-Marie
            Ekström, Solveig Hellquist, Gunnar Nordmark och Cecilia Wigström
            (alla fp).
          </note>
          <note type="speaker" xml:id="i-e96c4e2f195f5a6f-0">
            Anf. 4 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-0">
            <seg xml:id="i-7ce4c4d1a017340a-0">
              Herr talman! Jag kan redan nu meddela att kristdemokraterna instämmer
              i mitt anförande.
            </seg>
            <seg xml:id="i-3643b5652a3fa5da-0">
              Den socialdemokratiska integrationspolitiken har misslyckats.
              Jag håller helt med Mauricio Rojas i den delen. Vi kan se det
              i arbetslösheten, vi kan se det i storstädernas förorter och vi
              kan se det i diskriminering och utanförskap.
            </seg>
            <seg xml:id="i-cd49fe1f46952a83-0">
              Den kraft och initiativförmåga som präglar de nya svenskarna
              kvävs av den integrationspolitik som förts i Sverige under många
              år. Det är en politik som har präglats av ett omhändertagandeperspektiv.
              Det handlar självklart också om brister på arbetsmarknaden, när
              det gäller småföretagare och förhållandena på bostadspolitikens
              område, etcetera.
            </seg>
            <seg xml:id="i-4d48dfedfafcc38f-0">
              Vi vet också att ungefär 40 % av flyktingarna är självförsörjande
              efter fem år i vårt land. Invandrare som har vistats här i 25
              år har fortfarande i genomsnitt 15 % lägre sysselsättningsnivå
              jämfört med svenskfödda.
            </seg>
            <seg xml:id="i-549ef69e47190a0c-0">
              Det finns många sådana allvarliga siffror i statistiken.
            </seg>
            <seg xml:id="i-f6a65ba72f005087-0">
              I Sverige blir man utförsäkrad, man blir medicinskt färdigbehandlad,
              man blir förtidspensionerad, man räknas som asylsökande, som en
              person med invandrarbakgrund, som hemlös och så vidare. Varje
              nytt problem som uppstår i välfärdssamhället fordrar nya anställda
              specialister som legitimerar sin profession genom att finna och
              behandla individers avvikelser från det normala. Nya politikområden
              skapas och nya ministrar utses. Utgångspunkten är att det finns
              ett problem som måste åtgärdas och något som är sjukt som måste
              behandlas. Vi problematiserar även det som inte är ett problem,
              och vi ser snart inte längre det friska.
            </seg>
            <seg xml:id="i-2b3e0eef1e3710b1-0">
              Familjer med starka välutbildade vuxna som har flytt runt halva
              jorden till Sverige får exempelvis sitta passiva och vänta innan
              de antas kunna sköta ett jobb eller klara sig på egen hand. Flyktingfamiljer
              med sex sju barn antas behöva föräldrautbildning etcetera. Det
              är ingen slump att vi på 70-talet flyttade invandringsfrågorna
              från arbetsmarknadsdepartement och arbetsmarknadsmyndigheter till
              sociala inrättningar. Det blev socialtjänsten som tog hand om
              flyktingarna som kom till vårt land. Det är ingen slump att riksdagen
              en gång flyttade invandringsfrågor från arbetsmarknadsutskottet
              till socialförsäkringsutskottet. Och det är ingen slump att Jens
              Orback inte sitter på Näringsdepartementet.
            </seg>
            <seg xml:id="i-9ba29010f50024ee-0">
              Vi kristdemokrater är övertygade om att omhändertagandeperspektivet
              måste brytas och att integrationsindustrin måste avvecklas. En
              person med utländsk bakgrund ska inte automatiskt behandlas som
              någon i behov av hjälp. Alla människor, infödda svenskar och invandrare,
              ska behandlas som en resurs. Därför är makten över den egna vardagen
              så viktig. Det ska vara snabba ingångar på arbetsmarknaden, valfrihet
              i skola och barnomsorg och enkla regler för företagare. Allt sådant
              här skapar vardagsmakt, men allt sådant här begränsas av Socialdemokraterna.
            </seg>
            <seg xml:id="i-e7646cfca00ad557-0">
              En inte helt oväsentlig del av de problem vi diskuterar i dag
              är miljonprogramsområdenas planering, arkitektur och infrastruktur.
              Det europeiska projektet Restate, som studerar storskaliga bostadsområden
              i tio länder har kommit med den första rapporten som berör Sverige.
              Beträffande de studerade miljonprogramsområdena Tensta och Husby
              i Helsingfors konstaterar man där att de interventioner som gjorts
              i form av främst sociala satsningar inte har lett till önskat
              resultat. Satsningar på fysisk upprustning och infrastruktur kan
              betraktas som försumbara. Beträffande Tensta skriver man i rapporten
              att stadsdelen är en av de fattigaste i Sverige och har förblivit
              så under hela sin 30-åriga existens.
            </seg>
            <seg xml:id="i-8844d827bb9c4da0-0">
              Om segregationsmönstret ska brytas krävs en radikal förnyelse
              av boendemiljön i städernas förorter. Det krävs integration av
              arbetsplatser, verksamheter och företag och det krävs en utbyggd
              service och mer attraktiva centrum. Vi ska inte underskatta behovet
              av en upprustning också av den fysiska miljön. Vi vet att det
              kommunala bostadsbolagen, privata fastighetsägare och kommuner
              kan vara en mycket större resurs än hittills.
            </seg>
            <seg xml:id="i-026ba75b826893a6-0">
              Det krävs också att vi får mer blandade upplåtelseformer. Det
              måste finnas mer av olika typer av boende, både i storlek och
              i ägandeformer. Det måste finnas möjligheter att göra boendekarriär
              utan att man måste lämna området. Det måste finnas fler möjligheter
              att bo tryggt i sitt område. Det krävs en helt annan satsning
              på polis närpoliser fler poliser med invandrarbakgrund och brottsförebyggande
              åtgärder. Det krävs en annan arbetsmarknadspolitik och en annan
              näringspolitik med mindre krångel för företag.
            </seg>
            <seg xml:id="i-7145440cdf05b29c-0">
              Det krävs också offensiva, både symboliska och i saklig mening,
              statliga satsningar. Jag ska ställa en mycket intressant fråga
              till Jens Orback: Vilket är ditt recept för att lösa de här problemen?
              Är det etnisk registrering, som du lanserar i dag? Det tror inte
              vi kristdemokrater på. Eller är det satsningar av karaktären att
              göra någonting åt förorternas problem?
            </seg>
            <seg xml:id="i-8514c92d9e3b4f57-0">
              Alldeles nyligen kom det förslag som regeringen nu ska diskutera
              om att flytta ut 2 700 statliga jobb från Helsingfors till olika
              orter på grund av ett annat regeringsbeslut, det vill säga att
              lägga ned försvarsmakten på ett antal orter. Varför flyttas aldrig
              en statlig myndighet eller ett statligt verk från Helsingforss
              innerstad till Helsingforss förorter? Ryktet går nu om att exempelvis
              Sida söker nya lokaler. Man ska flytta från Sveavägen till Östermalm.
              Varför hamnar inte Sida i Rinkeby, i Rågsved eller liknande orter?
              Då slipper ju enskilda tjänstemän ryckas upp från sina rötter
              här i Helsingfors och flytta till en annan del av Sverige, som
              många av de statliga tjänstemännen tvingas göra om de ska kunna
              behålla sitt jobb. Varför satsas det aldrig på en statlig myndighet
              ute i en av dessa förorter?
            </seg>
            <seg xml:id="i-f6ea2423e9bcb394-0">
              Detta är ett ganska intressant exempel på hur man tänker och
              hur man undviker att göra både symboliska och sakligt sett viktiga
              satsningar i förorterna i exempelvis Helsingfors. Samma problematik
              gäller självfallet också förorter i Göteborg, Malmö och många
              andra orter. Vad har Orback för recept? Varför satsar inte Orback
              på att även lokalisera en statlig myndighet till en av Helsingforss
              förorter.
            </seg>
          </u>
          <note type="speaker" xml:id="i-963b6765fed76a66-0">
            Anf. 5 STEN LUNDSTRÖM (v):
          </note>
          <u who="sten_lundstrom_2e5e25" xml:id="i-eeab2c735839af7f-0">
            <seg xml:id="i-573d59d6bcded3ca-0">
              Herr talman! Jag är också övertygad om att man från Vänsterpartiet
              instämmer i mitt anförande.
            </seg>
            <seg xml:id="i-38e9dd38ac3fc99d-0">
              Vi är eller vi borde i alla fall vara överens om att stora delar
              av integrationspolitiken har misslyckats. Siffror som belyser
              arbetslöshet, trångboddhet, utbildning, inkomst, valdeltagande
              och tillgång till makt och kapital visar klart att det svenska
              klassamhället har fått ett tydligt etniskt drag. Alltför många
              med annat etniskt ursprung än det svenska ställs konsekvent utanför
              majoritetssamhället.
            </seg>
            <seg xml:id="i-f816a603ff4ff73d-0">
              Begreppet integration har ersatt den tidigare ensidiga assimilationen,
              som har varit den svenska vägen. Tyvärr är det mest begreppet
              eller ordet som har ändrats, och inte inriktningen på politiken.
              Att gå från assimilation till integration eller från segregation
              till integration kräver nämligen betydligt mer än att byta ord.
              Det kräver ett helt nytt tänkande.
            </seg>
            <seg xml:id="i-0b0542554cbb35af-0">
              Jag vill i mitt anförande peka på en del i den politik som vi
              i Vänsterpartiet anser nödvändig för att Sverige ska kunna gå
              från assimilation till integration, från utanförskap till delaktighet.
            </seg>
            <seg xml:id="i-bbaac440d7c0bbef-0">
              Herr talman! Integration innebär för oss att alla kvinnor och
              män har lika rättigheter och lika möjligheter och att varje individ
              ges samma förutsättning att förverkliga sitt livsprojekt. För
              att detta ska kunna uppnås måste samhällets olika institutioner
              präglas av respekt för individen oavsett bakgrund och kön. Det
              förutsätter också en insikt om att det inte finns någon politik
              som är riktad mot dem som står utanför utan att också samtidigt
              ifrågasätta de privilegier som framför allt en liten grupp vita
              medelålders män innehar med mycket makt, mycket höga inkomster
              och stor tillgång till kapital.
            </seg>
            <seg xml:id="i-dad6af0ae3b104d1-0">
              En politik som vill förändra de grundläggande maktförhållandena
              omfattar i stort hela samhället. Men jag vill här, i detta anförande
              och antagligen också i nästa, framför allt peka på fem grundläggande
              områden där förändringar måste komma till stånd mycket snabbt
              för att utanförskapet ska kunna brytas.
            </seg>
            <seg xml:id="i-c00dca5b589d5a1c-0">
              För det första gäller det kampen mot rasism och främlingsfientlighet.
              Ett grundläggande skäl till utanförskapet är den utestängning
              som den institutionella rasismen som bärs upp av samhället i stort
              står för. Det tar sig framför allt uttryck i den flyktingpolitik
              som i dag saknar grundläggande humanistiska drag. Den politik
              som i dag finns när det gäller flyktingar och den rätt som människor
              har att stanna i Sverige öppnar för rasistiska och främlingsfientliga
              grupper. Flyktingpolitiken har numera uppenbarligen sin utgångspunkt
              i att de som söker asyl och skydd i vårt land gör det framför
              allt för att parasitera på vår så kallade välfärd.
            </seg>
            <seg xml:id="i-6dced65783a38854-0">
              Den människosyn som präglar asylpolitiken öppnar för ett samhälleligt
              godkännande av de grupper som söker sin näring i rasism och främlingsfientlighet.
              Det här gäller också när Folkpartiet i en valrörelse går ut och
              gör som ett huvudnummer att svenska språket är det viktigaste
              av allt och att de som inte behärskar det inte heller välkomnas
              som medborgare i det här landet. Detta gäller också när socialdemokratin
              ihop med borgerliga partier i Malmö skriver något som heter Välfärd
              för alla och vars huvudinriktning är att lägga skulden på individen.
              Det gäller också när Tobias Billström står i talarstolen och angriper
              folk för att de jobbar svart utan att våga vara systemkritisk
              och utan att våga ifrågasätta vad man själv gör. Genom att använda
              den här typen av argument öppnar man för främlingsfientlighet
              och rasism.
            </seg>
            <seg xml:id="i-c6e2b8ee13496136-0">
              Herr talman! För det andra gäller det rätten till utbildning.
              Allas lika rätt till utbildning förutsätter faktiskt att skolan
              är öppen för alla och har en undervisning som tar sin utgångspunkt
              i varje enskild elevs förutsättningar. Det ställer krav på en
              mycket god pedagogisk kompetens inom skolan som jag tror att vi
              har, men som vi måste förbättra.
            </seg>
            <seg xml:id="i-afc5d3e8258624f1-0">
              Det gäller också att alla barn ges rätt till utbildning. Även
              asylsökande barn måste, inte bara på papperet utan också i verkligheten,
              få rätt till skolgång. Denna rätt måste också omfatta de barn
              som lever i familjer där avvisningsbeslut finns men avvisningen
              inte har verkställts.
            </seg>
            <seg xml:id="i-3f594af8cf62c643-0">
              En förutsättning för att alla elever ska få samma möjlighet är
              dessutom att undervisning i och på modersmål blir en självklarhet.
              När man väljer att protestera mot elevers möjligheter att tillgodogöra
              sig utbildning på det språk de behärskar underbygger man också
              främlingsfientlighet och undergräver tron på modersmålet och modersmålsträningen,
              det som vi brukar kalla hemspråksträning i det här landet, som
              är en förutsättning för varje elevs lika rättigheter.
            </seg>
            <seg xml:id="i-e06735d56452a07c-0">
              Men även när det gäller vuxna invandrade är det nödvändigt, genom
              validering och via sfi, att se till att tidigare erfarenheter
              och kunskaper tas till vara.
            </seg>
            <seg xml:id="i-961fad638b81fa07-0">
              Herr talman! För det tredje gäller det rätten till arbete. Bristen
              på arbete och avsaknaden av rätt till arbete är antagligen den
              största enskilda orsaken till utanförskapet. Därför är kampen
              för full sysselsättning prioriterad för Vänsterpartiet. Om samhället
              ska kunna leva upp till det kontrakt som vi har med medborgarna
              om skola, vård och omsorg har vi dessutom inte råd att låta stora
              grupper stå utanför arbetsmarknaden. Vi behöver allas arbetade
              timmar för vår gemensamma välfärd och för tillväxten.
            </seg>
            <seg xml:id="i-dc4cba2031d1e43f-0">
              Vänsterpartiet har länge krävt obligatoriska mångfaldsplaner
              på stora och medelstora företag för att synliggöra bristen på
              och behovet av en väl sammansatt personal. Stat och kommun måste
              här gå i spetsen och se till att man bryter den utestängning som
              man har inom sitt eget område.
            </seg>
            <seg xml:id="i-d6a3ae6508f174d7-0">
              Herr talman! Jag återkommer med resten i mitt nästa anförande.
            </seg>
          </u>
          <note type="speaker" xml:id="i-7518764e81b8c9ce-0">
            Anf. 6 KERSTIN LUNDGREN (c):
          </note>
          <u who="kerstin_lundgren_078b71" xml:id="i-a8aca01e2c35eeb7-0">
            <seg xml:id="i-6cb9c91abbf77f1e-0">
              Herr talman! Människor gör skillnad. Vi är alla unika, i grunden
              lika och lika mycket värda. Vi bär alla på drömmar, stora, små
              och olika, men ändå drömmar som vi hoppas kunna förverkliga.
            </seg>
            <seg xml:id="i-c1f805d1ec78f759-0">
              Här finns drivkraften till de stora uppfinningarna, till nya
              företag, till välstånd och till hållbar utveckling.
            </seg>
            <seg xml:id="i-80b673b852ca1e21-0">
              Här finns drivkraften till att överleva även i kris och krig.
            </seg>
            <seg xml:id="i-ac35ef004582e6d5-0">
              Här finns drivkraften för att ge barnen så goda villkor som vi
              föräldrar bara kan.
            </seg>
            <seg xml:id="i-47ece3b615646326-0">
              Här finns drivkraften till att utvandra för att söka bättre villkor.
            </seg>
            <seg xml:id="i-92e3b8719967daba-0">
              Här finns drivkraften till att fly.
            </seg>
            <seg xml:id="i-106e99cf75cfe055-0">
              Det är drivkrafter på gott och ont till förändring. Det är en
              kraft vi måste bejaka och befria så länge den inte kränker andra
              människors värde och rättigheter.
            </seg>
            <seg xml:id="i-f6b9cea66805c75a-0">
              Vårt gemensamma uppdrag måste bli att forma förutsättningar för
              alla människor att förverkliga sina drömmar och förutsättningar
              för alla människor att växa, oavsett var i landet eller världen
              man lever och verkar.
            </seg>
            <seg xml:id="i-a64acb93716ef3d0-0">
              För att göra det måste vi byta perspektiv och visa mer tilltro
              till människor än till system och myndigheter. Vi måste se och
              göra upp med gamla strukturer som låser in oss. Jag tänker då
              inte bara på gamla könsstrukturer som gör att många kvinnor känner
              sig maktlösa utan också på våra vanor att hylla likhet och ogilla
              olikhet. Kampen mot olikheter går som en röd tråd genom vårt samhällsbygge
              och alla systemlösningar. Olikheter har identifierats som orättvisor
              per definition.
            </seg>
            <seg xml:id="i-97ba3725bb423e6c-0">
              Vi har utvecklat ett samhälle med många utanförskap. Det finns
              människor som är inne i systemen och försvarar dem och människor
              som står utanför. Vi kan se det på många olika områden. Det kan
              handla om unga som inte kommer in på vare sig arbets- eller bostadsmarknaden.
              Det kan handla om äldre som inte blir hörda och kvinnor eller
              invandrade företagare som inte får låna. Listan kan göras lång
              och se olika ut beroende på perspektiven.
            </seg>
            <seg xml:id="i-748f39e5ba22c8fd-0">
              De som är mest innanför är männen vita, medelålders, yrkesverksamma,
              heterosexuella män. De som är mest utanför är de nyinflyttade,
              och då särskilt de som mest avviker och utmanar normen.
            </seg>
            <seg xml:id="i-2e4288b158ec4e3a-0">
              Det finns självfallet inga regler utan undantag, men i stora
              drag är detta vardagen för många människor i dag. Det gjorde att
              Alireza fick söka 600 jobb utan att ens bli kallad till intervju.
              Det är det som gör att flera som jag har talat med i mitt grannskap
              hemma i Södertälje funderar på om de måste byta namn för att bryta
              igenom normerna.
            </seg>
            <seg xml:id="i-1ee55835d847e5dc-0">
              Det är dags att förändra. Det är dags att inse fördelen med olikheter.
              Vi står inför många utmaningar under kommande år. En av dem är
              att inse att mångfald berikar. Det handlar om förutsättningarna
              för framtidens välfärd och om att våga satsa för framtida segrar.
              Visst finns det problem, och det kommer att uppstå konflikter,
              men det är en del av dynamiken och något som vi inte ska gömma
              undan utan samtala om för att gå framåt.
            </seg>
            <seg xml:id="i-771c51316a569d04-0">
              Ska vi klara morgondagens välfärd i hård konkurrens med övriga
              världen krävs det att vi blir fler som driver företag och fler
              som arbetar. I stället för att stänga dörren för människor som
              söker sig till vårt land måste vi välkomna dem, inte för att ta
              hand om dem utan för att vi behöver fler företagsamma och fler
              som arbetar och skapar framtidens välfärd för att inte stagnera,
              precis som historien lärt oss. Det kräver att vi mäktar med att
              fokusera möjligheter mer än problem. Vi måste fokusera arbete
              i stället för bidrag och ta vara på kompetens i stället för att
              underkänna den.
            </seg>
            <seg xml:id="i-8048dcac3197dd45-0">
              Dagens debatt handlar om segregation och om att den växer. Många
              människor upplever utanförskap och maktlöshet. Så gjorde de boende
              i Holma när de ville ta makten för att förändra sitt bostadsområde
              men stötte huvudet i systemet. Så har många upplevt storstadsprojekt
              som skulle förändra, först Blommanpengarna och sedan storstadspengar.
              Makten ligger långt ovanför dem som berörs.
            </seg>
            <seg xml:id="i-10848495e8c6733d-0">
              Men det går att förändra underifrån, för människor gör skillnad.
              Ska vårt samhälle kunna möta de kommande pensionsavgångarna måste
              dörrarna öppnas på vid gavel mot omvärlden för de människor som
              invandrat eller flytt till vårt land för att förverkliga sina
              drömmar. Förmår vi inte att klara den uppgiften kommer vi alla
              att bli fattigare.
            </seg>
            <seg xml:id="i-a2e2d55427355b12-0">
              Jag är trots allt optimistisk. Jag har en så stark tilltro till
              människors kraft.
            </seg>
            <seg xml:id="i-e3592a0d68847029-0">
              Låt oss därför erkänna problemen men fokusera på möjligheterna.
            </seg>
            <seg xml:id="i-6e89884346a5919c-0">
              Låt oss bryta centralstyret och utveckla självstyret och egenmakten.
            </seg>
            <seg xml:id="i-a922763e60f2fdcb-0">
              Låt oss skapa ett klimat för arbete och företagande.
            </seg>
            <seg xml:id="i-32b38e4dcdb20fad-0">
              Låt oss utveckla en skola där alla våra barn får växa och nå
              sina kunskapsmål och där de får växa upp med drömmar att förverkliga.
            </seg>
          </u>
          <note type="speaker" xml:id="i-1b9075bafc352842-0">
            Anf. 7 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-0a809614db8d6011-0">
            <seg xml:id="i-8f74966774fcda99-0">
              Herr talman! Alla som lyssnar! Jag hade önskat att vi hade debatterat
              andra frågor än de som har kommit upp här. Jag hade önskat att
              varje talare här i talarstolen hade sagt: Vi måste ta krafttag
              mot diskrimineringen. Nu är det nog. Nu är det nog med den strutsmentalitet
              som har gjort att vi inte har erkänt den strukturella diskriminering
              som finns i hela vårt samhälle. Vi, Moderaterna, Folkpartiet,
              Centern och allihop, ska göra en förändring.
            </seg>
            <seg xml:id="i-d19da39b0141ada4-0">
              Tobias Billström från Moderaterna nämner inte ens diskriminering.
              Han får i stället fördomen om mannen från Mellanöstern att frodas.
            </seg>
            <seg xml:id="i-9d1858efd72206c2-0">
              Mauricio Rojas säger att nu är nog statsrådet inne på kvotering.
              Han vill att hans dotter ska bli neutralt behandlad. Hon vill
              bli neutralt behandlad. Men, Mauricio, du vet att hon hotas av
              att bli negativt särbehandlad, som de allra flesta utlandsfödda
              och deras barn. Det blir de i hela samhället. Det är verkligheten
              i dag. Det finns ingen neutral behandling.
            </seg>
            <seg xml:id="i-4bffe0f34bab1205-0">
              Det är en diskriminering som finns. Stefan Attefall från Kristdemokraterna
              nämner inte heller diskriminering. Det gör mig väldigt bekymrad.
            </seg>
            <seg xml:id="i-36431b76646715da-0">
              Jag ska säga två saker om två förslag från kd och fp som jag
              stöder. Jag stöder faktiskt Kristdemokraternas förslag om att
              flytta myndigheter till vissa förorter. Det tycker jag är en del
              av en bra politik. Jag stöder även ett förslag från Folkpartiet,
              något som jag själv lagt fram tidigare, om räntefria lån. Där
              kanske vi kan samverka.
            </seg>
            <seg xml:id="i-041a63efda6ada72-0">
              Sydsvenskans avslöjande om listningen av människor på det kommunala
              bostadsbolaget i Malmö visar på en människosyn som drabbar utlandsfödda
              i Sverige och socialt utsatta människor. Många utlandsfödda och
              deras barn drabbas dubbelt eftersom de både är utlandsfödda och
              socialt utsatta.
            </seg>
            <seg xml:id="i-90898d44ab3eb59f-0">
              Vi måste ta krafttag mot diskrimineringen. Vi skulle vilja ha
              ett samhällskontrakt mellan de olika nivåerna i samhället för
              att brett och strategiskt samverka mot den strukturella diskriminering
              och rasism som finns i vårt samhälle. Vi har kommit överens med
              Socialdemokraterna och Vänsterpartiet om att införa lokala diskrimineringsbyråer
              i hela landet. Jag hoppas, Jens och Vänstern, att vi väldigt snart
              kan genomföra att det finns en diskrimineringsbyrå i varenda kommun
              i Sverige och att diskrimineringsbyråerna får starkare verktyg
              än i dag. De borde kunna kompletteras med regionala diskrimineringsombudsmän
              som får ett offentligt uppdrag att tillvarata diskriminerades
              intressen.
            </seg>
            <seg xml:id="i-35b901afdf89b98b-0">
              Antidiskrimineringsklausuler vid offentlig upphandling har införts
              i Malmö och Helsingfors och ska nu under året även införas i Statskontorets
              upphandling samt för de 30 största myndigheterna. Låt oss se till
              att alla myndigheter, alla landsting och alla kommuner i Sverige
              inför det! Den offentliga upphandlingen omsätter mer än 400 miljarder
              kronor årligen, och många privata företag är beroende av kontrakt
              med det offentliga. Att diskriminera måste kosta. Vi behöver även
              öka skadestånden när man diskriminerar.
            </seg>
            <seg xml:id="i-3ffeab6a0cb9d6d3-0">
              Vi vill införa mångfaldsplaner på varenda arbetsplats. Dessutom
              borde varje personalchef i offentlig sektor det här är en uppmaning
              till Jens och Vänstern arbeta med DO:s handlingsplan mot diskriminering
              för att uppnå en rekrytering utan etnisk diskriminering. Alla
              som arbetar med personalrekrytering i statens, landstingets och
              kommunens tjänst borde genomgå en utbildning om lagarna mot diskriminering
              och diskriminering som ett samhällsfenomen.
            </seg>
            <seg xml:id="i-eff42f85887ef8d5-0">
              Vi behöver använda den praktikprövningsmetod som nu kommer att
              inledas av Integrationsverket som innebär att det blir möjligt
              att skicka fiktiva ansökningshandlingar för arbete med likvärdiga
              meriter.
            </seg>
            <seg xml:id="i-8b286a46f489be84-0">
              Vi behöver göra mer. Vi behöver införa avkodifiering av ansökningshandlingar
              inom hela den offentliga sektorn. Vi har nu börjat med att utreda
              en metod för detta. Vi behöver även när det gäller etnisk tillhörighet
              kunna använda samma metod för positiv särbehandling som vi har
              när det gäller kön.
            </seg>
            <seg xml:id="i-ac0491bbfb170474-0">
              Vi har börjat med att sätta mätbara mål mot diskrimineringen.
              De målen är inte tillräckliga. De behöver förtydligas och förbättras
              och återfinnas på varje nivå i samhället. Pubar och restauranger
              som diskriminerar ska kunna bli av med sitt utskänkningstillstånd.
              Och vi ska ha en etisk uppförandekod för bostadsbolagen. Det var
              något som vi föreslog redan tidigare i en motion här i riksdagen.
              Det visade sig att det verkligen behövs.
            </seg>
            <seg xml:id="i-827abdce7a4b14a6-0">
              Vi behöver många insatser så att statistiskt underlag och forskning
              gällande invandrares situation i samhället förbättras. Jag är
              tacksam för att Folkpartiet försöker göra en analys av läget.
              I den ekonomisk-politiska debatt som jag deltar i synliggör man
              inte invandrares problem. Jag bad KI:s chef att ta fram vad diskrimineringen
              i Sverige kostar. För första gången i det ekonomisk-politiska
              livet i Sverige finns det i lönebildningsrapporten från förra
              året en beräkning av vad diskrimineringen kostar. Om vi skulle
              minska diskrimineringen med hälften till år 2013 skulle vi öka
              BNP med 76 miljarder kronor. Så låt oss jobba på!
            </seg>
          </u>
          <note type="speaker" xml:id="i-6ba9a664c11f88df-0">
            Anf. 8 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-1">
            <seg xml:id="i-e55b8b13ecf78e2b-0">
              Herr talman! Jag hade bjudit in och sett fram emot att få några
              andra konkreta förslag kring hur vi arbetar för att bryta segregeringen.
              Jag fick ingenting, men det återstår ju en del debattid.
            </seg>
            <seg xml:id="i-e6bc182ac9ae7627-0">
              Jag tänkte säga några ord om etnisk registrering, något som jag
              själv och regeringen är mycket skeptiska till, också när det gäller
              frivillig registrering. Varför har då den debatten kommit upp?
              Den härrör sig från en debatt i den här kammaren som jag hade
              med en riksdagsledamot som förespråkade etnisk registrering på
              frivillig grund för våra minoriteter, exilgrupper och invandrargrupper.
              Hon heter Ana Maria Narti och är medlem i Folkpartiet, Mauricio
              Rojas. Jag tror att du ska prata med henne. Du kan också läsa
              mitt svar där jag ställer mig väldigt skeptisk till etnisk registrering
              i någon form. Jag tror att det är kränkande och hotfullt. Icke
              desto mindre finns det utredningar i vårt land som har fria mandat.
              En av de utredningarna tittar på metoder mot etnisk diskriminering
              och tittar på länder där man har frivillig etnisk registrering
              när man söker ett jobb eller när man söker en plats i högskolan.
              Jag ställer mig mycket skeptisk till detta, men det finns deltagare
              i ditt parti som du får diskutera detta med.
            </seg>
            <seg xml:id="i-19cbaec60abb10df-0">
              Jag skulle vilja säga några ord till Tobias Billström, men jag
              ska handla efter vad jag säger själv. Jag ska berätta lite vad
              vi vill göra själva först.
            </seg>
            <seg xml:id="i-1756bf65cd39ae54-0">
              Vi planerar att nästa vår överlämna en proposition till riksdagen
              om nyanlända invandrares etablering i Sverige. Det handlar bland
              annat om Arbetsmarknadsverket och övriga myndigheters roll och
              uppdrag för att nyanlända snabbare ska få introduktion på arbetsmarknaden.
              Folkpartiet vill avskaffa Arbetsmarknadsverket och Integrationsverket.
              Jag anser att man då avhänder sig mycket viktiga instrument för
              att komma åt segregeringen.
            </seg>
            <seg xml:id="i-9395a6db3af441d1-0">
              Etableringspolitiken är en viktig åtgärd. Där presenterar vi
              våra förslag utifrån våra samtal med bland annat TCO, Saco, Svenska
              Kommunförbundet och Landstingsförbundet. Det handlar om individuella
              handlingsplaner för att snabbare komma i utbildning och arbete.
              Det handlar om att gå vidare från den nya språkplanen. Det handlar
              om att hitta goda incitament för arbete.
            </seg>
            <seg xml:id="i-4c2269970234e6d2-0">
              Jag skulle dock vilja säga några ord till Tobias Billström som
              säger att det inte fanns några lyckade projekt i storstadssatsningen.
              Jag vet inte om du har ett månadsmärke, men du behöver inte åka
              med tunnelbanan för att besöka många av dem. Jag ska räkna upp
              några.
            </seg>
            <seg xml:id="i-a7b98fa9330046fb-0">
              Hela språkförskolesatsningen i norra Botkyrka har nu integrerats
              i den reguljära verksamheten. Ungdomens hus i Fittja har varit
              ett mycket lyckat exempel för möten mellan olika etniska grupper.
              Gårdstensskolan i Göteborg kan du åka till. Den har nu blivit
              en internationell skola. Du kan besöka en trygghetsgrupp i Hjällby,
              du kan åka till Bergsjöns Agenda 21-kontor. Du kan åka och besöka
              förskolor i Haninge eller Familjecentrum i samma ort. Du kan åka
              till västra Skogås och besöka Familjehuset, du kan åka till Arbetscentrum
              Kompassen i Flemingsberg. Du skulle ha varit med mig på Arbetscentrum
              i Skärholmen eller Lunda Nova i Tensta. Det är mycket lyckade
              projekt som vi nu ska göra rikspolitik av.
            </seg>
            <seg xml:id="i-7835e913b558beed-0">
              Jag vänder mig också mot ditt språkbruk när du kallar de här
              för getton. Om du åker med mig och besöker de här människorna
              finner du väldigt få som talar om sitt eget område på det sättet.
              De vill utveckla sina områden, och de finner stöd i de satsningar
              som har gjorts. De kallar inte sina egna områden för getton.
            </seg>
            <seg xml:id="i-7269ab7127071fc7-2">
              (Applåder)
            </seg>
          </u>
          <note type="speaker" xml:id="i-055bf75b45fabd83-0">
            Anf. 9 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-94a94a3379b6d73f-1">
            <seg xml:id="i-eda0a6152092757c-0">
              Herr talman! Man kan börja med att ställa sig frågan på vilket
              sätt ett Agenda 21-kontor i Bergsjön har skapat bestående avtryck
              i den stadsdelen och gett människor fler jobb, men det vet kanske
              statsrådet mer om än vad jag gör.
            </seg>
            <seg xml:id="i-a7295e856ee35663-0">
              Jens Orback efterlyste konkreta förslag. Jag nämnde väldigt många
              i mitt anförande, om statsrådet lyssnade. Men vi kan gå ännu djupare
              in på de här delarna som vi tycker är väldigt viktiga från moderat
              sida.
            </seg>
            <seg xml:id="i-5cf05f53c05605c7-0">
              År 1997 prövades ett system med subventionerade hushållstjänster
              för första gången i Finland. Systemet innebär att hushållen får
              dra av 60 % av kostnaden för städning direkt på skatten när de
              sätter ihop sina deklarationer. Det är inte bara städning som
              ingår utan också andra hushållstjänster och enklare reparationer.
              De beräkningar som har genomförts visar att ca 50 000 bestående
              jobb har skapats i Finland genom systemet. Det kan vi jämföra
              med storstadssatsningen. Jag är helt övertygad om att en sådan
              jämförelse kommer att utfalla till Finlands fördel.
            </seg>
            <seg xml:id="i-882b91cc3d5ced28-0">
              Ungefär en tredjedel av dem som nu har fått sysselsättning har
              bildat egna firmor, ofta bestående av en enda person. Men det
              är många av dem som aldrig skulle ha fått en fot in på den etablerade
              arbetsmarknaden om det inte hade varit för förändringen av det
              finska systemet. Men Jens Orbacks och socialdemokratins motstånd
              mot denna typ av jobb är välkänt. Hans kollega och företrädare
              på posten Mona Sahlin talar ständigt emot den typen av förändringar.
              Finansminister Pär Nuder gör samma sak. Statsminister Göran Persson
              gör det också. Vi ska inte subventionera arbete.
            </seg>
            <seg xml:id="i-7c648f6e8cdc0412-0">
              Men, Jens Orback, i dag subventionerar vi arbetslösheten. Vi
              accepterar att människor går på bidrag i stället för att de har
              en hederlig försörjning. Ditt parti tar med din innehållslösa
              replik till mig ställning för ett land med bidragstagare, för
              en utanförskapets religion där första budordet är: Du ska inte
              försörja dig själv eftersom det gör någon annan åt dig. Men att
              försörja sig permanent på socialbidrag är ingenting som invandrare
              har tagit med sig till Sverige. Det är precis vad vi svenskar
              har lärt invandrare är rätt och riktigt. Jag behöver inte ens
              hänvisa till veckans upplaga av Uppdrag granskning. Vi har det
              runtomkring oss, överallt och alltid. Sanningen är att människor
              segregeras i dag därför att staten tvingar människor till utanförskap.
              Det ligger i statsrådets argumentation. Det är helt uppenbart
              att om man tittar noggrant på hur socialdemokraterna har resonerat
              kring dessa frågor är de rädda för att förlora skatteintäkter.
              Ändras systemet kommer några av de få lagliga företag som sysslar
              med det jag räknade upp att förlora inkomster. Men om bara hälften
              av de tjänster som i dag utförs svart i stället utfördes vitt
              skulle statens skatteintäkter öka dramatiskt, därmed också tillväxten
              och i slutändan också den välfärd som vi alla är måna om.
            </seg>
            <seg xml:id="i-1829ff6f6670977f-0">
              Vi moderater vill att de grupper som står utanför arbetsmarknaden
              ska få möjlighet att komma in. Men det kan bara ske om det svenska
              samhället är berett att ompröva sig självt. Det var fantastiskt
              att lyssna på Sten Lundström som påstod att jag inte är systemkritisk
              när i stort hela mitt anförande gick ut på just systemkritik.
              Om Sten Lundström hade varit konsekvent hade han kanske funderat
              över vad det kommer att innebära för den permanenta segregationen
              i Malmö att man nu skapar enspråkiga förskolor, som kommer att
              leda till att vi i fortsättningen kanske får enspråkiga grundskolor,
              eller enspråkiga gymnasier eller kanske till och med enspråkiga
              högskolor någon gång i framtiden. Jag vet inte hur långt Sten
              Lundströms vision sträcker sig, men det skulle vara intressant
              att få veta när människorna väl ska träda in det samhälle där
              alla vi andra lever.
            </seg>
            <seg xml:id="i-fd6da607af94f2ef-0">
              Jens Orback tycks däremot vara som hämtad från den beskrivning
              som den tidigare socialdemokratiske finansministern Kjell-Olof
              Feldt gjorde i sin dagbok en gång i tiden: För många av mina kolleger
              i regeringen tycks en bra dag ha varit en dag då ingenting hände.
            </seg>
          </u>
          <note type="speaker" xml:id="i-1ee4ea207661ba37-0">
            Anf. 10 MAURICIO ROJAS (fp):
          </note>
          <u who="mauricio_rojas_02ffb5" xml:id="i-92137c71b4454db5-1">
            <seg xml:id="i-2a62ef8b2b320655-0">
              Herr talman! Det är mycket bra att Jens Orback markerar att han
              och regeringen är väldigt skeptiska till etnisk registrering och
              förmodligen också kvotering grundad på etnicitet. Men att ni överväger
              detta är oroväckande att ni bara är skeptiska och inte avvisande.
            </seg>
            <seg xml:id="i-bb63fc75542f1ff6-0">
              Vi i Folkpartiet är avvisande och vi ställer oss i spetsen i
              kampen mot sådana vansinniga idéer som bara kan dela Sverige i
              många grupper som kämpar mot varandra. Du kan vara skeptisk. Jag
              är emot. Det är en stor skillnad.
            </seg>
            <seg xml:id="i-4c49de6f98961861-0">
              Apropå vad du säger: Läs Dagens Nyheter i dag, Jens. Vad som
              står där är inte precis vad du har sagt i dag. Det finns två olika
              versioner av din skepticism.
            </seg>
            <seg xml:id="i-943e6d7d25fa149e-0">
              Yvonne Ruwaida i Miljöpartiet: Ja, kampen mot diskriminering
              är för oss liberaler oerhört viktig. Vi ska gå mycket längre än
              vad du har sagt, men vi ska aldrig gå in i kvoteringstänkandet.
              Vi tror inte på den metoden. Den är destruktiv. Vad gäller att
              ge alla människor lika möjligheter ska vi gå mycket långt. Inom
              kort kommer du att kunna läsa våra förslag. Vi arbetar intensivt.
              Allt du har sagt är för lite i jämförelse med vad vi kommer att
              säga. Var lugn! Vi kommer att samarbeta mycket.
            </seg>
            <seg xml:id="i-6ef5a8bcfa9349f1-0">
              Jag har sagt att regeringen inte bryr sig om de mest utsatta.
              Det viktigaste beviset är inte vad Persson säger, vad ministern
              heter eller vilken erfarenhet ministern har. Det viktigaste är
              budgeten, den hårda krassa verkligheten där vi lägger pengar,
              resurser, på det som är viktigt och inget på det som inte är viktigt.
            </seg>
            <seg xml:id="i-0f81f662d06ce562-0">
              Jag läser här om storstadspolitiken. Förra året gick 401,7 miljoner
              kronor till storstadssatsningen. År 2005: 0. År 2006: 0. År 2007:
              0. Det här, Yvonne Ruwaida och min vän från Vänsterpartiet, har
              ni kommit överens om. Det är en gemensam budget. Ni har tagit
              ifrån de mest utsatta 400 miljoner. Vi gillar inte vad ni har
              gjort med pengarna. Vi är starkt kritiska mot storstadssatsningen,
              men vi har sagt att det behövs mer pengar. Om du läser vår motion
              som heter Bryt utanförskapet ska du se att vi som enda parti föreslår
              1 miljard nya kronor i kampen mot utanförskapet. Ni vill ta bort
              400 miljoner. Ni miljöpartister och vänsterpartister pratar om
              solidaritet.
            </seg>
            <seg xml:id="i-8ce5a466ba33c234-0">
              Jag läser nu om något som heter Integrationsåtgärder. Från 2005
              till 2007 finns 40 miljoner. Det är 40 % mindre. Problemen växer.
              Det vet ni. Ni tar bort 400 miljoner i den gamla storstadssatsningen
              och ger 40 miljoner på tre år inom integrationspolitiken. Under
              punkt 3, ministern, står det vad solidariteten kostar för Socialdemokraterna.
              Ni är inte längre ett solidariskt parti. Ni är något helt annat.
            </seg>
          </u>
          <note type="speaker" xml:id="i-4cada0f9d88cc763-0">
            Anf. 11 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-1">
            <seg xml:id="i-07d4596bc5c6dc7d-0">
              Herr talman! Jag vänder mig först till Yvonne Ruwaida. Jo, jag
              nämnde visst diskriminering i mitt anförande, men jag kanske kunde
              ha utvecklat det ytterligare. Tiden var knapp.
            </seg>
            <seg xml:id="i-2a01c57c683c73e4-0">
              Vi har många förslag i vår politik om skärpt lagstiftning, bland
              annat för den enskilde att kunna driva egna mål där man känner
              sig diskriminerad. Egenföretagare blir ofta diskriminerade när
              de lägger anbud på olika saker, och de har ett dåligt skydd i
              vår lagstiftning. Det finns förslag om avkodifiering av ansökningshandlingar
              till tjänster. Vi lade nyss fram ett sådant förslag i Helsingforss
              stad. Vi får se om miljöpartister, vänsterpartister och socialdemokrater
              stöder det förslaget.
            </seg>
            <seg xml:id="i-7afbdb644256524e-0">
              Diskrimineringsfrågorna är viktiga. De handlar om konkret, tydlig
              diskriminering, men också om det mer subtila där vi undviker det
              som avviker från det normala, där vi känner att den som inte har
              samma språk, samma temperament, samma sätt att uttrycka sig, samma
              sätt att bete sig, ser exakt likadan ut som de flesta andra sorteras
              undan. Det handlar om en likriktningsfilosofi som präglar vårt
              samhälle men också om att se det som sticker av lite grann från
              det typiskt traditionella som något onormalt och som måste behandlas.
              Vi måste ha en mer normalisering av hela integrationspolitiken.
              Därför vill vi gärna byta begrepp, lämna begreppet integrationspolitik
              och hellre prata om mångfaldspolitik. Mångfald behöver skapa vårt
              samhälle, och olikheten ska ses som en styrka. Det är fråga att
              om förändra attityder men självklart också att skärpa lagstiftningar
              på många områden.
            </seg>
            <seg xml:id="i-b56c5583daa91e29-0">
              Jens Orback tycker inte att han fick några konkreta förslag.
              Jag lade fram två förslag. Det ena var att vi måste få fler blandade
              upplåtelseformer i förorterna. Det är en oerhörd dominans av flerbostadshus.
              Det är en oerhörd dominans av kommunalt ägda bostäder. Det är
              ett stopp från Socialdemokraternas sida för människorna i områdena
              att själva få köpa sina bostäder. Jens Orback förnekar människor
              i förorterna det som han själv har utnyttjat, när han köpte en
              bostadsrätt av kommunala Familjebostäder. Varför?
            </seg>
            <seg xml:id="i-fcc4bf692a3068cb-0">
              Jag sade också att vi borde pröva att flytta statliga myndigheter
              men även kommunala myndigheter ut till förorterna. Ett argument
              för att nu flytta olika statliga verksamheter från Helsingfors
              till orter som drabbas av förbandsnedläggningar är att man ska
              stärka kompetensen på orterna och öka underlaget för service.
              Varför gäller inte det tänkandet i Rosengård, Rinkeby, Rågsved,
              Tensta etcetera? Den frågan svarar inte Jens Orback på, men den
              frågan måste han svara på. Varför görs inga sådana satsningar?
            </seg>
            <seg xml:id="i-7cb7f648df895ef0-0">
              Sedan säger Jens Orback att han har varit i Skärholmen och på
              Lunda Nova i norra delen av Helsingfors. Han tycker att det är
              jättefina projekt, och nu ska det bli nationell politik av detta.
              Jag har också varit på de här ställena, för flera år sedan. Men
              Socialdemokraterna har inte på flera år gjort nationell politik
              av detta.
            </seg>
            <seg xml:id="i-2a5e20a632d92daf-0">
              Det här är typiskt. Det byts statsråd ungefär som vi vanliga
              människor byter skjorta, och varje statsråd börjar från noll.
              Föregående statsråd började på precis samma sätt: Ja, det här
              är jättebra, det här ska vi göra. Sedan händer det ingenting.
              Så byts statsrådet ut. Mona Sahlin fick gå hon var mycket positiv
              till allt sådant här. Hon gick till annat jobb. Så kommer Jens
              Orback, och han börjar från noll: Ja, utvärderingen kommer inte
              ännu, men nu ska jag ta tag i det här och vi ska göra de här och
              de här sakerna. Det kommer inte att hända någonting.
            </seg>
            <seg xml:id="i-cd9ccc36402a22ae-0">
              Den ende som sitter kvar intakt är statsminister Göran Persson,
              och han har inget ansvar det är alltid andra statsråd och tjänstemän
              som felar.
            </seg>
            <seg xml:id="i-379c87b373ada21a-0">
              Om Jens Orback läser grundlagen vet han att regeringen är ett
              kollektiv. Jens Orback är kollektivt ansvarig för alla regeringsbeslut.
              Mona Sahlin är kollektivt ansvarig för de beslut som hon fattar
              i dag men också för de beslut som Jens Orback fattar. Ta nu ert
              ansvar! Bygg på vad andra statsråd har gjort och sagt! Stå för
              det! Ni har försummat de här frågorna. Ni har misslyckats.
            </seg>
            <seg xml:id="i-d7f942a037383abc-0">
              Jag säger inte att Kristdemokraterna och de andra partierna hade
              lyckats perfekt i alla delar, men jag är övertygad om att en politik
              som bryter den nuvarande segregationspolitiken och satsar på att
              ge kraft åt de människor som finns i våra förorter kommer att
              lyfta Sverige, och det kommer att bli betydligt bättre än med
              den nuvarande politiken.
            </seg>
          </u>
          <note type="speaker" xml:id="i-5d708f25a8990a75-0">
            Anf. 12 STEN LUNDSTRÖM (v):
          </note>
          <u who="sten_lundstrom_2e5e25" xml:id="i-eeab2c735839af7f-1">
            <seg xml:id="i-c17344df8d499c56-0">
              Herr talman! Jag förstår att Stefan Attefall drar över tiden,
              för det är en något begränsad tid att diskutera så här svåra frågor.
            </seg>
            <seg xml:id="i-c14debcb82ce9994-0">
              Därför tänker jag även i mitt anförande visa upp en rad konkreta
              förslag till förändringar. Jag tänker fortsätta uppräkningen och
              sedan se om jag hinner förhålla mig till någonting av det övriga
              som har sagts.
            </seg>
            <seg xml:id="i-bfc583ae66dc3d99-0">
              Jag har tagit upp rätten till utbildning, rätten till arbete,
              kampen mot diskriminering, främlingsfientlighet och rasism. Rätten
              till bostad är nästan lika viktig som rätten till arbete. Fallet
              MKB jag tänker inte på att man ägnar sig åt privat bostadsförmedling
              utan på diskrimineringen av tilltänkta hyresgäster visar att rätten
              till bostad även i det offentliga uppenbarligen är en ren chimär.
            </seg>
            <seg xml:id="i-4f2fb4873441d73a-0">
              Vänsterpartiet har ganska länge krävt obligatorisk bostadsförmedling,
              kopplat till en bostadsanvisningslag, för att se till att förmedling
              av bostäder sker på ett socialt rättvist sätt. Än så länge är
              vi ganska ensamma om det här kravet, och jag tror att det är nödvändigt.
              Med detta som en grund skulle vi kunna bryta en del av boendesegregationen.
            </seg>
            <seg xml:id="i-6e8819ee752fdc70-0">
              Men det räcker inte. Jag tror att det är nödvändigt att ge kommunerna
              i uppdrag att minst en gång per mandatperiod genomföra så kallade
              boendeplaneringsprogram, där man bland annat ska redovisa åtgärder
              för att komma till rätta med segregationen. Det har vi också fått
              avslag på ett antal gånger från samtliga partier. Jag är övertygad
              om att man med ett sådant program skulle se att behovet av att
              alla områden i en kommun, Stefan Attefall, är beroende av olika
              upplåtelseformer.
            </seg>
            <seg xml:id="i-047211349bafb3cc-0">
              Men om vi startar omvandlingen, som man har gjort i innerstaden
              i Helsingfors, av hyresrätter till bostadsrätter hamnar vi i en
              situation där tillgången till hyresrätter minskar och segregationen
              ökar. Det visar all omvandling än så länge.
            </seg>
            <seg xml:id="i-1b08ac1f436a9046-0">
              Ska vi börja någonstans ska vi börja i andra ändan. Vi ska inte
              minska tillgången på hyresrätter, utan vi ska se till att ute
              i områden med de stora villamattorna, i Djursholm och liknande
              områden, börja bryta upp segregationen, för där är segregationen
              som allra starkast. Där bor de människor som på ett eller annat
              sätt själva har valt att leva segregerat.
            </seg>
            <seg xml:id="i-7b421cc2ff436247-0">
              Dessutom skulle den rättslöshet som drabbar de bostadssökande
              mildras om det fanns en överklagningsrätt för prövning av hyresvärdens
              skäl att neka rätten till en bostad. Det här borde vi också kunna
              vara överens om. Det finns inte i dag.
            </seg>
            <seg xml:id="i-a7dda21d4bab3338-0">
              Diskrimineringslagstiftningen måste skärpas till förmån för dem
              som känner sig diskriminerade. Kunskapen om lagstiftningen måste
              dessutom spridas en skärpning har skett så att den används när
              den behövs. Det är möjligt att vi behöver diskrimineringsbyråer
              både här och där för att klara av det här arbetet.
            </seg>
            <seg xml:id="i-3c825dcbec34ac2b-0">
              Men vi borde också underlätta användningen av lagstiftningen,
              som Mauricio Rojas säger. Hur kan man göra det? Jo, bland annat
              genom att ta bort kravet att den som har gått till rättegång i
              diskrimineringsfall ska betala motsidans kostnader för rättegången
              i det fall man förlorar. 90 % av dem som i dag skulle kunna gå
              in och antagligen vinna de här målen vågar inte, med risken att
              stå med kostnader på 60 00070 000 kr.
            </seg>
            <seg xml:id="i-dacb13c0e727f072-0">
              Dessutom tror jag att det är möjligt att ytterligare flytta bevisbördan
              från den som känner sig diskriminerad till den som diskriminerar.
              Vi borde tillsammans kunna se över om vi kan göra det här.
            </seg>
            <seg xml:id="i-ae9a7c49b4b37e65-0">
              Enspråkiga skolor sade Tobias Billström att de vill införa. Ja,
              men de flesta skolor i det här landet är enspråkiga det talas
              svenska där. De flesta klassrum är enspråkiga det talas svenska.
              Det vi vill är att barn ska ha rätten att lära sig och utbilda
              sig på det språk som de själva och deras föräldrar behärskar för
              att komma vidare. Gärna svenska som andraspråk, gärna förstärkning
              i svenska språket, men tro inte att de här barnen mår bättre av
              att inte förstå vad som sägs!
            </seg>
          </u>
          <note type="speaker" xml:id="i-2309fe214d26a4cd-0">
            Anf. 13 KERSTIN LUNDGREN (c):
          </note>
          <u who="kerstin_lundgren_078b71" xml:id="i-a8aca01e2c35eeb7-1">
            <seg xml:id="i-fc96b990ee438fa7-0">
              Herr talman! Jag tyckte att det var intressant att ta del av
              Folkpartiets rapport. En av de kartor som man kunde finna i den
              rapporten är en tydlig bild över de sociala och regionala klyftor
              som finns i Sverige. Det är viktigt att se dem och våga göra någonting
              åt dem. Man kan ha olika perspektiv. Man kan välja att, som Sten
              Lundström, tro att allt beslutas i denna kammare och att det därmed
              blir bra. Det är någonting som också kan noteras när vi hör en
              del från regeringens sida måhända präglat av samspelet med Vänstern
              att man jobbar från ovan.
            </seg>
            <seg xml:id="i-206c0dda1b789166-0">
              Låt oss kartlägga diskrimineringen, säger Jens Orback. Ja, det
              är väl bra. Men vi ser och vet ju att det finns tydliga regionala
              och sociala klyftor. De har uppkommit i de system som vi har.
              De har uppkommit med de modeller som vi har prövat. Borde det
              då inte vara tid att se över de systemen? Borde inte tiden vara
              mogen att våga titta mer på den statliga nivåns eget område, eget
              arbetsfält, och genomlysa de system som stänger ute och låser
              ute människor och regioner?
            </seg>
            <seg xml:id="i-e6dcddb73184864e-0">
              Ta arbetsmarknadspolitiken som ett område: Samtidigt som storstadssatsningen
              sattes i sjön valde regeringen att strypa de möjligheter till
              lokala samverkanslösningar som hade funnits på arbetsmarknadspolitikens
              område. Man återgick till stuprörsmodellen och gjorde till exempel
              att vi i Södertälje, som hade utvecklat en bra metod för att kunna
              jobba över alla stuprörsgränser och med ett tydligt underifrånperspektiv,
              fick backning och fick ge upp, tillbaka till den gängse statliga
              ordningen, tillbaka till att fråga uppåt i stället för att lyssna
              nedåt.
            </seg>
            <seg xml:id="i-12662db7640b462f-0">
              Det behövs mer lokal frihet och mindre centralstyre. Titta på
              de statliga systemen. Vi har haft en utredning som har granskat
              diskrimineringslagstiftningen och som har suttit och jobbat rätt
              länge.
            </seg>
            <seg xml:id="i-95290c5e4ceb2255-0">
              Vi skulle vilja se att man kommer fram till en samsyn och en
              lösning av den frågan som gör att vi får en diskrimineringslagstiftning
              och kan samordna ombudsmännen skapa en kraftfull struktur på den
              statliga nivån. Vi vill se mer av detta och mindre etnisk registrering.
              Däremot ser vi gärna avkodifiering av namnuppgifter och den typen
              av uppgifter som gör att människor får mer möjligheter i stället
              för att bli inlåsta och känna utanförskap.
            </seg>
            <seg xml:id="i-cd95c7f856e10cbf-0">
              Från Centerpartiets sida vill vi inte göra nationell politik
              av alla lokala goda lösningar. Vi vill i stället inse att detta
              med lokala möjligheter, lokal frihet och människors kraft är grunden
              för förändring och ger möjligheter för många modeller att växa
              samtidigt. Det gäller att stärka egenmakt och självstyre, att
              regelförenkla för att underlätta för företagande och att öppna
              systemen för lokala och regionala lösningar, därför att människor
              gör skillnad, herr talman, och det är det som måste vara utgångspunkten
              om vi vill förändra, vilket vi vill.
            </seg>
          </u>
          <note type="speaker" xml:id="i-6e7a44620ee9bf60-0">
            Anf. 14 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-0a809614db8d6011-1">
            <seg xml:id="i-0d909f9d45bd6c81-0">
              Herr talman och alla som lyssnar och ser på detta! Jag tycker
              att det är positivt att det, vad gäller delar av det samhällskontrakt
              mot diskriminering som vi tycker behövs, verkar som om både Folkpartiet,
              kd och Centern är intresserade, åtminstone delvis, av att delta
              för att se till att lagarna mot diskriminering får praktiskt genomslag
              och att man bör använda nya metoder som avkodifiering för att
              verkligen kunna ta krafttag mot diskriminering.
            </seg>
            <seg xml:id="i-54955fbe17fd7e10-0">
              Men jag har inte hört någonting från Moderaterna. Erkänner ni
              diskrimineringen, och kommer ni att använda den här typen av verktyg
              som offentlig upphandling i alla kommuner, i alla landsting, enligt
              Helsingforssmodellen och i alla statliga myndigheter? Stöder ni
              avkodifiering? Stöder ni antidiskrimineringsbyråer? Tycker ni
              att arbetet mot diskriminering är viktigt?
            </seg>
            <seg xml:id="i-9a024b2b4e869685-0">
              Mauricio från Folkpartiet, jag håller med om att det behövs resurser.
              Men jag kan säga att även vi har varit kritiska mot storstadssatsningen
              inte att det finns pengar, men innehållet. Vi har i nuläget valt
              att stärka kommunernas och landstingens ekonomi de senaste åren
              med runt 10 miljarder kronor. Jag kan också säga att vi tror att
              det behövs extra insatser. Låt oss diskutera hur de ska se ut!
              Det handlar om att ställa till rätta de misstag som den misslyckade
              integrationspolitiken har lett till. De föräldrar, vars barn är
              födda i Sverige och i dag är i 20-årsåldern, som liksom sina barn
              är arbetslösa: Hur får vi in dem i samhället igen? Det är ett
              nytt arbete, men jag vill ändå prioritera att diskutera just diskrimineringen
              i denna debatt, för det är så viktigt att vi tar ett ordentligt
              krafttag i denna fråga.
            </seg>
            <seg xml:id="i-44cd74b871e11bcd-0">
              Statistik över löneskillnader har blivit ett väldigt viktigt
              verktyg i arbetet för ett mer jämställt samhälle. Lika lön för
              lika arbete, har man som slogan. Hur vet vi hur det ser ut för
              de utlandsfödda och deras barn? Det finns ingen statistik. Jag
              kan säga att jag vet att det är så att utlandsfödda och deras
              barn får lägre lön för lika arbete, men det finns ingen statistik
              som presenteras årligen som kan vara ett verktyg för att se till
              att motverka diskrimineringen och att synliggöra den. Så är det
              i jämställdhetsfrågan. Varje år i finansutskottet kommer KI och
              berättar hur det ser ut just då och hur många procent av männens
              lön som kvinnorna får. Men de utlandsfödda och deras barn, de
              syns inte. Dem tar vi inte upp varje år, för det finns ingen statistik.
              Vi behöver den typen av statistik.
            </seg>
            <seg xml:id="i-b0e1fc7dcd502259-0">
              Vi behöver också veta detta: Hur många islamofobiska hatbrott
              finns det i Sverige? Ja, Säpo registrerar inte det. Det gör inte
              domstolarna eller Diskrimineringsombudsmannen heller. Vi vet inte
              hur mycket diskriminering vi har som har islamofobiska orsaker.
              Vi har ingen aning! Vi kan se att vissa forskarrapporter kan ge
              lite antydan om att det finns problem, men vi har inte den återkommande
              informationen. Det beror på att det inte har varit prioriterat,
              men det beror också på att man har varit så rädd för registrering.
              Jag säger inte att jag stöder att det är ett absolut måste att
              det ska vara etnisk registrering. Jag tycker att diskussionen
              om kvotering är en fråga vi kan ta tag i om krafttaget mot diskriminering
              inte lyckas. Då kanske kvotering är ett måste, om än inte i dag.
              Men vi måste synliggöra situationen för utlandsfödda och deras
              barn och göra det regelbundet, inte bara i segregationsdebatterna
              där vi som sitter här är de som mest jobbar med frågorna. Detta
              måste göras även i den ekonomisk-politiska debatten, i partiledardebatterna,
              i Konjunkturinstitutets seminarier, rapporter och vad det nu kan
              vara. Vi måste få in den diskussionen där, och därför behöver
              vi mer statistik.
            </seg>
          </u>
          <note type="speaker" xml:id="i-0cb380da5d211a18-0">
            Anf. 15 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-2">
            <seg xml:id="i-6905a1719b112142-0">
              Herr talman! Jag vill leva och bo i ett land där alla känner
              hopp inför framtiden. Det hoppet tror jag vi ger de flesta genom
              vår generella välfärdspolitik.
            </seg>
            <seg xml:id="i-ad59635bf76cd906-0">
              Mauricio Rojas pekar på 0 kr här och 0 kr där. Om du tittar på
              vad vi satsar i den generella välfärdspolitiken, också riktat
              till de här områdena, ser du pengarna där. Du ser pengarna i de
              speciella satsningarna till skolorna i de utsatta områdena. Du
              ser pengarna i riktade anslag till Arbetsmarknadsverket i de här
              områdena. Där finns pengarna, och så var det också tänkt från
              början. Storstadssatsningen var en första verksamhetsutveckling
              för att gå vidare med den generella välfärdspolitiken, det som
              vi nu gör rikspolitik av.
            </seg>
            <seg xml:id="i-faf171628eb43be8-0">
              Eftersom Mauricio Rojas fortsätter diskutera etnisk registrering
              vill jag återigen säga att regeringen ställer sig väldigt skeptisk
              till det. Mauricio Rojas säger att Folkpartiet är emot, och nickar
              nu, men då måste Mauricio ägna den här dagen åt att tala med Ana
              Maria Narti, för det var hon som skrev den interpellation där
              hon just ville ha etnisk registrering på frivillig basis för minoriteter.
            </seg>
            <seg xml:id="i-6645b0cb673cca71-0">
              Stefan Attefall: Jag tycker att du har bra idéer. Jag tror att
              det är viktigt att man kan göra bostadskarriär och arbetskarriär
              där man bor. Tittar man statiskt på de här områdena så händer
              det ibland lite, men många flyttar därifrån just när de gör en
              bostads- eller arbetskarriär. Därför gäller det också att vi satsar
              på större lägenheter på många av de här orterna, och det arbetar
              också Mona Sahlin med i sin nya tjänst.
            </seg>
            <seg xml:id="i-ac20747cc43bae75-0">
              Jag tycker också att det är en intressant tanke att titta på
              var myndigheter ska ligga framöver. I går var jag i Hallunda,
              där bland annat Riksteatern ligger. Det är ingen myndighet, men
              det skapar också arbetsplatser.
            </seg>
          </u>
          <note type="speaker" xml:id="i-c89cbb65e01ca110-0">
            Anf. 16 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-94a94a3379b6d73f-2">
            <seg xml:id="i-32daff67777016a2-0">
              Herr talman! Ja, det har varit en intressant diskussion, det
              här, och den har verkligen visat på alternativen i debatten. I
              den ena ringhörnan står regeringen och stödpartierna, förenade
              i en gemensam kamp för att göra så lite som möjligt ja, förutom
              att öka anslaget till Diskrimineringsombudsmannen och att kratta
              runt lite med lagstiftningen.
            </seg>
            <seg xml:id="i-35ab2a67495b643f-0">
              Jag kan säga till Yvonne Ruwaida att vi moderater tycker att
              det är väldigt viktigt att skapa ett grundlagsfäst diskrimineringsskydd
              som ser till att ge samma skydd åt alla, oavsett av vem de utsätts
              för diskriminering och vem den riktas mot. Det är väldigt bra
              att vi klargör de grundläggande skillnaderna mellan oss som pratar
              arbete och dem som pratar diskrimineringslagstiftning som det
              verktyg som ska vara det allt förlösande.
            </seg>
            <seg xml:id="i-fef3fa21ef237eb8-0">
              I den andra ringhörnan står vi i allianspartierna. Vi tar tydligt
              ställning för det som de andra inte förmår leverera: möjligheter
              att lära sig bra svenska, förkortade asyltider, validerade arbetsmarknadsmeriter
              och en förändrad skattelagstiftning som ser till att ändra systemen
              så att det blir lönsamt att arbeta i stället för att gå på bidrag.
            </seg>
            <seg xml:id="i-49c54469f2c0ee71-0">
              Det var mycket betecknande att höra Sten Lundström prata om att
              fördela bostäder politiskt samtidigt som han inte med ett ord
              nämner MKB-projektet, som ju har varit extremt lyckat när det
              gäller att få arbetslösa invandrarkvinnor att bli egenföretagare.
            </seg>
            <seg xml:id="i-322860fe7416267e-0">
              Och samma fråga måste jag naturligtvis ställa till Jens Orback,
              som ju mycket medvetet har undvikit alla de förslag som vi har
              lagt fram. Han har över huvud taget inte berört dem. Han har inte
              diskuterat det finska exemplet, och han har inte diskuterat MKB,
              och varför har han inte gjort det? Jo, därför att han vet att
              hans överordnade i regeringen, Pär Nuder och Göran Persson, skulle
              slå honom på fingrarna om han kom tillbaka från den här debatten
              och sade: Jag har lovat att vi nu ska tillsätta en utredning som
              ser till att göra det möjligt för människor att ta sig från bidrag
              till arbete.
            </seg>
            <seg xml:id="i-670e893da4260a1a-0">
              Det är det som är skillnaden mellan oss och dem, mellan regeringen
              och alliansen och oss som ställer krav på människor och gör det
              med utgångspunkt i att det som förenar oss alla är synen på arbetet
              som den minsta gemensamma nämnaren som det som är det väsentliga.
            </seg>
          </u>
          <note type="speaker" xml:id="i-b329e3d79c309b11-0">
            Anf. 17 MAURICIO ROJAS (fp):
          </note>
          <u who="mauricio_rojas_02ffb5" xml:id="i-92137c71b4454db5-2">
            <seg xml:id="i-cacc170cac1bd27b-0">
              Herr talman! Ja, Jens Orback, jag ägnar gärna dagen åt att prata
              med Ana Maria Narti om du lovar att ägna dagen åt att prata med
              Göran Persson om den här verkligheten. Åk gärna till herrgården,
              ta en whisky och säg: Jag har varit på resa och sett en del, Göran.
              Nästa gång du har partiledardebatt ska du ta upp detta. Det är
              skam att du inte gör det.
            </seg>
            <seg xml:id="i-37ff66a736b41072-0">
              Gör det. En whisky hjälper kanske.
            </seg>
            <seg xml:id="i-06cf97558a34e59d-0">
              Jag tror, herr talman och alla som lyssnar och tittar på detta,
              att vi förstår att det stora hindret mot integrationen, mot ett
              Sverige som samlar sig och gör något gemensamt och där vi alla
              har en plats inte finns på Rosengård. Det finns i Rosenbad. Det
              finns hos en regering som inte ser, som inte känner, som inte
              handlar, som har misslyckats och som kommer att fortsätta att
              misslyckas. Man vill inte se, man vill inte handla, man vågar
              inte.
            </seg>
            <seg xml:id="i-08c98fcf3ac0269b-0">
              År 2006 ska vi få en annan regering, en regering som ser verkligheten
              och som tar den till sig och handlar. Vi ska få en regering som
              ska prioritera arbete i stället för bidrag, en regering som ska
              satsa på det mest grundläggande, nämligen att varenda en ska gå
              till ett jobb och kunna säga till sina barn, inte att de tillhör
              en etnisk grupp, utan att de tillhör en familj som gör rätt för
              sig och har rätt till en plats här i landet. Det är det ni har
              förnekat oss. Ni har dömt oss. Ni socialdemokrater hjälper varandra
              till en bidragspolitik, omhändertagandepolitik, en ovärdig politik.
              Vi ska se till att det blir annorlunda.
            </seg>
          </u>
          <note type="speaker" xml:id="i-9afa3e1f6f8e7d68-0">
            Anf. 18 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-2">
            <seg xml:id="i-36702a783bd02df7-0">
              Herr talman! Tack, Jens Orback, för att du tycker att jag har
              bra idéer. Jag är dock inte nöjd med det. Jag vill ha handling.
            </seg>
            <seg xml:id="i-36efa559f112d97c-0">
              Jens Orback tar upp frågan om att man oftast inte kan göra bostadskarriär
              i många förorter. En av orsakerna är självklart storleken på lägenheterna
              men också att man, när man har fått stabil ekonomi och fast arbete,
              tvingas flytta. Då vill man kanske också ha ett eget ägande. Då
              finns det inte möjlighet att få tag på ett eget hus, småhus eller
              bostadsrätt.
            </seg>
            <seg xml:id="i-7cba1cbc5438f464-0">
              I förorterna behöver vi lätta upp möjligheten för människor att
              köpa loss sina lägenheter och ge dem samma chans som Jens Orback
              har fått inom Familjebostäder på Södermalm.
            </seg>
            <seg xml:id="i-fff176b52e0982e8-0">
              Det är intressant att Jens Orback öppnar upp för att flytta myndigheter
              kommunala myndigheter och statliga myndigheter till förorterna.
            </seg>
            <seg xml:id="i-4c9abd65c51274a4-0">
              Ulrica Messing säger, apropå den utflyttning som nu planeras
              till förbandsorterna, att hon tror att kompetensen jämlikt fördelas
              mellan kvinnor och män och över landet men tydligen inte i storstädernas
              förorter. Hon säger att utgångspunkten har varit att vi ska ha
              en mer jämlik representation över landet och skapa miljöer där
              myndigheterna kan stimulera varandra och till privata arbetstillfällen.
              Det gäller alltså inte åtminstone inte än så länge exempelvis
              Helsingforss förorter.
            </seg>
            <seg xml:id="i-d086813d564c2d3a-0">
              Man skulle slippa problemet med att folk måste säga upp sig från
              sina tjänster, få långt till arbetet eller kanske ryckas upp från
              sin miljö. Pröva idén.
            </seg>
            <seg xml:id="i-c6418e7bb0e35ab9-0">
              Om ryktena stämmer att Sida funderar att flytta från Sveavägen
              till Östermalm, varför inte flytta några meter till till en av
              Helsingforss förorter?
            </seg>
            <seg xml:id="i-0b013dc4656e120e-0">
              Vi måste konstatera att integrationspolitiken har misslyckats.
              Den måste i stället mycket mer basera sig på arbete och företagande,
              att förnya förorterna. Kampen mot diskriminering måste bli tydligare
              och framför allt måste det bli mer av att ta till vara den kraft
              som finns hos alla människor och mindre av omhändertagandeperspektiv.
              Det bör Jens Orback ta med sig från den här debatten.
            </seg>
          </u>
          <note type="speaker" xml:id="i-424ad419a1a25efb-0">
            Anf. 19 STEN LUNDSTRÖM (v):
          </note>
          <u who="sten_lundstrom_2e5e25" xml:id="i-eeab2c735839af7f-2">
            <seg xml:id="i-c53d12ccf0cfc29f-0">
              Herr talman! Jag vill ta mina sista två minuter i anspråk för
              att svara på en del frågor.
            </seg>
            <seg xml:id="i-c2db91d9842ed143-0">
              Det finns en punkt i Folkpartiets program som jag tycker är ganska
              intressant och som vi borde diskutera vidare. Det handlar om tillgången
              till kapital, tillgången till riskkapital. Det bör vi kunna föra
              en lång diskussion om. Precis som det behövs en speciell tillgång
              till riskkapital i glesbygd, tror jag att folk i förorterna också
              har svårt att komma över detta kapital. Det är en form av ekonomisk
              diskriminering som vi nog skulle kunna lösa.
            </seg>
            <seg xml:id="i-f7ce5d8b968f33a2-0">
              Etnisk registrering ska vi inte ha, om jag får råda. Det är en
              fullständigt vansinnig tanke.
            </seg>
            <seg xml:id="i-7e14bae7332b6300-0">
              Jag hörde något om kvoteringstänkande. Hur kvoterar vi i dag?
              Är det inte en kvotering, det vi ser på arbetsmarknaden i dag?
              Är det inte kvotering att de som bor i Limhamn och Djursholm,
              de som har kontakter, pengar och är inne i samhället alltid får
              jobb? Är det inte en form av kvotering? Måste inte den kvoteringen
              mötas med möjligheten för andra grupper att komma in, precis som
              vi har gjort när det gäller kvinnor och män på arbetsmarknaden?
              Bör vi inte överväga om vi kan använda ett liknande system när
              det gäller invandrade?
            </seg>
            <seg xml:id="i-689d3643d9b3bc5b-0">
              Mycket av det som har skett i storstadssatsningen har inte varit
              särskilt bra. Språkförskolor skulle vi kunna ha haft ändå. Det
              har varit en bra satsning. Det finns en del annat bra i storstadssatsningen.
              Det är mycket bättre att vi får del av pengarna på ett rättvist
              sätt över inkomst- och kostnadsutjämningen. Det brukar ni inte
              vilja från den borgerliga sidan, men uppenbarligen tycker Mauricio
              Rojas och Folkpartiet att det är klart bättre att staten skjuter
              till medel, speciellt till riktade verksamheter. Vi tycker att
              det är bättre att det generella systemet ser till att fördela
              efter behov.
            </seg>
            <seg xml:id="i-90b1113e7824c61a-0">
              När det gäller upplåtelseformerna i förorterna vill jag säga:
              Sluta med det tänkandet. Vi måste först bryta segregationen där
              den är som starkast. Vi kan inte minska tillgången till hyresrätter.
            </seg>
            <seg xml:id="i-ace992bbb4e4c32c-0">
              Är det möjligt, Jens Orback, att vi kan förändra det statliga
              bidragssystemet till bostadsbyggande så att det också kan gå till
              större lägenheter? I så fall är vi överens där också.
            </seg>
          </u>
          <note type="speaker" xml:id="i-59b6bb0ca29f95e5-0">
            Anf. 20 KERSTIN LUNDGREN (c):
          </note>
          <u who="kerstin_lundgren_078b71" xml:id="i-a8aca01e2c35eeb7-2">
            <seg xml:id="i-be3de2e9fa4aa66c-0">
              Herr talman! Vi har sett sociala och regionala klyftor. Vi ser
              segregation, utanförskap och maktlöshet. Vi måste välja rätt metod
              att uppnå förändring.
            </seg>
            <seg xml:id="i-217738e1f250f464-0">
              Från vår horisont är inte rätt metod beslut från ovan, utan makt
              till den enskilda medborgaren, till den enskilda människan. Det
              är genom beslutskraft underifrån, genom att se de enskilda människornas
              möjligheter, som vi kan förändra. I stället för att göra människor
              till maktlösa individer måste vi ge dem möjligheter.
            </seg>
            <seg xml:id="i-8c09f04400433d40-0">
              Det handlar om att se våra egna system och att våga göra något
              åt det som låser in och låser fast, inte mer av politik från ovan,
              inte mer av de system som redan har skapat problemen, utan våga
              bryta mönstren.
            </seg>
            <seg xml:id="i-3cdb0a03dd2e630d-0">
              I vår vision når vi ett samhälle där vi ser den enskilda människan,
              där den enskilda människan har makt att växa och förverkliga drömmar,
              där vi inte ser system eller etniska grupper, där den enskilda
              människan känner att det här är ett samhälle där jag och mina
              barn kan växa oavsett vilka vi är, var vi kommer ifrån, var vi
              bor eller vilka ekonomiska resurser vi har.
            </seg>
            <seg xml:id="i-2d7b05ebf9dda49a-0">
              I det sammanhanget är skolan oerhört central. Barnen är början
              till det nya. Låt oss därför tydligt satsa på barnen. Det är ett
              viktigt uppdrag från denna kammare.
            </seg>
          </u>
          <note type="speaker" xml:id="i-5527e608809a9781-0">
            Anf. 21 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-0a809614db8d6011-2">
            <seg xml:id="i-f630f0dd1d9ea800-0">
              Herr talman och alla som lyssnar! Mauricio, i din rapport visar
              du en sak som jag väldigt länge har vetat, nämligen att utanförskapet
              är som störst i Skåne, i Rosengård. Hur kommer det sig? Har vi
              hög arbetslöshet i Skåne? Ni försöker göra en fråga om generell
              politik till en fråga som handlar om segregationspolitiken, men
              så är det inte. I Skåne har vi en strukturell diskriminering som
              är större. Den syns hos polisen, den syns i kommunen, den syns
              hos de privata arbetsgivarna i hela samhället. Den är större där
              än i många andra delar av Sverige.
            </seg>
            <seg xml:id="i-10d8211b052e9ebe-0">
              Man kan göra det väldigt tydligt. Det skulle kunna vara ett forskningsuppdrag
              att se på den strukturella diskrimineringen regionalt och se hur
              utanförskapet ser ut regionalt. Man kan se ett väldigt tydligt
              samband.
            </seg>
            <seg xml:id="i-cba3c0af4603c208-0">
              Vi måste ta krafttag mot diskrimineringen. Vi måste ha ett samhällskontrakt
              mot diskriminering och göra mer än det arbete som har påbörjats.
            </seg>
            <seg xml:id="i-341cbf53110b154d-0">
              Rättsväsendet och domstolarna är de enda som dömer människor,
              och polisen är den enda som har våldsmonopol. En av de viktigaste
              framtidsfrågorna är att se till att polisen respekterar lika rättigheter.
            </seg>
            <seg xml:id="i-03ed00df6be05948-0">
              Jag tänker ge röst åt en kille från Rosengård som heter Adnan
              och är 15 år. Det här är hans syn på polisen:
            </seg>
            <seg xml:id="i-4c4e9a0f39a0a1e2-0">
              Om polisen ser någon göra inbrott eller misshandla någon är det
              självklart att han ska handla. Man ska gripa den, och om de försvarar
              sig kanske slå tillbaka så att polisen använder våld. Men om någon
              går på gatan, har en keps och kommer från ett annat land eller
              kanske står på torget med sin flickvän, då finns det ingen anledning
              att göra något. Men polisen drar sina slutsatser innan de lärt
              känna personen, innan de vet vad han gör, vem han är. De drar
              slutsatsen: Den här killen är invandrare. Han ska få. Jag gillar
              inte invandrare. Han ska få. Sedan blir jag kallad svartskalle,
              åk hem, eller slagen av polisen i värsta fall. Och så går jag
              hem med ilskan. Och ilskan sitter länge i.
            </seg>
            <seg xml:id="i-5cee70a99f3aa7e4-0">
              Det här är en sak vi måste ändra på.
            </seg>
          </u>
          <note type="speaker" xml:id="i-1fda5418635f0a69-0">
            Anf. 22 Statsrådet JENS ORBACK (s):
          </note>
          <u who="unknown" next="cont" xml:id="i-9b820de086547590-0">
            <seg xml:id="i-d3a6a8727ad3dad4-0">
              Herr talman! Allas lika rättigheter, skyldigheter och möjligheter
              är grunden för vårt arbete mot segregering. Jag har här berättat
              om det arbete som regeringen utför, bland annat tillsammans med
              samarbetspartierna hur vi har lagt grunden via storstadssatsningen
              för att gå vidare med de lyckade resultaten och göra rikspolitik
              av dem, hur vi förbereder en etableringsproposition till nästa
              vår och hur vi ser över och förstärker arbetet mot diskriminering.
            </seg>
            <seg xml:id="i-f12210173faeb617-0">
              Jag vill också säga någonting om verkligheten. Den kan beskrivas
              och säkert också upplevas på många olika sätt. Jag har också läst
              Folkpartiets rapport där man jämför 1990 med 2002. Det är en mörk
              rapport. Låt mig bara kort få säga något om det största mörkret
              där. Det ägde rum i början av 90-talet den största lågkonjunkturen
              i mannaminne. Sedan dess tar kuggarna i.
            </seg>
            <seg xml:id="i-b1e6a0e6feab7362-0">
              Jag vill också nyansera bilden genom att beskriva vad som hänt
              sedan mitten av 90-talet. Jag nämnde en siffra tidigare, nämligen
              att i dag lever 174 000 människor i områden med mindre än 50 %
              sysselsättningsgrad. År 1997 var de 290 000. Det gäller de andra
              sysselsättningssiffrorna också. Kuggarna tar i. De här områdena
              är i det närmaste halverade sedan mitten av 90-talet.
            </seg>
            <seg xml:id="i-78d71e3cc3fb5384-0">
              Socialdemokratisk politik verkar. Låt oss få fortsatt förtroende
              för att utöva den politiken, för allas lika rättigheter, skyldigheter
              och möjligheter!
            </seg>
          </u>
          <note xml:id="i-56cbf7e2adb148b7-0">
            Överläggningen var härmed avslutad.
          </note>
          <note xml:id="i-006a1fc6ad6a5011-0">
            2 § Anmälan om kompletteringsval till finansutskottet och skatteutskottet
          </note>
          <note xml:id="i-795a4308eb11b17e-0">
            Talmannen meddelade att Centerpartiets riksdagsgrupp anmält Christina
            Andersson som suppleant i finansutskottet och i skatteutskottet
            under Roger Tiefensees föräldraledighet.
          </note>
          <note xml:id="i-08bfa62ff4f53f87-0">
            Talmannen förklarade vald under tiden den 31 januari16 mars till
          </note>
          <note xml:id="i-69e32fad528cd2d8-0">
            suppleant i finansutskottet
          </note>
          <note xml:id="i-2c649e4b469e0126-0">
            suppleant i skatteutskottet
          </note>
          <note xml:id="i-f7274615f07c7bc8-0">
            3 § Anmälan om fördröjt svar på interpellation
          </note>
          <note xml:id="i-3f29021783a973d2-0">
            Till riksdagen hade inkommit följande skrivelse:
          </note>
          <note xml:id="i-185562c0e2cee59f-0">
            Interpellation 2004/05:315
          </note>
          <note xml:id="i-dbbbf833f0667ac8-0">
            Interpellation 2004/05:315 av Harald Nordlund om krisberedskap
            vid kärnkraftsolyckor
          </note>
          <note xml:id="i-089648a27f9deafb-0">
            Interpellationen kommer att besvaras tisdagen den 8 februari
            2005.
          </note>
          <u who="unknown" prev="cont" xml:id="i-457260b82a63cf67-0">
            <seg xml:id="i-2035e95c0dccd292-0">
              Skälet till dröjsmålet är utlandsresa.
            </seg>
          </u>
          <note xml:id="i-e3bc3b8be21f0d5f-0">
            Lena Ingvarsson
          </note>
          <note xml:id="i-2e46b09c901b42af-0">
            4 § Svar på interpellation 2004/05:300 om tillsynen av eldistributionen
          </note>
          <note type="speaker" xml:id="i-d64f72d989a05950-0">
            Anf. 23 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-3">
            <seg xml:id="i-f3f2be239d08ad89-0">
              Herr talman! Gunnar Nordmark har frågat mig vilka åtgärder jag
              avser att vidta för att tillsynen över eldistributionen i Sverige
              utövas på ett effektivt sätt. Gunnar Nordmark har också frågat
              mig vilka åtgärder jag avser att vidta för att ta fram krav och
              regler på elleverantörer som är avpassade för att säkerställa
              en elproduktion i det klimat och de väderförhållanden som råder
              i Sverige.
            </seg>
            <seg xml:id="i-a137796275467914-0">
              Av Gunnar Nordmarks interpellation framgår att han ställer sina
              frågor mot bakgrund av det oväder som drabbade Sverige den 8 och
              9 januari i år. Låt mig först konstatera att detta oväder var
              exceptionellt och att konsekvenserna och skadorna vida överstiger
              dem som följt av de oväder som normalt drabbar Sverige under höst-
              och vintertid. Jag vill också i detta sammanhang säga att jag
              givetvis starkt sympatiserar och lider med dem som ännu inte fått
              tillbaka sin el, trots att snart tre veckor har gått sedan ovädret
              drabbade Sverige.
            </seg>
            <seg xml:id="i-7b5f809bd936fc18-0">
              Innan jag närmare går in på de specifika frågeställningarna vill
              jag passa på att undanröja några, som jag tycker, missförstånd
              som finns i interpellationen.
            </seg>
            <seg xml:id="i-9b5b776ea1f0abb8-0">
              Det är helt riktigt att elmarknaden är avreglerad, men det gäller
              bara produktionen av och handeln med el. Nätverksamheten, det
              vill säga överföringen av el, bedrivs fortfarande under monopol,
              och denna verksamhet står under statlig tillsyn. Denna tillsyn
              utövas av Statens energimyndighet och innefattar såväl det grundläggande
              kravet att överföringen av el ska vara av god kvalitet som tariffnivåer
              med mera.
            </seg>
            <seg xml:id="i-38921b5ca2b9b898-0">
              Ansvaret för tillsynen av nätföretagen, inklusive överföringen
              av el, ligger enbart hos Energimyndigheten, med undantag av rena
              elsäkerhetsfrågor. Svenska kraftnät är i detta avseende att jämställa
              med vilket nätföretag som helst och står under Energimyndighetens
              tillsyn på samma sätt och enligt samma regelverk som alla andra
              nätföretag.
            </seg>
            <seg xml:id="i-ef8979cbe420b2ce-0">
              När det sedan gäller att säkerställa att tillsynen av eldistributionen
              utövas effektivt har regeringen nyligen genomfört sådana åtgärder.
              Energimyndighetens tillsynsverksamhet har sedan årsskiftet tillförts
              25 miljoner kronor årligen som direkt ska användas för att ytterligare
              effektivisera tillsynen. Tillsynsverksamheten i Energimyndigheten
              har också sedan årsskiftet stärkts och tydliggjorts genom att
              Energimarknadsinspektionen, som är den enhet som har ansvaret
              för tillsynen över nätföretagen, har givits en mera självständig
              ställning inom Energimyndigheten. Chefen för Energimarknadsinspektionen
              ska bland annat besluta i alla ärenden som rör tillsyn över nätföretagen
              och får inte delta i Energimyndighetens övriga verksamhet. Med
              detta är jag övertygad om att Energimyndigheten nu har alla nödvändiga
              förutsättningar för att utöva en effektiv tillsyn över nätföretagen.
            </seg>
            <seg xml:id="i-f9992516657d8b7d-0">
              Min ambition är självklart att vi ska ha en mycket säker elförsörjning
              i Sverige. Regeringen har också under de senare åren lagt stor
              vikt vid denna fråga. Det kraftiga oväder som drog in över Sverige
              tidigare i år visar att situationen är så allvarlig att det nu
              är dags att ta till lagstiftning för att säkra eldistributionen
              i Sverige. Jag avser därför att vidta följande åtgärder.
            </seg>
            <seg xml:id="i-f92dfb519a27913a-0">
              Statens energimyndighet kommer att få i uppdrag att snabbt utreda
              och lämna förslag till de ändringar som krävs i ellagen för att
              säkra eldistributionen. Syftet är att staten ska ställa tydliga
              krav på driftsäkerhet genom sådana funktionskrav på eldistributörerna
              som säkerställer elförsörjningen med driftsäkra nät.
            </seg>
            <seg xml:id="i-864b2e34cacff46c-0">
              I Energimyndighetens uppdrag kommer också att ingå att ta fram
              underlag till en ny ersättningsmodell för de konsumenter och näringsidkare
              som drabbas av elavbrott. Det ska bli möjligt att få högre och
              snabbare ersättning vid strömavbrott. Det är till exempel rimligt
              att ersättning ska utgå efter 12 timmar i stället för, som fallet
              är nu, efter 24 timmar. Ersättningsnivåerna ska också vara på
              en sådan nivå att de starkt driver på elnätsbolagens arbete med
              att skapa driftsäkra elnät.
            </seg>
            <seg xml:id="i-fa1bfd32a76eca66-0">
              Energimyndigheten ska också se över möjligheterna till och formulera
              förslag till ytterligare skärpning i reglerna för tvångsförvaltning
              av elnät respektive återkallande av koncession för de nätföretag
              som inte har en hög driftsäkerhet.
            </seg>
            <seg xml:id="i-eb067e48e06ce09e-0">
              Dessutom ska nätföretagen åläggas en skyldighet att rapportera
              långa och omfattande avbrott till Energimyndigheten. De ska också
              åläggas att göra systematiska risk- och sårbarhetsanalyser av
              sitt elnät. Analyserna ska omfatta de omständigheter som kan förorsaka
              störningar i överföringen av el och konsekvenser av sådana störningar.
            </seg>
            <seg xml:id="i-ca0cf7fa0e8d36c4-0">
              Jag avser att lämna ett förslag till riksdagen med de nämnda
              åtgärderna i höst. Jag avser också att initiera ett arbete inom
              Regeringskansliet för att se över möjligheterna för lantbrukare
              och näringsidkare att införskaffa reservelverk. Inom Regeringskansliet
              pågår ett arbete mellan berörda departement för att få en helhetsbild
              av hur alla berörda aktörer agerat och vilka förbättringar som
              kan genomföras för att arbetet ska kunna bli effektivare om liknande
              händelser inträffar i framtiden.
            </seg>
            <seg xml:id="i-9d93c48eebd5c3a3-0">
              Utöver detta vill jag peka på följande åtgärder som har vidtagits.
            </seg>
            <seg xml:id="i-dabab984e0d38f90-0">
              I den proposition om genomförande av EG:s direktiv om gemensamma
              regler för den inre marknaden för el och naturgas, vissa fjärrvärmefrågor
              med mera, som regeringen inom kort avser att överlämna till riksdagen
              kommer bland annat nätägarnas ansvar för att det egna nätet är
              säkert, tillförlitligt och effektivt att tydliggöras.
            </seg>
            <seg xml:id="i-bb4a8380e5b4561d-0">
              Inom EU förhandlar vi för närvarande om ett nytt elförsörjningsdirektiv
              som syftar till att säkerställa att EU:s medlemsstater har en
              säker elförsörjning. Sverige har varit mycket aktivt i detta arbete,
              och vi har också fått stort gehör för våra synpunkter.
            </seg>
            <seg xml:id="i-d595ef47e0ef8e16-0">
              Till sist har regeringen under de senaste åren haft en kontinuerlig
              dialog med branschen om elavbrott. I de diskussionerna har jag
              framfört att regeringen inte är främmande för att ändra lagstiftningen
              om situationen inte förbättras. Jag har också träffat branschen
              den 24 januari i år, då vi bland annat diskuterade hur företagen
              själva ser på sitt arbete med att bygga upp elnäten samt vilka
              erfarenheter företagen fått och vilka slutsatser de själva har
              dragit av avbrottet.
            </seg>
          </u>
          <note type="speaker" xml:id="i-a2cea03556f57b3c-0">
            Anf. 24 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-de56c9d5a3b503db-0">
            <seg xml:id="i-fae7295a4311eb6d-0">
              Herr talman! Jag ber att få tacka för svaret. Det som är missförstånd
              tror jag delvis inte är missförstånd, därför att Svenska Kraftnät
              är inte enbart en nätägare utan Svenska Kraftnät har också uppgifter
              i samband med kriser där man måste ställa krav på elförsörjningen.
              Det är här, och det har det ju pekats på tidigare, som det kan
              finnas svårigheter. Även om det inte är en formell tillsynsuppgift
              kan det finnas saker som har hamnat mellan stolarna.
            </seg>
            <seg xml:id="i-e195fd42776aba22-0">
              Det som hände i södra Sverige den 89 januari var just en sådan
              kris där Svenska Kraftnät tog det här ansvaret. Men har man myndigheter
              som dels Energimyndigheten, dels Svenska Kraftnät, vars uppgifter
              i mycket specifika situationer delvis går ihop och där dessutom
              den ena är en aktör och själv sköter nät, kan det finnas risk
              för att det begås misstag och att tillsynen inte utövas på det
              sätt som kanske borde göras.
            </seg>
            <seg xml:id="i-08d696908a9586b6-0">
              Det var det jag ville lyfta fram lite här. Jag ser gärna att
              ministern tar upp detta. Är det så att man ska se över Svenska
              Kraftnäts uppdrag och kanske renodla det mer än man har gjort?
            </seg>
            <seg xml:id="i-7e1cdbc10c077a84-0">
              Jag tycker också att det är bra att det nu tas initiativ till
              att se till att vi får en mer säker försörjning av el. Det är
              inte första gången som vi har strömavbrott i det här landet, och
              det är inte första gången som vi har långa och omfattande strömavbrott.
              I många delar av vårt land är vi medvetna om att med jämna mellanrum
              under höst, vinter och vår kommer strömavbrotten. Framför allt
              för människor som bor på landsbygd har detta visat sig vara förödande.
              Man är strömlös inte i några timmar utan i dagar eller som nu
              senast förmodligen mer än sex veckor för dem som kommer att få
              ström allra senast. Det här har inte varit acceptabelt.
            </seg>
            <seg xml:id="i-8814f1805d0e3b04-0">
              Det är också så att man från regeringens sida ett antal gånger
              har sagt att man skulle vidta åtgärder. Nu verkar det som om dessa
              åtgärder kommer. Det tycker jag är bra.
            </seg>
            <seg xml:id="i-1710554fc9b4e503-0">
              Jag skulle vilja ställa ännu en fråga till ministern som jag
              inte har tagit upp i interpellationen men som har blivit aktuell
              nu. Det gäller ersättningar till dem som nu har drabbats. Har
              detta på något sätt tagits upp i samtalen med nätbolagen, och
              hur har man i så fall tänkt där? De strömavbrott som har varit
              nu har på ett helt annat sätt än tidigare förorsakat enskilda
              personer och företag kostnader som är långt över vad vi tidigare
              har varit vana vid. Dessutom är det skador på ett sätt som vi
              inte heller tidigare har kunnat se. Jag undrar om det finns något
              samtal med nätbolagen om hur man ska kompensera detta.
            </seg>
          </u>
          <note type="speaker" xml:id="i-1abf13ce2e653abf-0">
            Anf. 25 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-4">
            <seg xml:id="i-20ddddb267b6b75a-0">
              Herr talman! Jag är helt överens med Gunnar Nordmark om att effekterna
              av den här stormen, även om den var exceptionell och väldigt omfattande,
              inte är acceptabla. Det är icke acceptabelt att så många tusentals
              kunder som det handlar om nu står utan el och därmed också utan
              fast telefon. Vi är många som behöver dra många slutsatser och
              lärdomar av detta. Det är absolut sant.
            </seg>
            <seg xml:id="i-08bf6139fba807d0-0">
              Det har hänt en massa i regeringens arbete redan innan detta,
              med skärpta punkter på många områden, som jag redogjorde för i
              interpellationssvaret, men utifrån det som skett har regeringen
              bedömt att vi också måste gå vidare. Det agerandet noterar jag
              att det finns tillfredsställelse över också från Gunnar Nordmarks
              sida.
            </seg>
            <seg xml:id="i-01db604385db56ad-0">
              Självfallet ska vi också när vi tittar på erfarenheterna vara
              väldigt observanta när det gäller tillsynen och om det finns slutsatser
              att dra där. Det är en viktig del i eftervärderingen av hur alla
              bolagen och lagstiftningen har fungerat och också hur myndigheterna
              har agerat.
            </seg>
            <seg xml:id="i-b59eaa1c9a4ad7f3-0">
              Men jag vill också säga att Svenska Kraftnät ställde sina resurser
              till förfogande på ett sätt som jag har hört att elbolagen har
              uttryckt stor tillfredställelse över liksom över det samarbete
              som man har haft med Svenska Kraftnät.
            </seg>
            <seg xml:id="i-014dae675b749fb1-0">
              När det gäller ersättningarna kan vi notera att det finns olika
              ersättningar i dag. Det är en av bakgrunderna till att en av lagförändringarna
              som jag vill göra är att det måste vara lika ersättningar för
              alla. Därför måste det in i lagen. De två områden vi har tittat
              på och kommer att återkomma till har varit när ersättningen ska
              börja gälla i dag är det 24 timmar i den frivilliga överenskommelsen,
              och vi har diskuterat om 12 timmar är en mer rimlig tidpunkt och
              slutpunkten på ersättningarna, som i dag i de flesta fall är ungefär
              tre dygn. Nu handlar det om avbrott som är oändligt mycket längre.
            </seg>
            <seg xml:id="i-0629c426ffc42f00-0">
              När det gäller de ersättningar som nu kommer att betalas ut är
              det lite olika besked från de olika bolagen. Det har också skett
              en del förändringar i bolagens löften till kunderna vartefter
              tiden har gått. Vi får väl se vad slutintrycket kommer att vara,
              vad bolagen kommer att göra. Men för min del har det bara förstärkt
              min syn på att det är viktigt att konsumentskyddet blir starkare,
              att det blir mer lika och att det därför måste föras in i lagstiftningen.
            </seg>
          </u>
          <note type="speaker" xml:id="i-e85750994985fb34-0">
            Anf. 26 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-de56c9d5a3b503db-1">
            <seg xml:id="i-a2fe535e1d5e95dd-0">
              Herr talman! Jag har inga synpunkter på hur Svenska Kraftnät
              har agerat i just denna situation. Det är mer om man ska dra några
              slutsatser av det uppdrag som Svenska Kraftnät har, inte enbart
              som nätföretag utan när det gäller att vara en myndighet som tar
              ett ansvar vid kriser där det krävs att man har en säker eldistribution.
              Jag undrar om det finns några slutsatser nu om att man skulle
              ha en mer renodlad myndighet som enbart sköter det och att Svenska
              Kraftnät är ett nätföretag och ingenting annat. Kan det ha varit
              något i att man har denna lite dubbla roll som har inneburit att
              man kanske inte sett saker och ting på ett sådant sätt som man
              borde ha gjort?
            </seg>
            <seg xml:id="i-bc193cabd12ec252-0">
              När det gäller ersättningarna tycker jag att det är viktigt att
              konstatera att de frivilliga ersättningar som finns i dag, som
              bolagen normalt sett tar på sig att betala ut, över huvud taget
              inte står i proportion till den skada och de kostnader som enskilda
              och framför allt mindre företag, som kanske inte har samma försäkringsskydd
              och liknande som de större, har haft. De bär så att säga inte
              de kostnader man har haft. Det tror jag också är viktigt, dels
              därför att ett högre skadestånd är ett incitament för nätbolagen
              att se till att man får säker el, dels därför att skadestånd eller
              ersättningar i betydligt större utsträckning speglar de faktiska
              förluster som enskilda människor har gjort. I många fall handlar
              det om flera tiotusentals kronor.
            </seg>
            <seg xml:id="i-2c377609eb15e67b-0">
              Än en gång tycker jag att det kanske är bra om man kan få besked
              om vilka ersättningar som nätbolagen i dag kan tänka sig att betala
              ut för elavbrott som har varat orimligt lång tid och gett orimliga
              ekonomiska konsekvenser för många enskilda.
            </seg>
          </u>
          <note type="speaker" xml:id="i-22d880faa80d86ca-0">
            Anf. 27 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-5">
            <seg xml:id="i-042d96e3f6655ebd-0">
              Herr talman! Först vill jag bara upprepa hur jag svarade i förra
              inlägget. Gunnar Nordmark frågar om det finns anledning att göra
              förändringar i myndighetstillsynen. I dag har jag inga sådana
              planer. Men vi är många som gemensamt måste utvärdera vad som
              har skett och dra lärdomar av det. De tankarna får man i så fall
              återkomma till när vi ser hela bilden.
            </seg>
            <seg xml:id="i-953c0399a67587ba-0">
              Fortfarande är många mitt uppe i arbetet med att någorlunda återställa
              eldistributionen. Det kommer att behöva ske mycket större ingrepp
              i ledningsnäten under ganska lång tid för att göra dem så driftsäkra
              som framför allt den nya lagstiftningen kommer att kräva. Men
              självklart ska också myndigheternas sätt att jobba utvärderas.
              Vi får se vilka erfarenheter vi kan få av det.
            </seg>
            <seg xml:id="i-0241708b3dff39e2-0">
              Gunnar Nordmark frågade mig igen om jag kunde berätta hurdana
              ersättningarna från bolagen kommer att bli. Den bilden har inte
              jag. Jag tror inte heller att bolagen har den. Beskeden har förändrats
              med tiden. Min erfarenhet hittills har väl varit att i början
              tog inte alla bolag det ramaskri som har varit riktigt på allvar.
              I dag gör man det. Man har därmed efterhand förändrat sin syn
              på hur ersättningar och skadestånd ska se ut. Därför tror jag
              inte att man kan ha hela bilden i dag. Jag har den i alla fall
              inte.
            </seg>
            <seg xml:id="i-ce363954262ae8c6-0">
              Sedan till det Gunnar Nordmark uttryckte om huruvida ersättningarna
              i framtiden i större grad måste präglas av de förluster som många
              kunder har upplevt. Jag vill gärna betona det jag sade i svaret.
              Ersättningsnivåerna ska vara på en sådan nivå att de starkt driver
              på elnätbolagens arbete med att skapa driftsäkra nät. Detta synsätt
              tror jag att Gunnar Nordmark och jag delar. Det måste alltid vara
              rimligare och bättre för företagen att gå in och skapa så leveranssäkra
              nät som möjligt. Där måste också ersättningsnivåer, eventuella
              vitesbelopp och risken för att eventuellt tappa koncessionen driva
              hela marknaden i den riktningen. Det ska vara utgångspunkten för
              den nya lagstiftningen.
            </seg>
          </u>
          <note type="speaker" xml:id="i-04934097810eb2ec-0">
            Anf. 28 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-de56c9d5a3b503db-2">
            <seg xml:id="i-a98801cbdbeeb8bb-0">
              Herr talman! Jag vill bara tacka för svaret och hoppas att denna
              interpellationsdebatt och att de åtgärder som regeringen avser
              att vidta leder till att bolagen har en mer rimlig inställning,
              både i den akuta situation som nu har uppstått och i framtiden
              när det gäller att skapa en säkrare elförsörjning.
            </seg>
          </u>
          <note xml:id="i-56cbf7e2adb148b7-1">
            Överläggningen var härmed avslutad.
          </note>
          <note xml:id="i-2977bb403b8eb76a-0">
            5 § Svar på interpellation 2004/05:294 om förutsättningar för
            etablering av handelscenter
          </note>
          <note type="speaker" xml:id="i-d94511bb3d7d7225-0">
            Anf. 29 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-6">
            <seg xml:id="i-0ddec046300f9131-0">
              Herr talman! Torsten Lindström har frågat mig om jag avser att
              skapa bättre förutsättningar för etablering av handel genom pågående
              översyn av plan- och bygglagen. Han har också frågat mig om jag
              avser att öka kraven på miljökonsekvensbeskrivningar vid handelsetableringar
              genom prövning enligt miljöbalken och, om så är fallet, om detta
              prövats mot regeringens ambition i övrigt att inte försvåra företagandet.
            </seg>
            <seg xml:id="i-7d037935d4b12612-0">
              Låt mig inleda med att besvara den första frågan. Den kommitté
              som regeringen har tillkallat för att se över plan- och bygglagstiftningen
              har som övergripande mål att stärka lagstiftningens roll som ett
              instrument för hållbar utveckling. Den ska också utveckla lagstiftningen
              så att den får en utformning som skapar bättre förutsättningar
              för en god miljö, bostadsbyggande, etablering av handel och övrigt
              näringsliv liksom för annat samhällsbyggande. Ett ytterligare
              övergripande mål är att utveckla plan- och byggprocessen så att
              den bättre tillgodoser kraven på en effektiv beslutsprocess.
            </seg>
            <seg xml:id="i-9b991ae65c3f0f36-0">
              I kommittédirektiven anges bland annat att konkurrensen inom
              detaljhandeln och särskilt på dagligvaruområdet är svag. Möjligheterna
              till nyetablering är en grundläggande förutsättning för en fungerande
              konkurrens med ett brett och varierat utbud av varor och tjänster
              till rimliga priser. Direktiven anger också att kommunernas planering
              har betydelse för förutsättningarna för etablering av nya företag
              på marknaden. Med hänsyn till dessa förhållanden ska kommittén
              analysera hur konkurrensaspekter bättre ska kunna vägas in i bedömningar
              enligt PBL. Kommittén ska också undersöka andra alternativ till
              förändringar som kan tjäna samma syfte.
            </seg>
            <seg xml:id="i-ee9063746354ee4c-0">
              PBL-kommittén har således redan nu i sina direktiv att beakta
              de synpunkter som Torsten Lindström tagit upp i fråga om att skapa
              bättre förutsättningar för etablering av handel. Kommittén ska
              lämna sitt slutbetänkande senast den 30 juni 2005.
            </seg>
            <seg xml:id="i-b2490355c7933589-0">
              När det gäller den andra frågeställningen kan jag konstatera
              att det i PBL sedan 1994 finns ett krav på att en miljökonsekvensbeskrivning
              ska utarbetas när vissa detaljplaner tas fram. Detta krav infördes
              som en följd av Sveriges åtaganden enligt EES-avtalet och syftade
              till att genomföra EG-direktivet om bedömning av inverkan på miljön
              av vissa offentliga och privata projekt, det så kallade MKB-direktivet.
              Regleringen finns i 5 kap. 18 § PBL. Europeiska kommissionen har
              därefter ifrågasatt om de svenska bestämmelserna är tillräckliga
              för att MKB-direktivet ska anses vara genomfört i förhållande
              bland annat till planläggning för vissa infrastrukturprojekt.
              Anläggande av köpcenter är ett exempel på sådana projekt.
            </seg>
            <seg xml:id="i-be6e5e7c07e637eb-0">
              Vi har konstaterat att den svenska lagtexten behöver preciseras.
              Regeringen överlämnade därför den 9 december 2004 propositionen
              Miljökonsekvensbeskrivning enligt plan- och bygglagen, m.m. till
              riksdagen. Enligt regeringens förslag ska vissa bestämmelser i
              miljöbalken tillämpas om en detaljplan innebär att planområdet
              får tas i anspråk för vissa verksamheter eller åtgärder och om
              anläggningen kan antas medföra betydande miljöpåverkan. Återigen
              är anläggande av ett köpcenter exempel på sådan verksamhet. De
              bestämmelser i miljöbalken som då ska tillämpas avser bland annat
              krav på vad en miljökonsekvensbeskrivning ska innehålla. Den ändring
              som regeringen föreslår är närmast ett förtydligande av gällande
              rätt. Genom att kommunerna nu får en preciserad vägledning för
              hur en miljökonsekvensbeskrivning ska upprättas borde arbetet
              med att ta fram en korrekt beskrivning underlättas. Regeringen
              bedömer att den föreslagna utformningen av bestämmelserna i PBL
              inte kommer att få några konsekvenser av betydelse för vare sig
              handläggningstiderna i detaljplaneärenden eller kostnaderna för
              handläggning av dessa ärenden. Jag bedömer inte att lagändringen,
              som föreslås träda i kraft den 1 juni 2005, kommer att motverka
              regeringens ambition att underlätta företagandet.
            </seg>
          </u>
          <note type="speaker" xml:id="i-34006c243254e5aa-0">
            Anf. 30 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-0">
            <seg xml:id="i-a40c7d4ae49312d4-0">
              Herr talman! Allra först vill jag tacka samhällsbyggnadsministern
              för svaret på min interpellation.
            </seg>
            <seg xml:id="i-fa93123927b40da3-0">
              I vårt demokratiska samhälle är fritt företagande en viktig grundpelare
              inte bara för att uppnå ett ekonomiskt välstånd, utan också för
              att individens, den enskilda personens, grundläggande frihet kräver
              att man ges möjlighet att fritt agera utifrån egna idéer och förutsättningar.
              Det fria företagandet är också en förutsättning för fri konkurrens.
            </seg>
            <seg xml:id="i-1263f2fb5e3d9b82-0">
              Samhällsbyggnadsministern är nu den som ger signaler för företagande
              i livsmedelshandeln, som i mångt och mycket handlar om enskilda
              företagare. Det är Mona Sahlin som avgör om det ska bli billigare
              och lättare att handla, eller om det ska bli dyrare och svårare.
            </seg>
            <seg xml:id="i-1ca339d340610342-0">
              Handelsetableringar handlar både om tydliga lågpriskedjor med
              billigt men begränsat sortiment och om traditionella livsmedelshandlare
              med fullsortimentsbutiker. Det är viktigt att det blir lättare
              att etablera sig för båda dessa typer, så att konsumenterna de
              enskilda får fler möjligheter att välja vad och var man vill handla.
            </seg>
            <seg xml:id="i-3b14717d99ff9c3c-0">
              Till skillnad från många andra frågor som vi diskuterar i denna
              kammare rör sig detta inte om någon resursfråga. Det handlar bara
              om att den politiska makten måste inse att man sitter på ett kraftfullt
              instrument att stimulera nyetableringar av matbutiker så att ordentlig
              konkurrens uppstår.
            </seg>
            <seg xml:id="i-ab38ab8d496e3b3a-0">
              Konkurrens ska uppmuntras inte förhindras genom rigid lagstiftning
              eller besvärliga planprocesser. Politikens uppgift är att genom
              olika beslut skapa goda förutsättningar för företagande och att
              ge människor goda förutsättningar att skapa nya företag och utveckla
              befintliga verksamheter.
            </seg>
            <seg xml:id="i-6421e05ee0bffd81-0">
              Men en del politiker vill öka detaljstyrningen av handelsetableringar.
              Samtidigt har handelscenter blivit en självklar del av människors
              vardag. Att vi i Sverige har ett stort och mångfasetterat utbud
              av affärer är viktigt. De nya affärer som kommit till på senare
              år har visat att nya etableringar leder till ökad konkurrens,
              pressade priser och det är viktigt i ett land med relativt höga
              priser och bättre tillgänglighet. Och tillgänglighet är en viktig
              del av en väl utbyggd service som gör det lättare för medborgarna.
            </seg>
            <seg xml:id="i-0a0e17538da17c19-0">
              Dagens lagstiftning, där handelsetableringar prövas enligt plan-
              och bygglagen, ses för närvarande över. Regeringens uppdrag till
              PBL-kommittén är bland annat att utveckla lagen så att den, mot
              bakgrund av de senaste årens samhällsförändringar, får en utformning
              som skapar bättre förutsättningar för etablering av handel och
              övrigt näringsliv.
            </seg>
            <seg xml:id="i-1ef7c885f064035c-0">
              Att då, som föreslagits i den politiska debatten, ytterligare
              öka kraven på till exempel miljökonsekvensbeskrivningar genom
              en samordning mellan PBL och miljöbalken kommer däremot inte att
              skapa bättre förutsättningar för etablering av handel och övrigt
              näringsliv. Det blir än mer byråkrati, överklaganden och liknande
              i stället för att man underlättar etableringar, som förutom att
              de ger lägre priser leder till ökad sysselsättning och därmed
              tillväxt.
            </seg>
            <seg xml:id="i-ff3887377c01c387-0">
              Vi behöver acceptera den utveckling och förändring av konsumtionsmönster
              och levnadsvanor som svenska folket genomgått och visa en förståelse
              för näringslivets ambition att följa med i den utvecklingen. Att
              möta denna utveckling genom att införa stopp, moratorier, för
              etableringar av stormarknader som föreslagits eller att stifta
              lagar som på andra sätt förhindrar etableringar är fel väg att
              gå. Tvärtom är det nödvändigt med en större etableringsfrihet.
            </seg>
            <seg xml:id="i-5cbbd7714cae213c-0">
              Min fråga till statsrådet är därför: Tänker regeringen göra det
              lättare att etablera handel i vårt land, eller tänker regeringen
              gå in på en väg som en del av stödpartierna vill där det handlar
              om att försvåra, försvåra och försvåra handelsetableringar till
              skada för alla konsumenter?
            </seg>
          </u>
          <note type="speaker" xml:id="i-3662b2e4438e3983-0">
            Anf. 31 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-7">
            <seg xml:id="i-5bd5db5b5eca8da8-0">
              Herr talman! Torsten Lindström uttryckte här att det hängde på
              mig. Han sade att det var Mona Sahlin som avgjorde vad det ska
              kosta att handla mat i framtiden. Jag vill nog ändå påpeka att
              det kanske är några fler aktörer än jag som har betydelse för
              prisutvecklingen handeln själv, marknaden och alla möjliga andra
              drivkrafter som finns i vårt fria företagande och som också har
              en stor påverkan på detta.
            </seg>
            <seg xml:id="i-2d15e260600000ce-0">
              Visst är det som Torsten Lindström sade att fritt företagande
              är en väldigt viktig grundsten i vår ekonomi och i vårt sätt att
              vara och leva och att den fria konkurrensen är oerhört viktig
              i detta avseende. Men den diskussion som vi nu för är lite mer
              komplicerad än så.
            </seg>
            <seg xml:id="i-728d706170d2143e-0">
              Till dessa viktiga förutsättningar om företagandets villkor och
              om den fria konkurrensen måste man också lägga aspekter som handlar
              om samhällsplaneringen, miljöhänsynen, vikten av levande stadscentrum,
              utvecklingen av kollektivtrafiken och bilismens betydelse. Det
              är allt detta sammantaget som utgör den oerhört viktiga men också
              svåra frågeställningen som Torsten Lindström här har väckt. Det
              är inte så enkelt som att bara säga att fria förutsättningar för
              etablering av handelscentrum är det enda övervägande som man ska
              göra. Så tänker inte jag, så tänker inte regeringen, och så tänker
              inte de allra flesta regeringarna i Europa, utan man måste också
              väga in vilka effekter som planeringen av samhället får för till
              exempel hur våra stadscenter ska kunna överleva eller hur miljön
              påverkas av etablering bland annat av dessa handelscenter.
            </seg>
            <seg xml:id="i-33c92d78be6f0976-0">
              Jag tycker alltså inte att frågeställningen har hanterats på
              det sätt som Torsten Lindström beskriver. Men PBL-kommittén har
              fått i uppdrag att se hur man kan underlätta, eftersom det är
              en viktig förutsättning. Men fortfarande kvarstår att om man ser
              miljöhänsyn bara som krångel och problem förstår man inte riktigt
              vilka krav som i framtiden kommer att ställas på det uppdrag som
              jag i alla fall har som samhällsbyggnadsminister. Det handlar
              nämligen om att väga ihop dessa aspekter.
            </seg>
            <seg xml:id="i-28bbc0ff0b09a82e-0">
              Jag är övertygad om att PBL-kommittén kommer att hitta spännande
              och bra förändringar som gör att vi kan vara stolta över att underlätta
              etablering av nytt företagande utan att ge avkall på att planera
              vårt samhälle både utifrån miljö och stadsutvecklingsmöjligheter.
            </seg>
          </u>
          <note type="speaker" xml:id="i-08cf8b4ed0160f1d-0">
            Anf. 32 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-1">
            <seg xml:id="i-b1782cf84fe37b32-0">
              Herr talman! Självklart finns det många aspekter som spelar in
              när det gäller tillgänglighet och när det gäller matpriser. Men
              jag tror faktiskt att Mona Sahlin lite grann underskattar sin
              egen makt, därför att den politiska makten är stor när det gäller
              att ge förutsättningar för att bygga, att skapa och att göra handel
              tillgänglig. Det räcker för både Mona Sahlin och mig att resa
              längs de stora motorvägarna så ser vi att det under de senaste
              åren har kommit många externa etableringar en bit utanför stadskärnorna.
              Det är trots allt ingen slump. De har ofta hamnat där de har hamnat
              därför att den nuvarande regleringen inte fungerar. De ligger
              ofta långt från stadskärnorna. De har lett till lägre priser och
              bättre tillgänglighet för en del konsumenter. Men det finns också
              goda exempel på att detta har kunnat ske samtidigt som stadskärnan
              har kunnat utvecklas och förbli levande.
            </seg>
            <seg xml:id="i-bab7a5a58775bc90-0">
              Jag tror att det är lite grann att lura sig själv att tro att
              vi som politiker inte har någon makt som lagstiftare eller som
              regering. Det finns faktiskt en hel del att göra både för att
              göra det lättare att skapa handelsetableringar men också för att
              slå vakt om levande stadskärnor.
            </seg>
            <seg xml:id="i-8be0cb2ddd266d38-0">
              Vi ska inte heller bortse från att det finns en känsla av företagarfientlighet
              i det regeringssamarbete som styr Sverige. De båda stödpartierna
              har i många debatter efterlyst just ett moratorium, ett stopp,
              för nya handelsetableringar.
            </seg>
            <seg xml:id="i-e3acbed6840e36d8-0">
              På regeringens bord ligger det i dag en utredning Hållbara laster
              som kom strax före jul till jordbruksministern, notabelt nog.
              I den föreslås just ett moratorium, ett stopp, för fler handelsetableringar.
              Det föreslås också att en etablering av nya handelscenter ska
              prövas enligt miljöbalken. Skulle regeringen gå på den linjen
              är det bäddat för bekymmer.
            </seg>
            <seg xml:id="i-0e028b2024014d67-0">
              I vårt grannland Norge infördes nämligen 1998 just ett moratorium
              som innebar att kommunerna fråntogs möjligheten att tillåta externa
              handelsetableringar. Dessa skulle i stället hanteras av den norska
              motsvarigheten till länsstyrelsen. I dag är matpriserna i Norge,
              enligt Norges egen statistiska centralbyrå, högst i Norden. Märkesvaror
              är 21 % dyrare i Norge än i Sverige. Det är ingen slump att norrmän
              reser en masse till Sverige för att handla.
            </seg>
            <seg xml:id="i-20345c2aea5f0ff1-0">
              En sådan utveckling vill väl regeringen knappast ha i vårt land?
              Därför borde det vara ganska välkommet att från Mona Sahlins sida
              här i dag tydligt kunna markera att ett moratorium inte är aktuellt
              i vårt land utan att vi tvärtom ska fortsätta att dra nytta av
              handelsetableringar och ta vara på de möjligheter som detta skapar
              för alla konsumenter. Oavsett om man vill handla i lågprisbutiker
              med ett begränsat utbud eller om man vill handla i stora fullsortimentsbutiker
              med ett varierat utbud ska det vara konsumenterna som ska få bestämma
              detta, inte politiker som eftersträvar ett moratorium.
            </seg>
            <seg xml:id="i-90efc5c56cce9a4e-0">
              Det är illa nog med den proposition som kom i december om att
              redan utöka kravet på miljöprövningar. Det går faktiskt lite grann
              på tvärs, och inte lite heller, med talet om tillväxt som var
              så populärt från den socialdemokratiska regeringens sida för något
              år sedan.
            </seg>
            <seg xml:id="i-b1b8980bbb994441-0">
              Herr talman! Mona Sahlin får gärna komma tillbaka med fler besked.
              Ge gärna ett besked om att något moratorium inte är aktuellt.
              Slå vakt om fria handelsetableringar till gagn för alla konsumenter.
            </seg>
          </u>
          <note type="speaker" xml:id="i-21a6329a1cc3e48e-0">
            Anf. 33 Samhällsbyggnadsminister MONA SAHLIN (s):
          </note>
          <u who="unknown" xml:id="i-78b21c48725ebe1d-8">
            <seg xml:id="i-a20bac81cf3352fe-0">
              Herr talman! Till att börja med upprepar jag gärna det ställningstagande
              som har funnits tidigare och som jag verkligen ställer mig bakom,
              nämligen nej till moratorier, så har vi klarat av den saken.
            </seg>
            <seg xml:id="i-e2109dc00e959541-0">
              Jag tycker ändå att det är intressant vad som ligger i botten
              på Torsten Lindströms frågeställningar. Han är orolig för miljöprövningen
              den proposition som regeringen har lämnat. Jag tycker att det
              är jättebra att Sverige är med i EU, och jag tycker att det är
              väldigt viktigt att alla länder följer EG-direktiven, även vårt
              eget. Det är den ena utgångspunkten.
            </seg>
            <seg xml:id="i-6a8a9979b6985f55-0">
              Den andra är: Skulle miljöprövning alltid vara motsatsen till
              tillväxt, Torsten Lindström? Det var vad frågeställningen handlade
              om. Jag är väldigt övertygad om att miljökraven också kommer att
              driva på tillväxten. Det gäller också i detta sammanhang.
            </seg>
            <seg xml:id="i-b93bb3976b81c6c1-0">
              Sedan förde Torsten Lindström själv fram att vi har haft en väldigt
              spännande utveckling när det gäller antalet lågprisområden. Det
              har tillkommit ett 60-tal bara under de senaste två och ett halvt
              åren. Det har också bidragit till att svenska matpriser har sjunkit.
            </seg>
            <seg xml:id="i-f73d651e3ff26721-0">
              Men som samhällsbyggnadsminister måste man också ha flera aspekter
              och få dem att förenas, vilket jag inte tror är omöjligt, utan
              tvärtom. Det har blivit bättre för en del konsumenter, uttryckte
              Torsten Lindström. Ja, det har det. Men det har inte blivit bättre
              för alla. Har man inte bil, är man äldre, är man handikappad har
              man inte samma förutsättningar som vi som är friska, pigga och
              har en eller två bilar i hushållet. Därför måste man också ta
              in aspekten om hur hela planeringen ser ut i ett samhällsområde,
              inte bara var de nya etableringarna finns utan också hur utvecklingen
              inne i stadskärnorna eller inne i bostadsområdena ser ut. Ska
              vi få levande och tillväxtskapande bostadsområden i hela vårt
              land är etableringen av företag och butiker mitt inne i storstädernas
              område också väldigt avgörande.
            </seg>
            <seg xml:id="i-be90776d21653c8e-0">
              Den spännande delen nu, som också PBL-kommittén arbetar med,
              är att se hur man kan förena dessa två saker och både bidra till
              företagande och stark konkurrens till gagn för de allra flesta,
              om inte alla, konsumenter genom att ta ansvar också för miljöhänsynen
              och stadsutvecklingen.
            </seg>
            <seg xml:id="i-93eaae4c6e2b6e9e-0">
              Men jag säger klart nej till moratorier. De tjänar absolut inget
              av dessa syften.
            </seg>
          </u>
          <note type="speaker" xml:id="i-ec9f0cf65e9a5872-0">
            Anf. 34 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-2">
            <seg xml:id="i-39b999bfe8213da0-0">
              Herr talman! Tack, Mona Sahlin, för det svaret. Det känns otroligt
              välgörande att få ett så klart och tydligt besked från statsrådet
              i dag, att den socialdemokratiska regeringen, till skillnad från
              sina stödpartier i vänsterkartellen, inte vill ha ett moratorium
              för handelsetableringar. Det känns som ett gott ställningstagande
              från det nya statsrådet ny på det här området. Det ger en god
              förutsättning för en fortsatt diskussion. För diskussionen förtjänar
              att föras vidare. Det gäller att lyfta fram allas ansvar för total
              samhällsplanering i ett helhetsperspektiv. Kommunernas ansvar
              är viktigt för att se till att det går att ta sig till till exempel
              handelscenter via cykelvägar, busslinjer eller vad det må vara,
              parkeringsplatser. Staten har ett ansvar att via lagstiftningen
              göra det lättare att skapa nya handelsetableringar, med all respekt
              för de olika dimensioner och aspekter som måste vägas samman.
            </seg>
            <seg xml:id="i-77af7b1a64cee7c5-0">
              I dag känns det bra att ministern har gett det här beskedet.
              Det är också bra att ministern håller med om att nyetableringar
              är, som hon säger i sitt svar, en grundläggande förutsättning
              för en fungerande konkurrens med ett brett och varierande utbud
              till rimliga priser. Det är en god början för en fortsatt diskussion
              om hur vi ska kunna tillgodose alla människors behov av handel
              med ett brett utbud till lägre priser än i dag och på ett människonära,
              serviceinriktat och miljövänligt sätt.
            </seg>
          </u>
          <note xml:id="i-56cbf7e2adb148b7-2">
            Överläggningen var härmed avslutad.
          </note>
          <note xml:id="i-d6969eba0f299c90-0">
            6 § Svar på interpellation 2004/05:271 om lärlingsutbildning
            som arbetsmarknadsåtgärd
          </note>
          <note type="speaker" xml:id="i-aa461d6fbc951221-0">
            Anf. 35 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-fd04097d4c1ca7c9-0">
            <seg xml:id="i-25e0e60299bf3209-0">
              Herr talman! Stefan Attefall har frågat mig vilka åtgärder jag
              avser att vidta för att försök med lärlingsutbildning som arbetsmarknadspolitisk
              åtgärd ska kunna spridas till andra arbetsförmedlingar i landet,
              om jag tänker agera för att lärlingsutbildning ska bli ett nationellt
              program och vad jag i övrigt ska vidta för åtgärder för att säkerställa
              svenska företags och hantverkares behov av kvalificerad arbetskraft
              med yrkeskunnande.
            </seg>
            <seg xml:id="i-310432a15393b863-0">
              Jag delar Stefan Attefalls uppfattning att arbetsmarknadspolitiken
              ska bidra till att förbättra arbetsmarknadens funktionssätt genom
              att bland annat förse företag med hantverkare och annan yrkeskunnig
              arbetskraft.
            </seg>
            <seg xml:id="i-49339e2359f92552-0">
              Jag vill inledningsvis dock betona att det är utbildningspolitiken
              som främst ska tillgodose långsiktiga behov av utbildad arbetskraft.
            </seg>
            <seg xml:id="i-51af31540a571101-0">
              Den form av lärlingsutbildning som bedrivs inom ramen för arbetsmarknadsutbildningen
              har ökat i omfattning de senaste åren och genomförs i flera län
              där behov av sådan finns. Precis som Stefan Attefall noterat finns
              flera lyckosamma projekt, och det utbyte av erfarenheter som redan
              nu sker mellan länen bidrar till att företagsförlagd utbildning
              utvecklas och avpassas mot varje lokal arbetsmarknad. Sådant utbyte
              kan aldrig ske från central nivå utan bäst genom kontakter mellan
              länen, eftersom varje län arbetar från sina utgångspunkter. Däremot
              följer Ams utvecklingen på arbetsmarknaden genom sammanställningar
              över arbetsmarknadsutbildningarna utifrån efterfrågan inom olika
              branschområden. Den informationen ger en tydlig bild av inom vilka
              områden det finns brist på arbetskraft och på vilket sätt arbetsmarknadsutbildningen
              kan svara mot de behov företag har av utbildad arbetskraft.
            </seg>
            <seg xml:id="i-fd06801c89508b53-0">
              Arbetsmarknadsutbildningen styrs av konjunkturens växlingar och
              ska tillgodose behov på kort sikt utifrån de prognoser länsarbetsnämnderna
              genomför och som Ams årligen sammanställer. Arbetsförmedlingarnas
              kontakter med det lokala näringslivet är därför centralt, men
              det behövs även annan samordning som kan bidra till bättre balans
              mellan utbud och efterfrågan genom att dimensionera arbetsmarknadsutbildningen
              så att den avpassas till vad övriga utbildningsväsendet erbjuder.
              Den uppgiften har de regionala kompetensråden där företrädare
              för näringslivet, arbetstagarorganisationer, utbildningsanordnare
              och kommuner ingår.
            </seg>
            <seg xml:id="i-aa2e3b98edba2d88-0">
              Arbetsmarknadsutbildningen har under senare år genomgått stora
              förändringar, vilket visat sig i att fler och fler får arbete
              efter avslutad arbetsmarknadsutbildning. Trots ett ansträngt konjunkturläge
              har andelen som fått arbete efter avslutad utbildning har uppgått
              till över 70 % det senaste året och är lite högre i början av
              detta år. Det förbättrade resultatet beror i huvudsak på ökad
              fokusering på utbildningar med inriktning på yrken där det råder
              brist på arbetskraft och aktiva arbetsförmedlingsinsatser under
              utbildningstiden. Att tillgodose långsiktiga behov på arbetsmarknaden,
              där fleråriga lärlingsutbildningar krävs, är däremot utbildningspolitikens
              uppgift. Arbetsmarknadspolitiken ska enbart komplettera där det
              offentliga utbildningsväsendet inte tillgodoser behoven.
            </seg>
            <seg xml:id="i-c8fdda3531a2333c-0">
              I proposition Kunskap och kvalitet elva steg för utveckling av
              gymnasieskolan (2003/04:140) föreslår regeringen att en modern
              lärlingsutbildning införs i gymnasieskolan som en frivillig alternativ
              studieväg på alla yrkesinriktade gymnasieprogram.
            </seg>
            <seg xml:id="i-6e4b28904a13f5a2-0">
              Riksdagen har behandlat propositionen och beslutat i enlighet
              med förslagen. Skolverket har fått uppdraget att närmare utreda
              och föreslå utformning och regelverk för en sådan lärlingsutbildning.
            </seg>
            <seg xml:id="i-aeb2b29bb0572343-0">
              Därutöver har regeringen beslutat om en försöksverksamhet med
              lärlingsutbildning för vuxna till vissa hantverksyrken. Den syftar
              till att närmare pröva en utbildningsform som varvar teoretiska
              studier med lärlingskap hos hantverkare. För närvarande bedrivs
              en sådan verksamhet av Helsingforss Hantverksförening.
            </seg>
            <seg xml:id="i-29ff8d878743b7e2-0">
              Det är angeläget att fortsatt uppmärksamhet riktas mot arbetsmarknadsutbildningen
              och hur den kan motverka flaskhalsar. Mellan länsarbetsnämnder
              finns en aktiv dialog om effekterna av arbetsmarknadsutbildningar,
              varför jag inte finner någon anledning att ta ytterligare initiativ
              för att sprida goda exempel. Företagsförlagd utbildning finns
              som en del av arbetsmarknadsutbildningen och har visat sig ge
              goda resultat genom att arbetssökande som en del av utbildningen
              får praktisera på arbetsplatsen. Att täcka långsiktiga behov,
              där yrkesbevis och gesällprov ofta ingår i utbildningen, är däremot
              en uppgift för utbildningspolitiken, och där pågår redan insatser.
            </seg>
          </u>
          <note type="speaker" xml:id="i-df7551eb6c96d0bf-0">
            Anf. 36 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-3">
            <seg xml:id="i-59447ea9a7e07ed8-0">
              Herr talman! Jag vill först tacka för svaret. Jag vill gärna
              betona att vi har i dag stora problem på arbetsmarknaden. Vi har
              mitt under en högkonjunktur 8 % av arbetskraften antingen öppet
              arbetslösa eller i åtgärder. Det är stora volymer i arbetsmarknadspolitiska
              åtgärder. Lärlingsutbildning som en arbetsmarknadspolitisk fråga
              är självklart bara en delfråga i det stora sammanhanget.
            </seg>
            <seg xml:id="i-16a95d458afc69d1-0">
              Även om statsrådet i sitt svar intar en allmänt välvillig attityd
              är ändå sammanfattningen av svaret: Ja, man håller på med det
              här lite grann på en del ställen runtom i landet. Det är väl bra
              att de håller på, men jag är inte speciellt engagerad i att i
              någon större utsträckning få snurr på det.
            </seg>
            <seg xml:id="i-eafb8eaf282377a7-0">
              Det är på något sätt den känsla Hans Karlsson skapar. Det är
              inget riktigt engagemang i att utveckla lärlingsutbildningen som
              en del i arbetsmarknadspolitiken, tyvärr.
            </seg>
            <seg xml:id="i-a1c917cf2a5c47da-0">
              Vi ska diskutera gymnasiepropositionen och den traditionella
              utbildningspolitiken. Där har jag en massa synpunkter också på
              att det kunde hända mycket mer när det gäller lärlingsutbildningen.
              Vi vet att Skolverket ska utreda frågan vidare. Det här har utretts,
              och det har funnits en massa halvdana varianter, och det har aldrig
              blivit någon fart på de här sakerna inom gymnasieskolans ram.
            </seg>
            <seg xml:id="i-ffd41ae3373165c6-0">
              Nu tänkte jag fokusera på alla de goda exempel från olika ställen
              runtom i landet där lärlingsutbildning som en arbetsmarknadspolitisk
              åtgärd har prövats. Vi har framgångsrika exempel från Skaraborg.
              Men pengarna tar slut, projekttiden är över, och så avvecklas
              verksamheten.
            </seg>
            <seg xml:id="i-9ce4614624fdb1b1-0">
              Jag har pekat på Jönköping som har prövat en sådan här modell,
              och där alla har kommit ut i arbete efteråt. Vi har exempel från
              Öland, och vi har Vaggerydsmodellen där man jobbar med de här
              sakerna.
            </seg>
            <seg xml:id="i-7b4d6155d639be4c-0">
              Utgångspunkten för oss kristdemokrater är att vi måste uppvärdera
              praktisk kunskap. I vårt samhälle är vi alltför mycket fokuserade
              på teoretisk kunskap. De människor som har sin största håg till
              att jobba praktiskt med saker och ting och lära sig den vägen
              får inte utrymme på samma sätt som de mer teoretiskt lagda människorna.
            </seg>
            <seg xml:id="i-51e84e25ceb64565-0">
              Det behövs mer företagsanpassad och företagsförlagd utbildning,
              det tycker vi är en viktig fråga. Det gäller inte minst inom arbetsmarknadspolitikens
              ram, och det visar också forskningen. Arbetsmarknadspolitisk forskning
              visar att när åtgärder ligger nära eller i företagen leder de
              oftare till jobb än när de ligger långt utanför företagen.
            </seg>
            <seg xml:id="i-432dba3c423e5889-0">
              Vi vill också stärka hantverkstraditionen, och det handlar inte
              om att enbart stärka klassiska hantverk. Sådan utbildning kan
              också ske inom företag som en lärlingsform.
            </seg>
            <seg xml:id="i-f439ab3d7d17521a-0">
              Det finns lokala goda initiativ inom arbetsmarknadspolitiken.
              Men varför blir det inte mer av gemensam satsning? Varför förs
              inte erfarenheterna och kunskaperna över till andra områden? Varför
              blir det inte mer kraft i de goda initiativen?
            </seg>
            <seg xml:id="i-c0493bb5085cd700-0">
              Jag tror att det finns ett systemfel i hela Ams organisation.
              Det är på något sätt så att goda exempel är öar som får begränsad
              spridning. Vad är det som gör att man inte ens på centralt håll
              kan sammanställa kunskapen och sprida ut den? Det går alltså inte
              att ringa till någon central myndighet och få reda på vad som
              sker på det här området, utan man måste söka upp varje enskilt
              projekt runtom i landet. Det är ett av problemen med att få kraft
              i att genomföra mer av lärlingsutbildning inom arbetsmarknadspolitikens
              område.
            </seg>
          </u>
          <note type="speaker" xml:id="i-941f2e67633afb71-0">
            Anf. 37 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-fd04097d4c1ca7c9-1">
            <seg xml:id="i-0078c30cf36cbf42-0">
              Herr talman! Jag beklagar om Stefan Attefall inte tycker att
              jag verkar engagerad. Det är fel, men möjligen kan det bero på
              att detta är en favorit i repris för Stefan Attefall. Vi har debatterat
              den här frågan flera gånger. Jag ska försöka att pigga upp mig,
              men jag kan inte variera svaren särskilt mycket.
            </seg>
            <seg xml:id="i-c9e68a9d11b964cc-0">
              De gånger som jag tidigare har debatterat lärlingsutbildning
              med Stefan Attefall har jag berättat om mina egna erfarenheter.
              Jag är en gammal målare som har gått fyra år i yrkesskolan, varvat
              med lärlingsutbildning och är nästan färdig gesäll. Jag gillade
              det. Det ligger någonting väldigt fint i att få möjlighet att
              dokumentera sin utbildning och få lära sig ett yrke varvat med
              teori och praktik. Jag har inget emot detta, tvärtom. Jag vill
              utveckla det både som en arbetsmarknadspolitisk åtgärd och i det
              reguljära utbildningssystemet.
            </seg>
            <seg xml:id="i-39939bf5a4fdeaed-0">
              Sedan frågar jag mig: Vad är det egentligen som vi är oense om?
              Vi tycks vara ense om att lärlingsutbildning är bra. Vi gillar
              det. Men vad är vi då oense om? Regeringen och jag anser att lärlingsutbildningen
              ska vara en del i det reguljära utbildningssystemet för det långsiktiga
              behovet. Arbetsmarknadspolitiken ska i första hand tillgodose
              ett kortsiktigt behov av arbetskraft. Kunskapen om detta behov
              finns i det lokala samhället på det lokala arbetsmarknadsområdet.
              Där är förutsättningarna för att skapa åtgärder och utbildning,
              till exempel lärlingsutbildning, störst genom att enskilda arbetsgivare,
              arbetsorganisationer, fackliga organisationer, arbetsförmedlingen
              och de arbetssökande gör detta tillsammans lokalt. Det är min
              ingång i detta.
            </seg>
            <seg xml:id="i-39bcffabd7228fcc-0">
              Det känns som att vi på den här punkten har bytt perspektiv.
              Jag som socialdemokrat företräder det lokala synsättet och Stefan
              Attefall som kristdemokrat vill har mer centralstyrning.
            </seg>
            <seg xml:id="i-35aaf3660bdac335-0">
              Behovet av arbetskraft och formerna för det är en kvalitetsfråga
              för mig. Det blir bättre utbildning och engagemang i utbildningen
              om man kan knåpa ihop det hela i länsarbetsnämndens och arbetsförmedlingarnas
              regi tillsammans med de lokala arbetsgivarna.
            </seg>
            <seg xml:id="i-33b96dbb4c63934b-0">
              Det ser inte ut som att det är någon stor ideologisk skillnad
              oss emellan, tvärtom. Vi har bytt perspektiv. Jag är decentralist
              och Stefan Attefall har blivit centralist i den här frågan. Vi
              får se om du håller med om det eller om du har någon annan förklaring
              till denna tingens ordning.
            </seg>
          </u>
          <note type="speaker" xml:id="i-21ce48d76c522231-0">
            Anf. 38 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-4">
            <seg xml:id="i-9173ddbe5e6a9d82-0">
              Herr talman! Jag är imponerad av Hans Karlsson som har förstått
              kristdemokratin på ett bra sätt. Det är sant. Vi vill bygga nedifrån.
              Det är också intressant att Hans Karlsson säger att vi har bytt
              perspektiv. Därmed erkänner han att han normalt står för ett centralistiskt
              perspektiv.
            </seg>
            <seg xml:id="i-65fcf2aa0e3a0b14-0">
              Jag tror att arbetsmarknadspolitiken ska vara nationell. Man
              bör kunna ta till vara goda exempel och sprida dem. Man borde
              sammanställa erfarenheter och kunskaper centralt för att ge mera
              kraft åt det hela runtom i landet. Något sådant finns inte.
            </seg>
            <seg xml:id="i-1e28d02d9774b204-0">
              Jag tror också att man med hjälp av regleringsbrev och uttalanden
              från statsråd kan skicka signaler om att det här viktigt. Jag
              tror inte att den insikten finns överallt i Arbetsmarknadsverket.
            </seg>
            <seg xml:id="i-24e38edf9f27d352-0">
              Genom att visa uppskattning över de goda exempel som finns kan
              man också stärka dem och få människor att känna att de gör någonting
              viktigt.
            </seg>
            <seg xml:id="i-a284dd485912d46e-0">
              Har Hans Karlsson lyft fram lärlingsutbildningen som en viktig
              del i arbetsmarknadspolitiken i regleringsbrev och därmed skickat
              dessa signaler till länsarbetsnämnder och lokala arbetsförmedlingar?
              Varför bedrivs lärlingsutbildningar ofta i projektform och har
              bara en begränsad tidslängd?
            </seg>
            <seg xml:id="i-80363e8e7a5233e7-0">
              Då kan Hans Karlsson säga att det kanske inte finns behov efter
              ett tag. Vi vet att behoven finns långsiktigt. Lärlingsutbildning
              är en effektiv form för att lära upp arbetslösa människor till
              ett yrke. Får vi fler människor med hantverkskunskap det kan gälla
              alltifrån skomakare till mer avancerade yrken inom industrin skapas
              det behov. Många av våra behov styrs av det som finns tillgängligt.
              Finns det ingen som lagar en sak köper vi nytt. Men finns det
              människor som har hantverkskunskap och lagar våra grejer finns
              det en marknad för detta.
            </seg>
            <seg xml:id="i-b32477a2dcea52ba-0">
              Det är skönt att höra att Hans Karlsson gillar lärlingsutbildning.
              Jag vill påstå att alla socialdemokrater inte uttrycker sig så.
              Jag har debatterat med många socialdemokrater i den frågan. Jag
              hoppas bara att det engagemanget smittar av sig mera på arbetsmarknadspolitiken
              och Ams.
            </seg>
            <seg xml:id="i-be2f526e6153c1e8-0">
              Jag hoppas också att Hans Karlsson tar initiativ till att skicka
              ut signaler om att detta är en viktig del i arbetsmarknadspolitiken.
              Det ska inte bara vara kortsiktiga projekt. Sammanställ erfarenheterna!
              Sprid dem! Och gör gärna studiebesök, Hans Karlsson, på de orter
              där man genomför dessa projekt, stärk dem och säg: Ni gör någonting
              viktigt inom arbetsmarknadspolitiken.
            </seg>
            <seg xml:id="i-b7d52586422d693b-0">
              Det blir inga jobb av att sådana signaler skickas ut, men den
              bakgrund som Hans Karlsson har som målarlärling gör att du har
              bättre förutsättningar än många andra.
            </seg>
            <seg xml:id="i-a257fd4825ef6259-0">
              Jag hoppas att det inte finns någon ideologisk skiljelinje. Det
              finns det mellan socialdemokrater och kristdemokrater när det
              gäller lärlingsutbildning inom gymnasieskolans ram. Det har åtminstone
              funnits det. Där finns det mycket kvar att göra, men det kan vi
              debattera i särskild ordning.
            </seg>
            <seg xml:id="i-53053c01869b5e80-0">
              Inom arbetsmarknadspolitikens område behövs det mer företagsanpassad
              och företagsförlagd utbildning. Det behövs mer samverkan med företagen.
              Lärlingsutbildningen är en bra metod för detta. Stärk de goda
              exemplen! Sprid dem, ställ dig bakom och framhåll dem i regleringsbrev
              och se till att jag, nästa gång som vi debatterar den här frågan,
              kan ha hittat information centralt så att jag kan se i hur stor
              omfattning detta pågår. Det vet ingen av oss i dag. Eller vet
              Hans Karlsson det?
            </seg>
          </u>
          <note type="speaker" xml:id="i-a0bf40fe8747dc2f-0">
            Anf. 39 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-fd04097d4c1ca7c9-2">
            <seg xml:id="i-89e2341c75a9cacb-0">
              Herr talman! Vi ska inte ha en centralt utformad lärlingsutbildning.
              Vår uppfattning är att man, för att få hög kvalitet på den, ska
              utveckla den på arbetsmarknadspolitikens område efter det lokala
              behovet och anpassar den till branscher, företag och enskilda
              individer. Jag tror inte att Stefan Attefall kommer att hitta
              något centralt register, inte ens till nästa gång vi debatterar
              den här frågan.
            </seg>
            <seg xml:id="i-339c2dbf08bab31a-0">
              Däremot är det inget som hindrar att Stefan Attefall går in på
              Ams hemsida. Där hittar till exempel länsarbetsnämnderna de goda
              exemplen inom Ams, den egna myndigheten. Där byter man information
              och utvecklar de olika projekt och lärlingsutbildningar som pågår.
            </seg>
            <seg xml:id="i-a4ebc4250bef95bf-0">
              Vaggerydsmodellen, som Stefan Attefall hänvisar till, har Ams
              jobbat med nationellt och har haft en person anställd för att
              enbart jobba med att sprida ut den modellen.
            </seg>
            <seg xml:id="i-91c6a721c8b3814d-0">
              Jag har inget emot att mera och mer högljutt prata väl om lärlingsutbildning
              i både det reguljära utbildningssystemet och inom arbetsmarknadspolitiken.
              Jag kan gott göra det. Jag har tittat på en sådan lärlingsutbildning.
              Jag kan titta på flera, och jag ska göra det. Här gäller det att
              också glädja Stefan Attefall och visa engagemang, och det hoppas
              jag att Stefan gör nu när jag pratar.
            </seg>
            <seg xml:id="i-707783f2ef965e62-0">
              På den här punkten ska jag alltså bättra mig, så det blir några
              besök till. Men det kommer inte att bli en centralt reglerad lärlingsutbildning
              inom arbetsmarknadspolitiken. Det blir inte heller något register.
              Jag tror inte att det behovet finns. Det behov som föreligger
              tillgodoses inom ramen för den verksamhet vi har just nu. Det
              är min uppfattning.
            </seg>
          </u>
          <note type="speaker" xml:id="i-308f7bf16fe7f80b-0">
            Anf. 40 STEFAN ATTEFALL (kd):
          </note>
          <u who="stefan_attefall_da9453" xml:id="i-b69f72daead5fac1-5">
            <seg xml:id="i-e8e836b847d20fae-0">
              Herr talman! Det är inte säkert att man behöver ha en central
              reglering, men man kan ha en central information om de olika projekt
              som finns och om omfattningen.
            </seg>
            <seg xml:id="i-d19c7daae80341b3-0">
              Men några saker borde man kanske ändå fundera på att ha lite
              mer centralt reglerade, exempelvis en typ av kvalitetssäkring,
              en typ av bevis på att man har gått igenom en lärlingsutbildning,
              så att det finns någonting att hänga upp den på så att man kan
              säga: Nu har jag genomgått en lärlingsutbildning. Nu har jag klarat
              av det här. Den typen av saker kanske man kan fundera på att ha
              centralt reglerat och också registrerat.
            </seg>
            <seg xml:id="i-89accd226033b9b9-0">
              Det handlar alltså inte om att detaljreglera uppifrån. Men det
              handlar om att sprida kunskaperna, sprida informationen. Det handlar
              också om att erkänna det som sker och att se till att det slår
              igenom inom hela Arbetsmarknadsmyndigheten.
            </seg>
            <seg xml:id="i-11f170422e7c58a5-0">
              Jag upplever att det finns en tröghet just när det gäller att
              sprida nya idéer och nya grepp. Jag ser att många av de goda idéerna
              alltför mycket är i projektform. Det gäller också de projekt som
              jag har studerat som rör lärlingsutbildning.
            </seg>
            <seg xml:id="i-5c7df84a4bba5d9b-0">
              Frågan till Hans Karlsson är: Vet Hans Karlsson hur många det
              är som är inblandade i olika lärlingsutbildningar inom arbetsmarknadspolitikens
              ram? Jag kan inte ta reda på detta. Jag får ingen sådan information.
              Finns det någon typ av bevis på att man gått ut en lärlingsutbildning
              som ger en kvalitetsstämpel, som en del har använt sig av? Finns
              det någon sådan information?
            </seg>
            <seg xml:id="i-15f603e1965a41d4-0">
              Jag tror att den här typen av saker behövs för att höja statusen
              på lärlingsutbildningen inom arbetsmarknadspolitiken och för att
              sätta en tydlig kvalitetsetikett på den här typen av utbildningar
              och också för att höja statusen så att utbildningen sprids ut
              till andra områden. Där finns det mer att göra, även om jag välkomnar
              att Hans Karlsson har en positiv inställning och kommer att resa
              runt och besöka fler sådana här utbildningar framöver.
            </seg>
          </u>
          <note type="speaker" xml:id="i-926c0768239a86aa-0">
            Anf. 41 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-fd04097d4c1ca7c9-3">
            <seg xml:id="i-6e81d4ec6e40db89-0">
              Herr talman! Vi vet inte, och vill heller inte veta, exakt hur
              många lärlingsutbildningar som finns. Däremot håller vi väldigt
              noga ordning på inom vilka branscher det behövs arbetskraft. Vecka
              2 år 2005 var 9 115 stycken i arbetsmarknadsutbildning inom de
              områden där det föreligger behov av arbetskraft. Däri ingår också
              de lärlingsutbildningar som pågår.
            </seg>
            <seg xml:id="i-baa09f80c5562b12-0">
              Jag ser fram emot att vi får återkomma till den här debatten.
              Vi får se vad som har hänt fram till dess.
            </seg>
            <seg xml:id="i-c4aaadcb65d262f7-0">
              En sak vill jag försäkra Stefan Attefall, att mitt engagemang
              för ungdomar och lärlingsutbildning är det inget fel på. Men du
              får väl hålla liv i detta i återkommande debatter. Jag ställer
              upp.
            </seg>
          </u>
          <note xml:id="i-56cbf7e2adb148b7-3">
            Överläggningen var härmed avslutad.
          </note>
          <note xml:id="i-1fbeb823113c8da5-0">
            7 § Svar på interpellation 2004/05:303 om lokala folkomröstningar
          </note>
          <note type="speaker" xml:id="i-5a46523d5e80bb65-0">
            Anf. 42 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-9">
            <seg xml:id="i-efd36ce179107d2d-0">
              Herr talman! Torsten Lindström har frågat mig vilka åtgärder
              jag avser att vidta för att lokala folkomröstningar ska respekteras
              samt hanteras demokratiskt, för att medborgarnas förtroende för
              demokratin ska stärkas och för att medborgarnas initiativ och
              synpunkter bättre ska tas till vara.
            </seg>
            <seg xml:id="i-d8b4cf42dff25284-0">
              Jag vill inledningsvis poängtera att Grundlagsutredningen (dir.
              2004:96) har fått i uppdrag att se över frågan om det kommunala
              folkomröstningsinstitutet samt frågan om så kallat folkinitiativ,
              och jag vill inte föregå utredningens förslag.
            </seg>
            <seg xml:id="i-5f833dfcdd7ea179-0">
              När det gäller Torsten Lindströms fråga om hur medborgarnas initiativ
              och synpunkter bättre ska tas till vara vill jag först säga att
              regeringen anser att de representativa formerna bör vara fundamentet
              i vårt demokratiska system, men att det samtidigt finns skäl att
              utveckla former för direkt deltagande mellan valen. Jag vill i
              detta sammanhang understryka att de politiska partierna också
              mellan valen har en central roll när det gäller att fånga upp
              och kanalisera medborgarnas engagemang och politiska intresse.
              Partiernas ansvar i detta avseende är grundläggande i vårt demokratiska
              system.
            </seg>
            <seg xml:id="i-1397f6b88a2bff41-0">
              Det finns emellertid andra former för medborgerligt inflytande
              mellan valen än deltagande i de politiska partierna som bör uppmärksammas
              och utvecklas ytterligare. I regeringens skrivelse Demokratipolitik
              (skr. 2003/04:110) redovisas hur medborgarnas deltagande i den
              lokala demokratiska processen ser ut och har utvecklats sedan
              de demokratipolitiska målen beslutades av riksdagen i april 2002.
              Bland annat förekommer det i många kommuner försöksverksamheter
              med lokala ungdomsråd och medborgarpaneler samt olika former av
              Internetbaserade forum för dialog, diskussion och debatt. Likaså
              har drygt ett hundratal kommuner redan infört eller beslutat om
              att införa medborgarförslag, det vill säga att kommuninvånarna
              alternativt landstingsinvånarna har rätt att väcka ärenden i fullmäktige.
            </seg>
            <seg xml:id="i-1296d27c2c877498-0">
              Förutsättningarna för demokratin förändras dock ständigt, och
              regeringen lägger stor vikt vid att finna åtgärder som dels kan
              förbättra, dels skapa nya möjligheter för inflytande i den demokratiska
              processen. En mycket viktig del i detta arbete är att undanröja
              strukturella hinder som personer med olika bakgrund kan mötas
              av när de vill delta i denna process. Regeringen har med anledning
              av detta bland annat gett Uppsala universitet i uppdrag att sammanställa
              kunskap om och analysera bemötandet i politiken ur ett diskrimineringsperspektiv.
            </seg>
            <seg xml:id="i-aee155450e68220f-0">
              Regeringen har även initierat två utredningar med syfte att öka
              kunskapen om de nya sociala rörelser och handlingsformer som medborgarnas
              samhällsengagemang tar sig uttryck i.
            </seg>
            <seg xml:id="i-5187c549af027a16-0">
              Jag anser, precis som Torsten Lindström, att det är av största
              vikt att medborgarnas förtroende för demokratin stärks. I en representativ
              demokrati är det av grundläggande betydelse att de förtroendevalda
              har en god dialog med sina väljare så att de uppfattar väljarnas
              åsikter och kan agera och uppträda som deras ombud. I arbetet
              med att skapa fler och bättre former för inflytande och påverkan
              är det dock viktigt att förmedla en realistisk bild av vad valdeltagandet
              kan leda till, det vill säga hur demokratins spelregler ser ut.
              Demokratiskt deltagande är inte entydigt med att alltid få sin
              vilja igenom.
            </seg>
            <seg xml:id="i-19b7128d00002aad-0">
              Studier visar att det finns ett stort intresse för att påverka
              politiken och samhället i stort. Utmaningen för oss är att finna
              former för hur detta samhällsengagemang kan fångas upp utan att
              försöka passa in det i de gamla strukturerna. Bland de insatser
              som regeringen för närvarande genomför eller planerar kan nämnas
              att det svenska remissförfarandet ska utvecklas genom att nya
              sätt prövas inom Regeringskansliet för att till exempel nå nya
              rörelser och enskilda medborgare. Dialogen med föreningslivet
              inom ramen för folkrörelseforum fortgår också, liksom arbetet
              med att säkerställa de nationella minoriteternas rättigheter och
              möjligheter till inflytande. Likaså har planeringen av en ny demokratisatsning
              inför de allmänna valen 2006 påbörjats.
            </seg>
            <seg xml:id="i-e3a5344d14d98557-0">
              Sammanfattningsvis vill jag säga att jag anser att det redan
              i dag finns goda möjligheter till inflytande i den demokratiska
              processen. Men vi ska självklart inte nöja oss med detta, utan
              arbetet med att förbättra möjligheterna måste ständigt fortgå.
              Detta är ett arbete som vi alla måste ta ansvar för, inte minst
              de politiska partierna.
            </seg>
          </u>
          <note type="speaker" xml:id="i-da57f2a2da537442-0">
            Anf. 43 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-3">
            <seg xml:id="i-5e22c6180069f26a-0">
              Herr talman! Inledningsvis vill jag tacka statsrådet för svaret
              på min interpellation. Det är trevligt att för första gången få
              samtala med statsrådet i denna kammare.
            </seg>
            <seg xml:id="i-99eb46e257da0c98-0">
              Demokrati innebär långt mer än en teknisk lösning av maktfördelningen
              i samhället. Ett i sann mening demokratiskt samhälle innebär också
              ett förhållningssätt där respekt för varje människas unika och
              okränkbara värde, tolerans, jämlikhet och jämställdhet får råda.
              Men demokrati handlar också om att respektera medborgarna, att
              respektera väljarna. Förtroendevalda bör inom det demokratiska
              förhållningssättets ramar följa folkets röst även när den inte
              stämmer med det egna partiets uppfattning, eller åtminstone respektera
              folkets röst.
            </seg>
            <seg xml:id="i-56e5104a9e79b594-0">
              För att frågan om en kommunal folkomröstning ska prövas krävs
              i dag efter den kristdemokratiska civilministern Inger Davidsons
              pionjärreform för 10 år sedan att 5 % av kommuninvånarna så kräver.
              Däremot är det kommunfullmäktige som avgör om folkomröstning ska
              ske eller inte. Detta är märkligt och föder givetvis en besvikelse
              hos de berörda samt en berättigad skepsis mot det demokratiska
              systemet.
            </seg>
            <seg xml:id="i-fc54aac5c61d7c5f-0">
              Visserligen kan fler folkomröstningar, ett ökat inslag av direktdemokrati,
              av en del upplevas som en urholkning av den representativa demokratin.
              Å andra sidan bör väl demokratin som helhet gynnas av ett ökat
              folkligt intresse och deltagande oavsett vilken form det sker
              i. Politiken får inte vara så snäv att den upplevs bevaka sina
              egna gränser.
            </seg>
            <seg xml:id="i-0076ea26d9d5b5ec-0">
              Av de 70 initiativ till lokala folkomröstningar som tagits sedan
              den nuvarande lagen trädde i kraft den 1 juli 1994 har bara tre
              lett till folkomröstning. Det är självklart oacceptabelt att politiker
              på detta sätt sätter sig över folkviljan och motarbetar den. Det
              var inte det som den radikala reform som den borgerliga regeringen
              genomförde med möjliggörande av lokala folkomröstningar för tio
              år sedan syftade till. Målet att underlätta för lokala folkomröstningar
              har inte uppnåtts utan snarare omöjliggjorts av socialdemokratiska
              politiker.
            </seg>
            <seg xml:id="i-a19107cc44819ec4-0">
              Ett exempel där staten brustit i respekt för folkets vilja är
              den folkomröstning som genomfördes i Heby kommun om ett byte av
              länstillhörighet. Det tydliga folkomröstningsresultatet har respekterats
              av kommunen men inte av staten. Andra fall är när lokala folkomröstningar
              har genomförts om valfrihet för småbarnsföräldrar. Då har regeringen
              sagt nej.
            </seg>
            <seg xml:id="i-38a4a34c97045ea7-0">
              Herr talman! Riksdagen beslöt den 4 april 2002 att uppmana regeringen
              att ta initiativ till en översyn av lagen om kommunala folkomröstningar.
              Den förra socialdemokratiska demokratiministern Mona Sahlin, Jens
              Orbacks företrädare, sade i en interpellationsdebatt med mig i
              riksdagen i januari 2003, för ganska precis två år sedan, att
              frågan om kommunala folkomröstningar skulle ses över och en annan
              lagstiftning föreslås. Efter att regeringen inte hörsammat det
              ursprungliga beslutet uppmanade riksdagen ånyo regeringen i oktober
              2003 att snarast presentera förslag i enlighet med riksdagens
              tidigare beslut. Nu har regeringen hänskjutit frågan till den
              samlade översynen av regeringsformen. Det finns en risk att frågan
              därmed begravs. Den risken verkar än större efter ministerns svar
              i dag där han hänvisar till just den utredningen.
            </seg>
            <seg xml:id="i-5bbdf8dc54b68f49-0">
              Herr talman! Jag vill fråga den nye demokratiministern: Kommer
              regeringen att på allvar, inte bara i ord, bejaka demokratin,
              följa riksdagens vilja, se till att folkviljan följs och inte
              bara begrava frågor i den här utredningen?
            </seg>
          </u>
          <note type="speaker" xml:id="i-7b893c1827b9bec6-0">
            Anf. 44 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-10">
            <seg xml:id="i-2450a6e11a92d080-0">
              Herr talman! Jag vill börja med att direkt svara på den fråga
              som Torsten Lindström tog upp. Det var mycket tydligt i propositionen
              Demokrati för det nya seklet att regeringen uttalade att medborgarnas
              möjligheter att få till stånd en folkomröstning måste stärkas.
              Eftersom det då är hänskjutet till en utredning skulle jag också
              den här gången vilja motivera detta. Grundlagsutredningen ska
              se över bestämmelser om ett folkomröstningsinitiativ. Det är då
              också rimligt, tycker jag, att man ser över det kommunala folkomröstningsinstitutet.
              Grundlagsutredningen ska överväga vissa valfrågor med anknytning
              till den kommunala demokratin. Därför är det inte mer än rimligt
              att man också inkluderar frågan om folkinitiativ på kommunal nivå.
            </seg>
            <seg xml:id="i-683315e0851f080c-0">
              Remissbehandlingen av Justitiedepartementets promemoria visade
              också att stödet bland landets kommuner och landsting för en lagändring
              i enlighet med riksdagens hemställan, som Torsten Lindström tar
              upp, var väldigt svagt. Det tyder på att flera partiers linje
              i riksdagen inte är förankrad lokalt. Det är också en motivering,
              tycker jag, till att man tittar ytterligare på de här frågorna
              i en parlamentarisk utredning på de här frågorna. Flera av remissinstanserna
              för promemorian om folkinitiativ, däribland Göteborgs och Uppsala
              universitet, har pekat på behovet av en fördjupad analys. Därför
              tycker jag också att det är rimligt att man gör en sådan analys.
            </seg>
            <seg xml:id="i-d014ed175640cf3a-0">
              Jag tror också att det är viktigt att skilja mellan de folkomröstningar
              vi här talar om, att skilja mellan de folkomröstningar där kommunen
              själv har full bestämmanderätt och de folkomröstningar där regeringen
              har bestämmanderätt. I den folkomröstning som du tog upp, i Heby,
              var 40 % också emot en delning lokaliserat till den ena delen
              av just Heby.
            </seg>
            <seg xml:id="i-e964b930f0f0a3a7-0">
              Sedan vill jag kort säga något om medborgares möjlighet att påverka
              mellan valen. Jag kommer själv från den kommunala nivån. Det första
              jag gjorde som ordförande i den stadsdelsnämnd som också Riksdagshuset
              ligger i var att skapa medborgarmöten, så att man varje månad
              innan nämndmötet hade möjlighet för medborgare att komma till
              tals. De var välbesökta, kreativa och ett utlopp för en demokrati
              på lokal nivå. Därför hoppas jag också att förslagen om att ta
              bort stadsdelsnämnder inte finner gehör hos det parti som du företräder.
            </seg>
            <seg xml:id="i-e68d85c3deb1e15e-0">
              Det finns också ett nytt förslag som har genomförts om möjligheterna
              att lägga fram medborgarförslag. Det hade jag också möjlighet
              att uppleva som en mycket vitaliserande del i medborgarnas möjlighet
              till demokratiskt inflytande. Det är också väldigt viktigt att
              partierna tar det här ansvaret mellan valen. Det handlar också
              om partiernas ansvar att föra en dialog med medborgarna mellan
              valen.
            </seg>
          </u>
          <note type="speaker" xml:id="i-2b16d0110800f104-0">
            Anf. 45 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-4">
            <seg xml:id="i-926c352824308297-0">
              Herr talman! Jag håller med Jens Orback, inledningsvis, om att
              mycket kan göras inom ramen för befintlig lagstiftning för att
              öka mötena mellan de förtroendevalda och medborgarna. Även jag
              har varit kommunpolitiker. Jag är det till och med. Under tio
              år i kommun och landsting arbetade jag mycket just med att öppna
              upp politiken. Tyvärr var det inte alltid särskilt lätt, mycket
              beroende på motståndet just från de etablerade strukturerna, vilket
              råkar vara Jens Orbacks socialdemokratiska parti. De som har makten
              vill mycket sällan öppna den, för det finns ju en risk att man
              råkar slinta med tungan och blir av med en del av den.
            </seg>
            <seg xml:id="i-c21fbd2bde1b260c-0">
              Sedan säger Jens Orback att folkomröstningsinstitutet måste stärkas.
              Det var precis vad hans likaledes socialdemokratiska företrädare
              sade i denna kammare för två år sedan. Och vad har hänt sedan
              dess? Jo, ett nytt riksdagsbeslut har kommit, och regeringen begraver
              frågan i utredning.
            </seg>
            <seg xml:id="i-5b2c32b5859f0820-0">
              Det låter faktiskt på statsrådet som om remissvar skulle betyda
              mer än ett riksdagsbeslut. Det kan väl ändå inte statsrådet mena?
              Riksdagen har uttalat en uppfattning vid två olika tillfällen,
              och såvitt jag har förstått regeringsformen är det regeringens
              skyldighet att följa riksdagens beslut oavsett om det kommer en
              eller två gånger. Det är en smula pinsamt, faktiskt, om det här
              går att tolka som att remissinstanser som regeringen föredrar
              att lyssna på skulle betyda mer. Det är ju ett häpnadsväckande
              konstitutionellt uttalande i så fall.
            </seg>
            <seg xml:id="i-269f1f81b1da11ce-0">
              Jag tror, herr talman, att detta beror på att det finns en genuin
              misstänksamhet hos den socialdemokratiska makten, den som inte
              vill släppa ifrån sig någonting. Får jag återigen ge två mycket
              talande exempel. Jens Orback talade ju om demokrati här.
            </seg>
            <seg xml:id="i-f9215c22a0e58e64-0">
              I det ena fallet gäller det Heby kommun, som Jens Orback själv
              nämnde i sitt svar. Det stämmer att det fanns olika uppfattningar
              bland kommuninvånarna i folkomröstningen. Och de som förlorade
              folkomröstningen var det socialdemokratiska partiet. När man då
              inte vann på den lokala nivån, då griper den socialdemokratiska
              regeringen och en massa ministrar, kollegerna till Jens Orback,
              in och ser till att stoppa den folkvilja som fanns på den lokala
              nivån.
            </seg>
            <seg xml:id="i-41a0bf306491f648-0">
              Om vi till detta lägger det andra exemplet, att det i kommun
              efter kommun har röstats om ökad valfrihet för småbarnsföräldrar
              vilket fått ett genuint folkligt stöd mot Socialdemokraternas
              vilja, då kommer nästa nivå där den socialdemokratiska regeringen
              utnyttjar överhetsmakten och säger: Nej, det passar inte våra
              syften. Det passar inte vår ideologi. Lyssna på folket vill vi
              inte när folket säger något annat än det som vi vill höra.
            </seg>
            <seg xml:id="i-f09ed96f8f061d90-0">
              Det, herr talman, är ingenting annat än en maktens arrogans satt
              i system av den socialdemokratiska regeringen. Så fort det kommer
              fram en uppfattning som inte passar det egna partiet är något
              fel. Då ska det remitteras och utredas med all respekt för att
              detta måste göras innan ett lagförslag tas fram, självklart och
              dras i långbänk på ett sätt som är nästintill häpnadsväckande.
            </seg>
            <seg xml:id="i-33f103b154398c77-0">
              Det hjälper inte att Jens Orback säger en del kloka saker. Det
              gjorde hans företrädare för två år sedan också, men sedan dess
              har inte särskilt mycket för att inte säga någonting hänt. Det
              hjälper inte att prata. Man måste också agera.
            </seg>
            <seg xml:id="i-58e7ef9851a421b8-0">
              Herr talman! 70 folkomröstningsinitiativ har tagits. De som genomförts
              har knappast hörsammats av de socialdemokratiska politikerna runtom
              i landet eller av den socialdemokratiska regeringen. De allra
              flesta har av just socialdemokratiska politiker stoppats från
              att över huvud taget bli av.
            </seg>
            <seg xml:id="i-033824f24c6d4798-0">
              Herr talman! Kan vi se att det blir någon som helst förändring
              från den nye demokratiministern, eller är det samma gamla vanliga
              hjulspår att försvara makten och de egna privilegierna som även
              fortsättningsvis gäller från den socialdemokratiska regeringens
              sida?
            </seg>
          </u>
          <note type="speaker" xml:id="i-6bb7f20bdabbb3c8-0">
            Anf. 46 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-11">
            <seg xml:id="i-c34b82102dac4c81-0">
              Herr talman! Vi kanske först, Torsten Lindström, ska reda ut
              demokratibegreppet och det som sades om att socialdemokrater kör
              över demokratin. Det var ju så att beslutet om att utreda frågan
              fattades av en majoritet av riksdagens kammare. Det om något är
              väl ett uttryck för demokrati, såvida man inte ska ha ett minoritetsstyre
              med bland annat kd.
            </seg>
            <seg xml:id="i-f4e87daad2fce74f-0">
              Jag tänkte också säga några ord om vad vi vill göra för att öka
              medborgarnas förtroende för demokratin. Uppsala universitet ska
              sammanställa kunskap och analysera de strukturella hindren för
              förtroendevalda i kommuner och landsting samt i de politiska partierna.
              Inom Regeringskansliet ser man för närvarande över villkoren för
              förtroendevalda. Det gäller utbildning av nya förtroendevalda,
              bland annat hur man ska underlätta för ungdomar och invandrare.
              Vidare ser man över tillgången på modern informationsteknik och
              tittar på förutsättningarna för beslutsfattande på distans.
            </seg>
            <seg xml:id="i-14dbcc6718e4c1b8-0">
              Jag tror att det är mycket viktigt att ha en dialog mellan olika
              nivåer i politiken, och därför har jag valt att inbjuda ett antal
              lokalt förtroendevalda från olika partier för att se hur vi kan
              stärka demokratin lokalt och öka medborgarnas möjligheter till
              inflytande. Demokratipolitikens fortsatta inriktning handlar om
              att just stärka förutsättningarna för deltagande, att undanröja
              hinder för deltagande, att skapa möjligheter för ett ökat och
              mer jämlikt deltagande.
            </seg>
            <seg xml:id="i-8c83babc7f417039-0">
              Eftersom jag vill vara konkret tänkte jag ta upp några ytterligare
              områden som vi satsar på. Inom ramen för storstadspolitiken har
              Mångkulturellt centrum i Botkyrka fått i uppdrag att kartlägga
              erfarenheterna av och kunskapen om hur så kallat underifrånperspektiv
              tillämpats och hur detta påverkat de boendes möjligheter att delta
              i kommunernas demokratiska beslutsprocesser.
            </seg>
            <seg xml:id="i-143186880a50c56d-0">
              Dialogen mellan regeringen och föreningslivet fortsätter. För
              mig är föreningslivet och folkrörelserna en form av demokratins
              infrastruktur. Vi planerar också att göra en översyn av folkrörelsepolitiken.
            </seg>
            <seg xml:id="i-125467f46a4ec532-0">
              Göteborgs universitet har fått i uppdrag att undersöka nya sociala
              rörelser för att ge regeringen en samlad bild av utvecklingen
              och förekomsten av nya politiska rörelser.
            </seg>
            <seg xml:id="i-a05aa6ae4abd56d1-0">
              Stiftelsen Stora Sköndal genomför för närvarande en undersökning
              med syfte att studera förändringar över tid i de frivilliga insatserna
              och analysera de förändringsmönster som kan finnas.
            </seg>
            <seg xml:id="i-2fa6589f4bd06e27-0">
              Det handlar om att göra mycket på en och samma gång. Jag tror
              att det också handlar om att som politiker sträcka på sig, att
              veta att man gör ett viktigt arbete, ett vackert arbete, inte
              minst när debatten ibland är både apolitisk och antipolitisk.
            </seg>
          </u>
          <note type="speaker" xml:id="i-12df7daf99b94ea5-0">
            Anf. 47 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-419e3b6278c3a56e-5">
            <seg xml:id="i-9283e4300ae9d067-0">
              Herr talman! Statsrådet pratar vackert, och det är en tillgång
              i politiken. Sedan gäller det att inte bara prata utan också göra
              något och se till att något händer. Det är just det som återigen
              är problemet.
            </seg>
            <seg xml:id="i-4f644568563a17be-0">
              Vi har sett en lång rad socialdemokratiska demokratiministrar
              som, precis som Jens Orback, stått här och pratat om utveckling.
              Det låter så bra, och mycket av det är fullt möjligt att både
              stödja, instämma i och komplettera. Men det räcker inte. Det måste
              också ske saker. Det duger inte att bara möta människor människor
              som inte umgås i politiska kretsar. Jag gör det varje dag, och
              kanske gör Jens Orback det också. Det viktiga är att det leder
              till något konkret. Där har de socialdemokratiska regeringarna
              haft och har det så svårt.
            </seg>
            <seg xml:id="i-555c34c6e90de402-0">
              När det gäller lokala folkomröstningar händer ingenting. I stället
              får den systematiskt negativa inställningen till åsikter som man
              inte tycker om, åsikter som man är rädd för, frodas. Jag hade
              hoppats, herr talman, att det med en ny minister på det här området
              skulle bli ett slags nystart, komma en nytändning, men jag måste
              tillstå att jag efter den här debatten är mycket tveksam till
              om vi kan hoppas på det. Det behövs nog en ny regering för att
              demokratiarbetet över huvud taget ska tas på allvar. Inte heller
              det verkar Socialdemokraterna klara av.
            </seg>
            <seg xml:id="i-dcfa94fa67a48b67-0">
              Herr talman! Partierna har självklart en viktig uppgift. Det
              har alla som är förtroendevalda. Återigen: När det gäller att
              sätta stopp för de konkreta förslagen ute i kommunerna, liksom
              på den statliga nivån, är problemet inte partierna generellt även
              om partierna, även mitt eget, kan bli bättre utan problemet är
              det socialdemokratiska partiet som sätter stopp när det inte duger,
              när det inte passar.
            </seg>
            <seg xml:id="i-831eae2d976a35fc-0">
              Ge oss gärna lite hopp i ditt sista inlägg, Jens Orback, så att
              vi kan hoppas på en bättring. Hittills har vi inte fått mycket
              hopp för framtiden.
            </seg>
          </u>
          <note type="speaker" xml:id="i-221ce0747a710198-0">
            Anf. 48 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-12">
            <seg xml:id="i-df1f7a5371e8d235-0">
              Herr talman! Torsten Lindström var besviken över att jag inte
              kom med några konkreta åtgärder och över att jag pratade för mycket.
              Jag använde hela mitt anförande till att föreslå konkreta åtgärder.
              Jag hörde ingenting från Torsten Lindström. Men vi kanske möts
              här igen.
            </seg>
            <seg xml:id="i-1885a97934a81ab6-0">
              Torsten Lindström tyckte inte heller att han riktigt fick svar
              på sin fråga om folkomröstningar. Jag är rätt förvånad över att
              han alls skrev sin interpellation, för han måste väl ha vetat
              att detta fanns inom ramen för Grundlagsutredningen. Jag har också
              använt en del tid till att förklara och motivera detta.
            </seg>
            <seg xml:id="i-7b6dc1db14b04ac8-0">
              De sista sekunderna kanske jag ändå ska ägna åt något annat.
              Jag tror att deltagandet i och intresset för politiken i slutändan
              till stor del handlar om politikens innehåll. Jag tillhör ett
              parti som får rätt mycket stöd just för innehållet; det handlar
              om en politik som gäller rättigheter, skyldigheter och möjligheter
              för alla. Det är när vi på ett riktigt och konkret sätt kan diskutera
              politikens innehåll som jag tror att medborgarna också blir intresserade
              av att delta.
            </seg>
          </u>
          <note xml:id="i-56cbf7e2adb148b7-4">
            Överläggningen var härmed avslutad.
          </note>
          <note xml:id="i-5971a5dc69786b36-0">
            8 § Svar på interpellation 2004/05:283 om hedersrelaterat våld
            och skyddat boende
          </note>
          <note type="speaker" xml:id="i-8a42f4a2ed6d0caa-0">
            Anf. 49 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-13">
            <seg xml:id="i-6b3ff65420b10c2a-0">
              Herr talman! Sven Brus har frågat vilka åtgärder jag avser att
              vidta för att medel för skyddat boende även utgår till de mindre
              länen som är i behov av detta.
            </seg>
            <seg xml:id="i-d9563b496b0fbeaa-0">
              Förra året fick länsstyrelserna i de tre storstadslänen 7,5 miljoner
              kronor vardera för att lämna fortsatt stöd dels till att skyddat
              boende inrättas eller utvecklas, dels till projekt som avser förebyggande
              arbete mot hedersrelaterat våld. Övriga länsstyrelser fick medel
              för fortsatt stöd till projekt som rör förebyggande arbete. Länsstyrelsen
              i Gävleborgs län fick till exempel 500 000 kr.
            </seg>
            <seg xml:id="i-5b656023fd44b6dc-0">
              Regeringen anser att det är rimligt att ett särskilt stöd för
              skyddat boende i första hand riktas till länsstyrelserna i de
              tre storstadslänen där man har konstaterat att det finns ett stort
              behov och det också finns goda förutsättningar för att upprätthålla
              en hög kompetens och kvalitet. Boendeplatser i storstadslänen
              kan även användas för ungdomar som bor i andra län.
            </seg>
            <seg xml:id="i-a73c69b00955368b-0">
              Jag följer noga frågan om ungdomar som hotas av sina anhöriga.
              Enligt vad jag erfar finns det god tillgång till platser i skyddat
              boende. Svaret på Sven Brus fråga är därför att det inte är aktuellt
              att anvisa medel för just skyddat boende till fler länsstyrelser.
            </seg>
          </u>
          <note type="speaker" xml:id="i-eb16ddbb54aa7ecc-0">
            Anf. 50 SVEN BRUS (kd):
          </note>
          <u who="sven_brus_ffd953" xml:id="i-0a4929a41e2b7d14-0">
            <seg xml:id="i-20d0d3ab1f49cc6d-0">
              Herr talman! Jag vill tacka statsrådet för svaret. Det är kort
              och klarläggande men ändå ganska oroande. Regeringen finner det
              rimligt att prioritera storstadslänen med ett särskilt stöd till
              skyddat boende för flickor som hotas av det vi kallar för hedersrelaterat
              våld. Vilka underlag man har för den bedömningen är inte alldeles
              lätt att genomskåda. Men vi kanske kan få någon klarhet här i
              dag.
            </seg>
            <seg xml:id="i-a6fdd1d5c2f17347-0">
              Låt mig först få säga att det naturligtvis är djupt oroande att
              det finns behov av insatser över huvud taget. Men dessvärre är
              det så. De utsatta flickorna finns. Ibland är det synligt så att
              de är mottagliga för insatser från samhällets sida. Men det finns
              också en välgrundad oro för ett mörkertal på området.
            </seg>
            <seg xml:id="i-8850f7d4ef1a02bc-0">
              Hur man ska hantera den situationen ligger möjligen utanför debatten
              men är ändå värt att fundera över. Vi har nyligen påmint oss om
              Fadime som mördades för tre år sedan. Det är den yttersta konsekvensen
              av ett hedersbegrepp som vi kan känna både avsky och fruktan inför.
            </seg>
            <seg xml:id="i-fe605fd73801d12b-0">
              För protokollets skull vill jag säga att jag har satt hedersbegrepp
              inom citattecken. Det har inte med heder att göra och inte ens
              med kultur utan snarast med en människosyn som är främmande för
              både Jens Orback och mig och jag hoppas för oss alla.
            </seg>
            <seg xml:id="i-17d22b1aeac8a657-0">
              Det är ändå påtagligt i vårt samhälle. Just nu är uppmärksamheten
              stor och debatten aktuell om till exempel de apatiska barnen i
              asylsökande familjer. Det är kanske drygt ett hundratal barn som
              svävar i direkt livsfara. Det är inte ämnet för dagens debatt.
              Men jag vill ändå lyfta in det i sammanhanget.
            </seg>
            <seg xml:id="i-f1acc4b0a724882e-0">
              De hotade flickorna och de hotade människorna finns mitt ibland
              oss. Det är de förra vi debatterar här i dag. Men jag anser att
              båda företeelserna ständigt måste stå högt upp på samhällets politiska
              agenda. Därför är det bra att regeringen har tagit frågan på allvar
              så långt man har gjort.
            </seg>
            <seg xml:id="i-52886114c8960e6a-0">
              Om insatsen är tillräcklig eller inte vill jag inte ha någon
              bestämd uppfattning om just nu. Det ligger möjligen i sakens natur
              att man aldrig kan tycka att man har gjort nog när det gäller
              att värna de mest utsatta i samhället. Men jag kan och vill ha
              synpunkter på hur regeringen fördelar insatserna.
            </seg>
            <seg xml:id="i-15ec34189d8a78e9-0">
              Det är möjligen så att företeelsen återfinns i stor utsträckning
              i storstadslänen. Säkert anser man där att det finns behov av
              ett statligt stöd. Men man ska också komma ihåg att en storstadskommun
              trots allt har ett större utrymme i sin budget för det oförutsedda
              och extraordinära. Statsrådet har stor erfarenhet av storstadens
              situation och både möjligheter och problem.
            </seg>
            <seg xml:id="i-fc0e61d75d15328b-0">
              Den här marginalen saknas oftast i den lilla kommunen. Låt mig
              ta en relativt liten kommun i Kronobergs län som ett exempel.
              Där har man sedan snart två år tillbaka ett par flickor som hotas
              till livet av fäder och bröder. Kommunen har stått för skyddat
              boende till en kostnad av hittills omkring 2 ½ miljon kronor.
              Vad notan slutar på är svårt att veta.
            </seg>
            <seg xml:id="i-8e913e9f61362e8d-0">
              För en stor kommun kan ett sådant åtagande verka hanterligt.
              Men för den lilla kommunen gör det ett djupt ingrepp i kassan.
              Risken finns att de akuta åtgärderna som inte kan ställas i någon
              kö kommer att inkräkta på andra välfärdsåtaganden i kommunen.
              Det är allvarligt. Detta i sig kan skapa problem. Det är inte
              bara ekonomiska problem. Det kan väcka en diskussion om vilka
              prioriteringar man ska göra och vad som inkräktar på vad.
            </seg>
            <seg xml:id="i-fb66320963f5e90c-0">
              Jag skulle vilja be statsrådet att utveckla sin syn på just den
              konflikten och hur de små kommunernas situation kan belysas i
              sammanhanget.
            </seg>
          </u>
          <note type="speaker" xml:id="i-9a29540f0bc9d8b3-0">
            Anf. 51 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-14">
            <seg xml:id="i-100b43593139f847-0">
              Herr talman! Jag ska försöka att besvara frågan så gott jag kan.
              Fördelningen av pengarna kommer av den kartläggning som alla länsstyrelser
              gjorde av behovet av extrainsatser på detta område. Jag ska också
              tillstå att detta var något vi hade alldeles för dålig kunskap
              om när de brutala morden dök upp.
            </seg>
            <seg xml:id="i-09631311063a64a8-0">
              Vi satsar nu väldigt stora resurser på att hinna ikapp och ge
              goda resurser till dem som är i behov av ett skyddat boende. Det
              handlar mycket om att få utbildning. Vi talar ofta om det hedersrelaterade
              våldet. Men ofta handlar det om ett hedersrelaterat liv.
            </seg>
            <seg xml:id="i-a42cdd940d2e1bd9-0">
              Jag vill i det sammanhanget klargöra regeringens hållning. Det
              så kallade hedersrelaterade våldet ingår i ett patriarkalt system.
              När vi ger stöd måste vi också titta hur dessa speciella företeelser
              tar sina speciella uttryck för att ge det adekvata stödet.
            </seg>
            <seg xml:id="i-a76a09dc10dbde78-0">
              Efter att länsstyrelserna hade gjort kartläggningen kom man fram
              till att ge 7,5 miljoner kronor var till Helsingforss län, Västra
              Götaland och Skåne. Man gav 1 miljon kronor var till de mellanstora
              länsstyrelserna, och man gav 500 000 kr till de andra länen.
            </seg>
            <seg xml:id="i-206d14e6e72babba-0">
              Det gjorde inte regeringen för att detta är regeringens ansvar.
              Detta ansvar vilar egentligen på kommunerna. Men regeringen valde
              att göra en stor satsning för att komma till rätta med problematiken.
            </seg>
            <seg xml:id="i-497c7b09972b8c7b-0">
              Det finns också ett motiv till att ge stora samlade resurser
              till tre länsstyrelser. Det var helt enkelt att bygga upp en mycket
              hög kompetens på tre platser i landet. Tanken är att den kompetensen
              också så småningom ska stå till förfogande för hela landet.
            </seg>
            <seg xml:id="i-428ed8c0f16fcc7c-0">
              Också Kronobergs län och Gävleborgs län har fått en halv miljon
              kronor var. Det står kommunen fritt att söka dessa pengar. Det
              står kommunen fritt att också använda de pengar man söker till
              skyddat boende för flickor. Det är kommunens ansvar. Pengarna
              är till för bland annat kommuner att söka från.
            </seg>
          </u>
          <note type="speaker" xml:id="i-64a652c9dbe4a6f0-0">
            Anf. 52 SVEN BRUS (kd):
          </note>
          <u who="sven_brus_ffd953" xml:id="i-0a4929a41e2b7d14-1">
            <seg xml:id="i-dbb3ce190b6e0f21-0">
              Herr talman! Jag upprepar det jag sade inledningsvis. Jag tycker
              att det är bra att regeringen har gjort den här satsningen. Om
              den är tillräckligt stor kan man ha olika uppfattning om. Det
              jag framför allt har riktat in mig på i min kritik är hur det
              fördelas.
            </seg>
            <seg xml:id="i-49fee810521aaf88-0">
              Statsrådet säger här att Kronobergs län, som jag nyss tog upp
              exempel från, har fått en halv miljon till skyddat boende. Jag
              kunde med det exempel jag tog visa på att en enda relativt liten
              kommun i Kronoberg förbrukat fem gånger det belopp som hela Kronoberg
              har fått. Man kanske ska se de proportionerna trots allt när man
              berömmer sig av stora insatser.
            </seg>
            <seg xml:id="i-4742d399cdaef7d8-0">
              Statsrådet talar om kompetens i storstadslänen. Han säger också
              i sitt svar i dag att platserna i de länen kan användas för ungdomar
              som bor i andra län. Även om det skulle vara så kan jag möjligen
              fundera över om det verkligen finns den platsbanken i storstadslänen
              som räcker till för övriga landet. Jag har svårt att tänka mig
              att det verkligen är så.
            </seg>
            <seg xml:id="i-1d6b1c985eb0a765-0">
              Även om så skulle vara fallet känns det tveksamt att hänvisa
              till den lösningen. Kommunen har ofta ett engagemang kring familjen
              och den utsatta flickan och kan sätta in det i det sammanhang
              som statsrådet talar om här. Det finns starka skäl att en hemkommun
              ska ges möjlighet att ge stöd och att fullfölja det stödet och
              engagemanget. Det tror jag är viktigt.
            </seg>
            <seg xml:id="i-0c29180104c22b0c-0">
              De 500 000 kronorna till Gävleborgs län ska sättas i proportion
              till de stora kostnaderna. Länsstyrelsen i Gävleborg har på regeringens
              uppdrag kartlagt behoven. Man säger att det uppskattningsvis rör
              sig om 45100 flickor och kvinnor som har behov av skyddat boende.
            </seg>
            <seg xml:id="i-ddcea57d05639370-0">
              En naturlig slutsats som Gävleborg drar är att det saknas resurser
              till fullgott skydd av dessa personer. Det har regeringen inte
              beaktat när man talar om 500 000 kr. Det var alltså 500 000 kr
              även till Gävleborg. Jag tog Kronoberg förut som exempel, och
              det är samma belopp där.
            </seg>
            <seg xml:id="i-6920a333a608accc-0">
              Detta har regeringen inte beaktat utan hänvisar till att det
              finns platser i storstadslänen. Det är en klen tröst för kommunpolitikerna
              i både Kronoberg och Gävleborg att veta att det eventuellt kan
              finnas någon plats i Botkyrka eller någon annan randkommun till
              Helsingfors.
            </seg>
            <seg xml:id="i-8d7ad512046996ad-0">
              En aspekt på frågan är att det handlar om oerhört utsatta människor
              som bokstavligen lever under dödshot. Jag tror att det är svårt
              för de flesta av oss att riktigt förstå vad det innebär. Det måste
              finnas en beredskap och resurser för en mycket personlig och inkännande
              hantering. Den tror jag ändå ska vara väldigt lokalt kopplad.
            </seg>
            <seg xml:id="i-263b485fd68bc590-0">
              En annan viktig aspekt som är mer övergripande som jag skulle
              vilja beröra i debatten är denna. Vi vet alla att just asyl- och
              invandringspolitiken, dit dessa frågor ändå gränsar, är ett laddat
              politikområde. Det är förknippat med starka känslor av stort engagemang
              och medkänsla men också ett starkt ifrågasättande av olika skäl.
            </seg>
            <seg xml:id="i-ddb9ee5ccff8800f-0">
              De motpolerna möter vi dagligen i den politiska debatten. Ibland
              är politiken för inhuman, ibland är den för generös. Om det vore
              något politikområde där det vore önskvärt att vi skapade en bred
              samsyn är det detta. Det skulle vara bra för den politiska debatten
              och samhällsklimatet.
            </seg>
            <seg xml:id="i-9f9cf6e3cb4d8d72-0">
              Det ska inte bara vara en samsyn i tanken utan också när det
              gäller medvetna åtgärder. Det gäller sålunda grunden för påståenden
              om att viktiga välfärdsområden hotas av insatser för till exempel
              dessa utsatta flickor.
            </seg>
            <seg xml:id="i-423888b7fae8c869-0">
              Jag tror, som jag sade i mitt första inlägg, att det finns en
              uppenbar risk för det i de små kommunerna som tvingas in i stora
              åtaganden som inkräktar på andra välfärdsområden. Då skapar vi
              den debatt som jag tror att varken Jens Orback eller jag vill
              ha om att det här politikområdet hotar annan välfärd.
            </seg>
          </u>
          <note type="speaker" xml:id="i-acb47c00ff0410d8-0">
            Anf. 53 Statsrådet JENS ORBACK (s):
          </note>
          <u who="unknown" xml:id="i-78b21c48725ebe1d-15">
            <seg xml:id="i-980d69bc00304c25-0">
              Herr talman! Jag kan följa med i en del av det resonemang som
              Sven Brus tar upp här. I ett inledningsskede håller jag dock inte
              med honom om att man bara ska ha en nära, personlig kontakt. Det
              är bra, men det är viktigt att man också kan bygga upp kvalitet,
              kompetens och god kunskap på området framför allt i en initial
              situation. Det har också varit regeringens avsikt.
            </seg>
            <seg xml:id="i-910b84e65cbc8356-0">
              Jag vill också markera tydligt att ansvaret för detta ligger
              på kommunerna. Staten skickar inte pengar till kommunerna för
              detta. Man ger pengar till länsstyrelserna som kommunerna kan
              söka tillsammans med organisationer.
            </seg>
            <seg xml:id="i-88c56dfaac8c2870-0">
              I en del fall handlar det om flickor som inte kan vara kvar i
              sitt eget närområde, vilket i sig är en stor tragik.
            </seg>
            <seg xml:id="i-1c7735ac999cb705-0">
              Jag vill också berätta att Socialstyrelsen har fått ett uppdrag
              att den 31 mars lämna en lägesrapport om länsstyrelsernas insatser.
              Rapporten ska redovisa hur mycket av de beviljade medlen som har
              avsatts till just skyddat boende. Det ska också framgå i vilken
              utsträckning kommunerna har bidragit till kostnaderna för skyddat
              boende. Socialstyrelsens rapport kommer att utgöra en del av regeringens
              underlag för beslut om fortsatta insatser.
            </seg>
            <seg xml:id="i-36d9d48448a46fa4-0">
              Sven Brus tar upp exemplet med en kommun som har haft stora utgifter.
              Det är samma sak för kommunerna i storstadsområden. Man måste
              betala för det skyddade boendet. Det är inte gratis för kommunerna
              i storstadslänen. Där finns alltså en likabehandlingsprincip.
            </seg>
            <seg xml:id="i-e346512a73080967-0">
              Jag ska också nämna att Socialstyrelsen ska lämna en rapport
              till regeringen senast den 31 mars om hur ett nationellt konsultativt
              stöd ska se ut, inte minst när det gäller speciellt stöd till
              personal inom socialtjänsten.
            </seg>
          </u>
          <note type="speaker" xml:id="i-186d03fc4284600f-0">
            Anf. 54 SVEN BRUS (kd):
          </note>
          <u who="sven_brus_ffd953" xml:id="i-0a4929a41e2b7d14-2">
            <seg xml:id="i-d7e7b2c5b4d68fd0-0">
              Herr talman! Det är förvisso sant att notan ska betalas oavsett
              om det är en stor eller liten kommun. Men som jag belyste med
              mina exempel är det trots allt stor skillnad mellan Helsingforss
              stad och till exempel en liten kommun i Kronoberg när det gäller
              att hantera två och en halv miljon. I Helsingforss stad tror jag
              inte att det sätter några större avtryck i budgeten, men i den
              lilla kommunen i Kronoberg kan det till och med hota andra välfärdsområden,
              som jag sade.
            </seg>
            <seg xml:id="i-5cd6f44629c89242-0">
              Jag tror inte att kompetens behöver ställas emot närhetsprincipen
              och det lokala perspektivet. Jag tror att det mycket väl går att
              förena de synsätten, och jag vill till och med tro att en del
              av kompetensen ligger just i närheten. Det finns nog grund för
              den uppfattningen.
            </seg>
            <seg xml:id="i-6a88d1c7a9f9cd75-0">
              Det vore kanske förmätet att tro att den här debatten i sig ensamt
              påverkar regeringen till en annan syn på detta. Men jag kan finna
              en viss tröst i slutorden i svaret i dag att regeringen följer
              det här. Jag hoppas att den opinion som jag vet finns från kommuner
              ute i länen i Sverige när det gäller den här problematiken också
              ska påverka regeringen till att tänka lite mer lokalt och till
              en annan fördelningsprincip i de här frågorna.
            </seg>
          </u>
          <note type="speaker" xml:id="i-98f6d77046528815-0">
            Anf. 55 Statsrådet JENS ORBACK (s):
          </note>
          <u who="unknown" next="cont" xml:id="i-9b820de086547590-1">
            <seg xml:id="i-1495c6729959e2fa-0">
              Herr talman! Två och en halv miljoner kronor är mycket för en
              liten kommun. Men det är också mycket för en stor kommun om det
              multipliceras med antalet fall. Då tror jag att man hamnar på
              ungefär samma grad av kostnader.
            </seg>
            <seg xml:id="i-9e0eacf657a843e3-0">
              Som jag berättade kommer nu Socialstyrelsen att utvärdera en
              del av projekten. Jag skulle avslutningsvis bara vilja säga att
              jag tycker att det är bra att Sven Brus är med i debatten och
              att vi tillsammans ser till att vi tar det ansvar som vi har påbörjat
              för denna utsatta grupp. Därför hoppas jag också kunna fortsätta
              dialogen här i kammaren och på andra håll.
            </seg>
          </u>
          <note xml:id="i-56cbf7e2adb148b7-5">
            Överläggningen var härmed avslutad.
          </note>
          <note xml:id="i-066955a8ed3fa435-0">
            9 § Hänvisning av ärende till utskott
          </note>
          <note xml:id="i-ad3f087553df9ebc-0">
            Föredrogs och hänvisades
          </note>
          <note xml:id="i-bce97c52840ff423-0">
            10 § Bordläggning
          </note>
          <note xml:id="i-918591b28062737f-0">
            Anmäldes och bordlades
          </note>
          <note xml:id="i-c50bdf57e0743ebd-0">
            11 § Anmälan om interpellationer
          </note>
          <note xml:id="i-9fd302c71fa0b779-0">
            Anmäldes att följande interpellationer framställts
          </note>
          <note xml:id="i-b20dab4c5b7a1a56-0">
            den 28 januari
          </note>
          <note xml:id="i-f72a6a1a9f1649e1-0">
            Karin Granbom
          </note>
          <u who="unknown" prev="cont" xml:id="i-457260b82a63cf67-1">
            <seg xml:id="i-cec2734d2c3cfe8a-0">
              Torkild Strandberg
            </seg>
            <seg xml:id="i-23b09168b80f20d5-0">
              Torsten Lindström
            </seg>
          </u>
          <note xml:id="i-b280e0a64e42775d-0">
            Annika Qarlsson
          </note>
          <note xml:id="i-cbef5dd30cf49ef4-0">
            Chatrine Pålsson
          </note>
          <note xml:id="i-1d17e75f1932cabc-0">
            Ewa Björling
          </note>
          <note xml:id="i-19810d156a5d3706-0">
            Jan-Evert Rådhström
          </note>
          <note xml:id="i-8dab704ffea9c337-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 februari.
          </note>
          <note xml:id="i-c57d39dd40c3aaef-0">
            12 § Anmälan om frågor för skriftliga svar
          </note>
          <note xml:id="i-925c2a1d5f53192a-0">
            Anmäldes att följande frågor för skriftliga svar framställts
          </note>
          <note xml:id="i-b20dab4c5b7a1a56-1">
            den 28 januari
          </note>
          <note xml:id="i-83b45c30fc3777fd-0">
            Lars Tysklind
          </note>
          <note xml:id="i-b280e0a64e42775d-1">
            Annika Qarlsson
          </note>
          <note xml:id="i-9f997f80ae50ce05-0">
            Ewa Thalén Finné
          </note>
          <note xml:id="i-9f997f80ae50ce05-1">
            Ewa Thalén Finné
          </note>
          <note xml:id="i-547863a86eb32913-0">
            Tommy Ternemar
          </note>
          <note xml:id="i-891b8f1eadd22d24-0">
            Owe Hellberg
          </note>
          <note xml:id="i-3849c514410773b5-0">
            Carina Adolfsson Elgestam
          </note>
          <note xml:id="i-83b45c30fc3777fd-1">
            Lars Tysklind
          </note>
          <note xml:id="i-57b6a3420b8a5a5d-0">
            Lars-Ivar Ericson
          </note>
          <note xml:id="i-d5eec2a984bd8e71-0">
            Ulrik Lindgren
          </note>
          <note xml:id="i-b280e0a64e42775d-2">
            Annika Qarlsson
          </note>
          <note xml:id="i-01bd3e7a75e9579e-0">
            Ulf Sjösten
          </note>
          <note xml:id="i-01bd3e7a75e9579e-1">
            Ulf Sjösten
          </note>
          <note xml:id="i-57b6a3420b8a5a5d-1">
            Lars-Ivar Ericson
          </note>
          <note xml:id="i-426167c95dca73c4-0">
            Marita Aronson
          </note>
          <note xml:id="i-7102c2ed82e60990-0">
            Ulla Hoffmann
          </note>
          <note xml:id="i-2a5c82a6e6a5499a-0">
            Cecilia Wigström
          </note>
          <note xml:id="i-ac78c67ff5bf4c32-0">
            Hillevi Engström
          </note>
          <note xml:id="i-e5d45117a192b473-0">
            Magdalena Andersson
          </note>
          <note xml:id="i-d5eec2a984bd8e71-1">
            Ulrik Lindgren
          </note>
          <note xml:id="i-98680eab39e44d40-0">
            Frågorna redovisas i bilaga som fogats till riksdagens snabbprotokoll
            tisdagen den 1 februari.
          </note>
          <note xml:id="i-ed8d53c76a948a84-0">
            13 § Kammaren åtskildes kl. 12.15.
          </note>
          <note xml:id="i-ed72d0d682587ced-0">
            Förhandlingarna leddes
          </note>
          <note xml:id="i-cf8b9a281c897da8-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
