<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--135</head>
          <docDate when="2005-06-05">2005-06-05</docDate>
        </div>
      </front>
      <body>
        <div>
          <note xml:id="i-96e2c373e81e136c-0">
            ﻿
          </note>
          <note xml:id="i-243d3a91854120c3-0">
            Riksdagens protokoll
          </note>
          <note xml:id="i-e3901f8b0e3ac1e9-0">
            2005/06:135
          </note>
          <note xml:id="i-9b8aedf2ece41fb3-0" type="date">
            Måndagen den 5 juni
          </note>
          <note xml:id="i-1e14794d35359d7e-0">
            Kl. 10:00 - 15:43
          </note>
          <note xml:id="i-c82d55be56f02a90-0">
            1 § Justering av protokoll
          </note>
          <note xml:id="i-56e1a24b8a587201-0">
            Justerades protokollen för den 29 och 30 maj.
          </note>
          <note xml:id="i-0d28e27130bc7b6d-0">
            2 § Meddelande om frågestund
          </note>
          <note xml:id="i-d149ab01dac3771a-0">
            Tredje vice talmannen meddelade att vid frågestunden torsdagen
            den 8 juni kl. 14.00 skulle följande statsråd närvara:
          </note>
          <note xml:id="i-c481950dfbcadcc4-0">
            Utbildnings- och kulturminister Leif Pagrotsky, statsrådet Lena
            Sommestad, socialminister Berit Andnor, statsrådet Sven-Erik Österberg
            och statsrådet Ibrahim Baylan.
          </note>
          <note xml:id="i-138d9a0db558b4dc-0">
            3 § Svar på interpellationerna 2005/06:390 om Sveriges position
            i Mellanösternpolitiken, 410 om svenska beslut om inresevisum
            för Hamasministrar och 425 om Hamasbesök och flygövningar med
            Israel
          </note>
          <note type="speaker" xml:id="i-a3df0143eaa9e326-0">
            Anf. 1 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-0">
            <seg xml:id="i-f16ebc4395dbe602-0">
              Fru talman! Först vill jag uttrycka min glädje över att vara
              i denna traditionellt kända lokal i Sveriges riksdag och också
              över att få tala här på det som brukar vara annandag pingst. Jag
              vet inte hur hög graden av hänryckning fortfarande är men gläder
              mig ändå över att få se flera av vännerna här i riksdagen i dag.
            </seg>
            <seg xml:id="i-60f2db68d915d981-0">
              Fru talman! Carl B Hamilton har bett mig redogöra för några aspekter
              i regeringens Mellanösternpolitik. Han har också frågat mig om
              ett viseringsärende och Sveriges inställda medverkan i en flygövning.
              Göran Hägglund har ställt liknande frågor i en interpellation
              till statsminister Göran Persson. Interpellationen har överlämnats
              till mig för besvarande. Jag besvarar samtliga interpellationer
              i ett gemensamt svar.
            </seg>
            <seg xml:id="i-0dc308d471b9cb5e-0">
              Låt mig inleda med att först redogöra för fakta i viseringsfrågan.
              EU:s terroristlistning av Hamas innebär att organisationens ekonomiska
              tillgångar ska frysas och att inga ekonomiska tillgångar eller
              finansiella tjänster får ställas till dess förfogande, direkt
              eller indirekt. Förbuden är direkt tillämpliga i alla EU:s medlemsstater.
              Det finns däremot inget generellt förbud mot att utfärda viseringar
              till Hamasföreträdare och således inget allmänt reseförbud.
            </seg>
            <seg xml:id="i-4796dd237df41aa0-0">
              Innan generalkonsulatet i Jerusalem fattade beslut om att utfärda
              visering till den palestinska flyktingministern och andra palestinier
              som inbjudits av enskilda svenska organisationer till en konferens
              i Malmö gjordes en individuell prövning inom ramen för Schengensamarbetet.
              Det inkom inga invändningar mot att utfärda visering till ministern
              efter de sedvanliga Schengenkonsultationerna. Dock framfördes
              reservationer mot andra sökande som skulle delta i samma konferens.
              Därför nekades dessa visering. Generalkonsulatet följde regelverket.
              Schengenkonsultationerna kompletterades med att vår generalkonsul
              i Jerusalem informerade sina EU-kolleger innan viseringarna utfärdades.
            </seg>
            <seg xml:id="i-ee673f46ee2570a7-0">
              Regeringen anser att den individuella viseringsprövningen en
              sammanvägd bedömning av det enskilda fallet är en princip som
              vi bör försvara.
            </seg>
            <seg xml:id="i-c55ec127835654c3-0">
              Jag har i samband med flera riksdagsfrågor den senaste månaden
              redogjort för Sveriges beslut att avstå från deltagande i flygövningen
              Volcanex/Spring Flag. Frågan behandlas även i en annan av dagens
              interpellationer, den om militärt samarbete med Israel. Som jag
              tidigare sagt grundar sig beslutet på praxis och principer för
              vårt deltagande i internationell övningsverksamhet. Det är inte
              ett beslut som är riktat mot Israel.
            </seg>
            <seg xml:id="i-9eac6799728d7152-0">
              Fru talman! Vår politik i Mellanöstern vägleds av folkrätten,
              den humanitära rätten och respekten för de mänskliga rättigheterna.
              Vi vill uppmuntra ansvarstagande och steg i riktning mot fred.
              Vi måste vara tydliga och markera när parterna bryter mot internationell
              rätt och ingångna avtal.
            </seg>
            <seg xml:id="i-b16fda295cea28fc-0">
              Sveriges syn på den israelisk-palestinska konflikten är välkänd.
              Sverige har alltid försvarat staten Israel och dess rätt att leva
              i säkerhet inom erkända gränser. Vi har nära och goda relationer
              med Israel. Den israeliska regeringen har all rätt att skydda
              sina medborgare mot terrorhandlingar. Självklart ska detta ske
              inom folkrättens ramar.
            </seg>
            <seg xml:id="i-0ea08c74d026aa75-0">
              Sverige stöder upprättandet av en palestinsk stat. Vi avser inte
              att acceptera ändringar av 1967 års gränser, som inte har överenskommits
              i förhandlingar mellan parterna. Målet att bidra till upprättandet
              av en bärkraftig palestinsk stat, sida vid sida med Israel i fred
              och säkerhet, ligger fast. Israeler och palestinier måste återuppta
              fredsprocessen och undvika ensidiga åtgärder som riskerar att
              föregripa slutstatusförhandlingar.
            </seg>
            <seg xml:id="i-f694581beed055a3-0">
              Fru talman! Det senaste halvåret har mycket internationell uppmärksamhet
              riktats mot den palestinska sidan av konflikten. Den humanitära
              situationen är allvarlig och förvärras dagligen. Sverige fortsätter
              att vara en av de största bilaterala givarna till palestinierna
              och har beredskap att göra mer. Vi agerar också aktivt inom EU
              för att upprätta en mekanism så att internationellt stöd kan täcka
              befolkningens grundläggande behov. Det är en viktig och brådskande
              uppgift.
            </seg>
            <seg xml:id="i-96340ff2aa4ced26-0">
              Sverige står till fullo bakom den så kallade kvartettens krav
              på den Hamasledda palestinska regeringen. Den måste avsäga sig
              våld, erkänna Israels rätt att existera och hålla internationella
              avtal. Vi har också kommit överens inom EU om att inte ha några
              kontakter på politisk nivå med den palestinska regeringen.
            </seg>
            <seg xml:id="i-e3645607ee675e7a-0">
              Vi följer den palestinska regeringens agerande noga och noterar
              inte minst hur den förhåller sig till terroristbrott. Dessa avskyvärda
              brott mot oskyldiga civila kan aldrig ursäktas. Hamas måste nu
              axla det ansvar som följer av regeringsinnehavet och söka möta
              det palestinska folkets högt ställda förväntningar på fred.
            </seg>
            <seg xml:id="i-bfb1f0f827cf5055-0">
              Hamas har fått regeringsmakten i fria och demokratiska val. Det
              skulle vara regionen till gagn om regeringen blir framgångsrik.
              En grundläggande förutsättning är dock att framgången sker inom
              ramen för fredsprocessen. Det innebär att Hamas måste uppfylla
              kvartettens krav och ansluta sig till president Abbas förhandlingslinje.
            </seg>
            <seg xml:id="i-0ba781942dd7aaf4-0">
              Fru talman! Fokuseringen på palestiniernas situation får inte
              skymma Israels ansvar.
            </seg>
            <seg xml:id="i-2374e33b9a3bdcc9-0">
              Jag tänker inte minst på den alltmer kringskurna rörelsefriheten
              på ockuperat område som så uppenbart försvårar palestiniernas
              vardag. Levnadsvillkoren och ekonomin blir lidande när människor
              och varor fastnar vid avspärrningar och kontrollstationer.
            </seg>
            <seg xml:id="i-7d0eaca0cfcf5b72-0">
              Bristande rörelsefrihet och frysningen av tull- och momsmedel
              som tillhör palestinierna är enligt Europeiska kommissionen och
              Världsbanken de viktigaste orsakerna till den nuvarande svåra
              humanitära situationen på Västbanken och i Gaza.
            </seg>
            <seg xml:id="i-3720806b45a6f616-0">
              Samtidigt fortsätter byggandet av separationsbarriären på ockuperad
              mark i strid med folkrätten. Särskilt oroande är barriärens planerade
              sträckning i och kring Jerusalem. Denna oroande utveckling måste
              vända.
            </seg>
            <seg xml:id="i-659bd26c686cfe7a-0">
              På senare tid har uttalanden gjorts i Israel om att framtida
              gränser skulle kunna dras ensidigt. Jag vill erinra om vikten
              av att inga fakta på marken skapas som försvårar en förhandlad,
              och därmed folkrättsenlig, lösning.
            </seg>
            <seg xml:id="i-397eaa94cc58be4f-0">
              Vi förväntar oss att även den nya israeliska regeringen nu agerar
              konstruktivt. Israel måste snarast finna vägar för att överföra
              palestiniernas pengar liksom genomföra det avtal om rörelsefrihet
              och tillträde som parterna kom överens om i november 2005. Israel
              bär ett ansvar för att undvika den humanitära kris som nu hotar
              de palestinska områdena.
            </seg>
            <seg xml:id="i-18661ca6121f5323-0">
              Fru talman! Låt mig till slut konstatera att svensk Mellanösternpolitik
              ligger fast. Sverige kommer att fortsätta att bedriva en aktiv
              politik för en fredlig utveckling i regionen i nära samarbete
              med parterna, med EU och med det internationella samfundet.
            </seg>
          </u>
          <note xml:id="i-7f4cca5ab0707837-0">
            Tredje vice talmannen konstaterade att Göran Hägglund, som framställt
            interpellation 2005/06:425, inte var närvarande i kammaren.
          </note>
          <note type="speaker" xml:id="i-44c5870a65cacb10-0">
            Anf. 2 CARL B HAMILTON (fp):
          </note>
          <u who="carl_b_hamilton_f03c03" next="cont" xml:id="i-7913e3919306ccbe-0">
            <seg xml:id="i-181b61b30bab0603-0">
              Fru talman! I en parlamentarisk demokrati sker ansvarsutkrävandet
              i efterhand och i Sverige bland annat genom interpellationsinstrumentet.
              Vi utövar sålunda nu den kontrollmakt som riksdagen har. Därför
              kommer jag att fokusera på det mest kontroversiella i utrikesministerns
              svar.
            </seg>
            <seg xml:id="i-878792467fdc9f16-0">
              Jag vill tacka utrikesministern för svaret. Det var ett i långa
              stycken utmärkt svar, men jag fokuserar, som sagt, på det kontroversiella.
            </seg>
            <seg xml:id="i-1edc4bafc957291e-0">
              Jag börjar med flygövningen. Det är, säger utrikesministern,
              inte ett beslut riktat mot Israel, utan det är ett beslut grundat
              på praxis och principer, för att citera ur interpellationssvaret.
            </seg>
            <seg xml:id="i-8f31a006e96b851e-0">
              I en DN-intervju den 13 maj har Jan Eliasson preciserat att beslutet
              är grundat på regelverket. Finns detta regelverk, och när blir
              det i så fall offentligt eller känt för riksdagen?
            </seg>
            <seg xml:id="i-6dbc3bd52a27590c-0">
              I DN säger Jan Eliasson vidare: Jag ser ingen anledning att betrakta
              detta med flygövning som en utrikespolitisk fråga. Det tycker
              jag är ett mycket besynnerligt yttrande. Det måste dessvärre uppfattas
              som ett försök från utrikesministerns sida att undfly ansvar för
              den officiella motiveringen.
            </seg>
            <seg xml:id="i-6cc3de3a0ffcc8ba-0">
              Det angivna officiella motivet för att avlysa flygövningen var
              att Israel var involverat. I den officiella motiveringen fanns
              ingenting om övningens innehåll, dess relevans, dess kostnader
              eller annat som har med Försvarsdepartementets ansvar att göra,
              utan det var Israels medverkan som stoppade Sveriges deltagande.
              Det är motivet. Det måste ha en utrikespolitisk implikation, och
              ansvarstagandet för detta ligger hos utrikesministern.
            </seg>
            <seg xml:id="i-adb7adea3961d68e-0">
              Min fråga är: Är det regeringens position i dag att Sverige kan
              delta i militära övningar tillsammans med Israel? Finns det ett
              svar på denna enkla och raka fråga? Kan Sverige delta i militära
              övningar tillsammans med Israel?
            </seg>
            <seg xml:id="i-c50fae7a005e970a-0">
              Den andra frågan gäller viseringsbeslutet. Generalkonsuln i Jerusalem
              begärde instruktioner för hur han skulle förfara med ansökan om
              visum från Hamasminister Adwan och andra. I regeringens instruktion
              tillbaka till generalkonsulatet i Jerusalem, som ju är offentlig,
              sägs inte ett ord om aspekten och frågan om de politiska relationerna
              till andra EU-länder, trots att det är precis det som är skälet
              till att generalkonsuln vänder sig till UD i Helsingfors för att
              få en instruktion.
            </seg>
            <seg xml:id="i-f9cf54a536e75091-0">
              Jan Eliasson talar om allmänt reseförbud. Detta tal om reseförbud
              är UD:s eget mantra. Det är bara UD som talar i termer av reseförbud
              i fallet med minister Adwan. Regelverket gäller nämligen inte
              ministrarna. Det gäller möjligen frågan om enskilda Hamasmedlemmar
              ska få eller inte få visum. Det står på rad två i regeringens
              eget brev till generalkonsulaten av den 26 april. Där nämns endast
              Hamasmedlemmar, inte regeringsföreträdare eller ledare för Hamas.
            </seg>
            <seg xml:id="i-6a3e0de4fbe0f33b-0">
              Det finns enligt min mening inget stöd för att bevilja eller
              inte bevilja visum till en minister enligt något regelverk ens
              i UD:s egna handlingar i ärendet. Det är en efterhandskonstruktion
              med dessa ständiga hänvisningar till regelverk och fråga om reseförbud.
              Fly inte från ansvarstagandet från ett enligt min mening aktivt,
              medvetet UD-beslut! Det är ett beslut där Sverige valt att inom
              EU profilera sig som antiisraeliskt och bjudit till för att gynna
              en terrororganisation som fått regeringsmakten.
            </seg>
            <seg xml:id="i-33174c901e89ad7a-0">
              Även om det funnits ett regelverk, som även omfattar ministrar,
              ger det inte Hamasministern någon oavvislig rätt att komma in
              i Sverige. Det är av precis det skälet som det finns ett visumtvång.
              Frågan är inte varför Tyskland, Frankrike och andra EU-länder
              sagt nej eller protesterat. Frågan är: Varför sade Sverige ja?
              Varför var det så viktigt och attraktivt för Sverige att bevilja
              visum?
            </seg>
          </u>
          <note xml:id="i-edccf9656571c52d-0">
            Anf. 3 GUNILLA CARLSSON i Tyresö (m):
          </note>
          <u who="carl_b_hamilton_f03c03" prev="cont" xml:id="i-95fb587db5a57137-0">
            <seg xml:id="i-9af77cb22d9c2eac-0">
              Fru talman! När Sverige tidigare i vår drog sig ur den fredsfrämjande
              övningen Volcanex var det med hänvisning till att Israel skulle
              delta. Året innan hade Sverige deltagit i världens största flygstridsövning
              Maple Flag tillsammans med bland annat Israel.
            </seg>
            <seg xml:id="i-a96076a837086abe-0">
              Statsministern hävdade först att det var ett misstag att delta
              i Maple Flag. Men sedan hävdade hans närmaste medarbetare att
              det inte var ett misstag, med hänvisning till att det svenska
              deltagandet i Maple Flag bara var civilt.
            </seg>
            <seg xml:id="i-3d07f29aa376eb46-0">
              Kan utrikesministern förklara för mig vad som var civilt med
              Sveriges bidrag till världens största flygstridsövning?
            </seg>
          </u>
          <note type="speaker" xml:id="i-2ff8c7e4dabc26ac-0">
            Anf. 4 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-0">
            <seg xml:id="i-ff767c11858a429c-0">
              Fru talman! Jag tänker ta upp tre olika aspekter i diskussionen,
              som rör sig över flera olika frågeställningar. Den första aspekten
              handlar om de krav som vi ställer på Israel och palestinierna.
              Det är väldigt viktigt att man ställer krav som är likvärdiga
              på båda parter.
            </seg>
            <seg xml:id="i-3a142c44ca11e6d7-0">
              När det gäller frågan att avsäga sig våld är det ett väldigt
              viktigt och legitimt krav. Jag undrar varför man inte på ett tydligt
              sätt ställer det kravet på den israeliska illegala ockupationsmakten.
              Den använder sig av våld på olika sätt mot de ockuperade palestinierna.
            </seg>
            <seg xml:id="i-81471b273bafe5ad-0">
              Jag skulle vilja veta hur Sverige betonar detta. Palestinierna
              har samma rätt till skydd mot våld som israelerna. Varför tar
              man inte upp palestiniernas rätt till skydd? De har också svårare
              som ockuperat folk att få ett skydd av sin regering.
            </seg>
            <seg xml:id="i-50779fd394c47390-0">
              Det är ett väldigt bra beslut som regeringen har fattat när det
              gäller det svenska icke-deltagandet i den militära övningen. Men
              jag blir också lite förvirrad över vilka riktlinjer som finns.
              Jag tycker inte att man tydligt deklarerar vilka riktlinjer som
              behöver finnas.
            </seg>
            <seg xml:id="i-67c3df1d80f95b29-0">
              Det är väldigt bra att man till exempel kräver att Hamas ska
              avväpna sig. Jag tycker att det är väldigt viktigt. Varför har
              man då ett militärt samarbete med Israel, vilket vi från svensk
              sida har? Det gäller till exempel att vi importerar israeliska
              militära produkter, och vi lånar ut svensk militär utrustning.
              Då har man ett militärt samarbete.
            </seg>
            <seg xml:id="i-6580e3c6ee2d2422-0">
              Å andra sidan fattade man beslutet när det gäller militärövningen
              som var bra. Men man säger inte tydligt att det beror på att man
              inte anser att det är rätt att ha samarbete militärt med ett land
              som bryter mot internationell rätt. Jag skulle väldigt gärna vilja
              att man från regeringens sida tydligare fattade den typen av beslut.
              Det skulle öka Sveriges trovärdighet i internationella frågor.
            </seg>
            <seg xml:id="i-0ec6fa60d2e6f417-0">
              Det är väldigt viktigt att betona att Sveriges roll i Mellanöstern
              behöver vara att försöka minska våldsanvändning. Det gör man inte
              genom militärt samarbete. Där ska man vara tydlig mot både palestinierna
              och israelerna.
            </seg>
          </u>
          <note type="speaker" xml:id="i-e6bbc59792aa6928-0">
            Anf. 5 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-0">
            <seg xml:id="i-0e0b2af777f34c7f-0">
              Fru talman! Jag vill börja med att säga välkommen till Jan Eliasson
              i hans nya roll som utrikesminister. Det har jag inte gjort förut.
              Jag vill dessutom gratulera till ett väl genomfört FN-möte om
              hiv/aids i Jan Eliassons andra roll i generalförsamlingen.
            </seg>
            <seg xml:id="i-7cf95841c7d9f2ee-0">
              Fru talman! Utrikesministern säger att Sverige till fullo står
              bakom kvartettens krav på den palestinska Hamasledda regeringen.
              Den måste avsäga sig våld, erkänna Israels rätt att existera och
              hålla internationella avtal. Vi har också kommit överens om inom
              EU att inte ha några kontakter på politisk nivå med den palestinska
              regeringen. Det är vi också från moderat håll ense om.
            </seg>
            <seg xml:id="i-4156a35965efbdd3-0">
              Just därför skulle jag vilja fråga utrikesministern hur det kommer
              sig att vi ser denna socialdemokratiska splittring. Socialdemokratiska
              riksdagsledamöter tar själva initiativ till att träffa Hamas.
              Är inte det politisk nivå? Jag anser att en riksdagsledamot är
              politisk nivå i allra högsta grad.
            </seg>
            <seg xml:id="i-c0b0b8d11f861694-0">
              Jag skulle vilja veta hur utrikesministern ställer sig till ett
              sådant agerande, om det verkligen inte är politisk nivå, och hur
              det ser ut.
            </seg>
          </u>
          <note type="speaker" xml:id="i-a25a370904396cef-0">
            Anf. 6 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-1">
            <seg xml:id="i-62cad4c9abd3c2c5-0">
              Fru talman! Jag tackar för dessa bidrag till en viktig debatt
              och diskussion. Jag noterar med tillfredsställelse Carl B Hamiltons
              inledande kommentar om att det finns enighet om huvudlinjerna
              i vår Mellanösternpolitik och att man koncentrerar sig på de kontroversiella
              punkterna.
            </seg>
            <seg xml:id="i-49bce7718a57cda9-0">
              Det är viktigt att alltid understryka att det råder en så hög
              grad av enighet som möjligt om huvudlinjerna i vår politik. Det
              gläder mig att kunna konstatera detta i vår Mellanösternpolitik.
              Den kommer att bli oerhört viktig de närmaste åren. I IsraelPalestina-frågan,
              Irakfrågan och Iranfrågan kan vi räkna med att det här ärendekomplexet
              kommer att dominera vår dagordning. Det är viktigt att föra en
              dialog där och att vi kan uppnå en så hög grad av enighet som
              möjligt.
            </seg>
            <seg xml:id="i-75215426d7e9e161-0">
              Några kommentarer till de frågor som togs upp.
            </seg>
            <seg xml:id="i-865e2fc45336b11c-0">
              När det gäller flygövningen var det ett beslut som fattades innan
              jag hade tillträtt. Det var ett beslut som formellt var försvarsministerns,
              men givetvis tar vi kollektivt ansvar i regeringen för de beslut
              som fattas.
            </seg>
            <seg xml:id="i-2cd39b872653a378-0">
              Vad jag har förstått när det hänvisas till regelverk är att det
              finns ett generellt tillstånd att delta i övningar men att varje
              övning prövas på de grunder som har att göra med vilken nytta
              man har av dessa övningar och vilka erfarenheter man kan vinna
              på övningarna, och det sker från fall till fall. Det innebär att
              i fallet Spring Flag kom regeringen fram till beslutet att denna
              övning inte bidrog till en erfarenhetsökning som var relevant,
              och man förutsåg inte något behov av samövning med Israel tyvärr,
              får man kanske säga. Däremot fanns det, när det gäller det som
              Gunilla Carlsson frågade om, i Maple Flag ett element som huvudsakligen
              riktade in sig på transportkapacitet, där det eventuellt skulle
              vara möjligt att även israeliska plan kunde bidra i transporthänseende.
              Det är den förklaring som jag har fått.
            </seg>
            <seg xml:id="i-f787fb95182b0029-0">
              Jag noterar alltså att det sker en prövning från fall till fall
              och kan på Carl B Hamiltons fråga svara att ja, Sverige kan delta
              med Israel, såsom det också visade sig i fallet Maple Flag-övningen.
            </seg>
            <seg xml:id="i-f6e34905ec2303e3-0">
              När det gäller viseringsfrågan var vi medvetna om att den här
              frågan skulle kunna leda till en diskussion inom EU-kretsen. I
              några fall fick vi negativa reaktioner på de namn som cirkulerade
              i Schengenhanteringen. Men i fallet flyktingministern fick vi
              ingen sådan reaktion. Då ombads generalkonsulatet att särskilt
              understryka detta i samtal med sina generalkonsulskolleger i Jerusalem.
            </seg>
            <seg xml:id="i-e55b2782b6603aef-0">
              Vi uppfattade det som att man i Schengenkretsen ansåg att detta
              var förenligt med det beslut som hade fattats inom EU, som handlade
              om att man skulle undvika kontakter på regeringsnivå. Politiska
              kontakter tolkas givetvis från regeringarnas sida som kontakter
              med, apropå Ewa Björlings fråga, regeringen och regeringens tjänstemän.
              Det bör naturligtvis iakttas en viss försiktighet, tror jag. Och
              det är väl särskilt viktigt för mig att säga i denna sal att riksdagsledamöters
              beslut inte prövas av regeringsledamöter. Jag ville därför inte,
              när jag fick frågor tidigare, uttala mig om de planer som fanns
              hos enskilda riksdagsmän på att träffa dessa personer.
            </seg>
            <seg xml:id="i-299dc22cab93d517-0">
              Jag vill också säga att det pågår en oerhört spännande och viktig
              diskussion inom Hamas. Det finns grupper inom Hamas som vill ha
              politiska kontakter med omvärlden och som inser att man måste
              gå i riktningen dialog med omvärlden. Jag tror att den representant
              som var här i Sverige fick klart för sig att det utan tvekan var
              fråga om att svenska folket krävde ett erkännande av Israel och
              avståndstagande från våld.
            </seg>
            <seg xml:id="i-d1f0b4f30e262b7f-0">
              Jag får avsluta här och kanske fortsätta i nästa inlägg.
            </seg>
          </u>
          <note type="speaker" xml:id="i-baa6c27ce26387af-0">
            Anf. 7 CARL B HAMILTON (fp):
          </note>
          <u who="carl_b_hamilton_f03c03" next="cont" xml:id="i-7913e3919306ccbe-1">
            <seg xml:id="i-9f190f8fb510c19a-0">
              Fru talman! Jag vill börja med att tacka utrikesministern för
              ett väldigt klargörande besked beträffande flygövningen. Det var
              ett mycket glädjande klargörande att Sverige kan flygöva med Israel,
              att det inte finns någon utrikespolitisk doktrin eller något förhållningssätt
              som förbjuder detta, utan att man har en pragmatisk inställning.
              Som jag uppfattade det är det försvarskriterier som avgör om övningen
              i fråga främjar eller inte främjar Sveriges försvar. Det är bra.
            </seg>
            <seg xml:id="i-193697f5f20edea7-0">
              För att återgå till frågan om viseringen är jag egentligen mest
              störd av detta att Sverige tog den här risken som sedan visade
              sig falla ut som ett negativt inslag, nämligen att splittra den
              europeiska unionens medlemsländer.
            </seg>
            <seg xml:id="i-3d3bab3f41223493-0">
              Det finns en gammal kritik som utrikesministern säkert är mycket
              väl medveten om, att den europeiska unionen, jämfört med USA och
              andra aktörer i Mellanöstern, är impotent, kraftlös, alltid splittrad.
              Det är delvis en vrångbild, men den bilden finns där.
            </seg>
            <seg xml:id="i-ebbcf8224231f2db-0">
              Jag menar att det svenska beslutet att bevilja den här viseringen
              inte bara kan ses som en fråga om vi ska vi ha den här personen
              inom våra gränser, utan det har en signaleffekt som är mycket
              olycklig, nämligen att den europeiska unionen än en gång inte
              kan samla sig till en gemensam hållning. Därför tycker jag att
              det är advokatyr det har det varit mer i diskussionen tidigare
              än just i dag att försöka låtsas som att den här personen är en
              fotsoldat eller en vanlig Hamasmedlem och att vi därför inte kan
              utfärda reseförbud för vederbörande. Den här personen var en minister.
            </seg>
            <seg xml:id="i-266b364fc72c3bff-0">
              Den europeiska unionen framstår som splittrad. Det är naturligtvis,
              enligt min mening, väldigt olyckligt eftersom jag är en varm anhängare
              av att Europeiska unionen ska ha en gemensam utrikes- och säkerhetspolitik
              så långt det är möjligt. Därför återkommer jag till frågan varför
              det i det här fallet var så attraktivt och viktigt för Sveriges
              regering att göra det som det framstår som för omvärlden, att
              bereda en plattform för Hamas i Västeuropa. Varför var det just
              Sverige som skulle ploga i det här fallet?
            </seg>
            <seg xml:id="i-6dff908134ff0b98-0">
              Min konkreta fråga till utrikesministern är den här: Om minister
              Adwan skulle söka visum på nytt, skulle det då beviljas av den
              svenska regeringen? Finns det ett svar på den frågan? Jag kan
              säga att med en alliansregering kommer inte ledare som minister
              Adwan att beviljas inresevisum till Sverige. Kommer han, om han
              söker igen, att få ett sådant visum?
            </seg>
          </u>
          <note xml:id="i-95698fc5560cffd9-0">
            Anf. 8 GUNILLA CARLSSON i Tyresö (m):
          </note>
          <u who="carl_b_hamilton_f03c03" prev="cont" xml:id="i-95fb587db5a57137-1">
            <seg xml:id="i-8aeb185e4fda9e62-0">
              Fru talman! Jag tackar utrikesministern för svaret på frågan
              om flygstridsövningen.
            </seg>
            <seg xml:id="i-e5ad65432f7977f3-0">
              Sverige drog sig ur övningen Volcanex, eller Spring Flag, i ett
              väldigt sent skede. Det sker en prövning från fall till fall,
              sades det här. Men saken är ju den att beslutet sammanföll väldigt
              olyckligt i tiden med andra händelser. Det är därför som vi i
              oppositionen har väldigt många frågor kring det här, men också
              för att själva övningsdeltagandet bortförklarades på ett mycket
              märkligt sätt.
            </seg>
            <seg xml:id="i-0dbc3c6b5dfd3276-0">
              Jag tolkar nu utrikesministerns svar som att det var okej att
              delta i flygstridsövningen Maple Flag för ett år sedan i Kanada,
              men att det däremot inte är okej att i år öva fred tillsammans
              med Israel. Det är lite märkligt.
            </seg>
          </u>
          <note type="speaker" xml:id="i-98674440c44e7b30-0">
            Anf. 9 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-1">
            <seg xml:id="i-f896039841562fb7-0">
              Fru talman! När det gäller frågan om militärövningen tycker jag
              att det är olyckligt om det inte finns en sammanhållen politik.
              I PGU, Politik för Global Utveckling, betonas ju att alla politikområden
              ska främja mänskliga rättigheter. Staten Israel bryter mot internationell
              rätt och kränker mänskliga rättigheter. I enlighet med en politik
              för global utveckling borde man se till att även en sådan fråga
              som närvaro i militär internationell övning borde beaktas av PGU.
              Det tycker jag borde vara den svenska linjen. Jag undrar om utrikesministern
              ser en sådan linje förenlig med en militär övning tillsammans
              med staten Israel så länge Israel bryter mot internationell rätt
              och kränker mänskliga rättigheter.
            </seg>
            <seg xml:id="i-6cc2a99e0d41f3b7-0">
              När det gäller frågan om visering och Hamasministerns besök i
              Sverige trodde jag att en gammal svensk, klok linje var att dialog
              är att föredra och att det är viktigt att prata med människor
              för att skapa förståelse. Jag kan intyga att samtliga ledamöter
              från riksdagen som mötte Hamasministern väldigt tydligt ställde
              krav på att man ska acceptera Israels rätt till existens och att
              man ska ta avstånd från våld. Däremot hade vi en dialog, och dialog
              trodde jag var en svensk linje, något som vi tror på.
            </seg>
            <seg xml:id="i-621de23e4e1ba175-0">
              Isolering på det sätt som den borgerliga alliansen här verkar
              föredra är ingenting som skapar fred.
            </seg>
            <seg xml:id="i-a3ec5f8e4875ee6e-0">
              Jag vill ändå betona att jag fortfarande vill ha svar från utrikesministern
              på den fråga jag ställde om hur palestinierna ska skyddas mot
              militära övergrepp och våld.
            </seg>
          </u>
          <note type="speaker" xml:id="i-f1fb2b165195f4ad-0">
            Anf. 10 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-1">
            <seg xml:id="i-bba90a6e2159a06f-0">
              Fru talman! Jag tackar för svaret. Jag vill förtydliga att min
              fråga gällde socialdemokratiska riksdagsledamöter. Det jag pekade
              på handlade om splittringen inom Socialdemokraterna och att man
              har olika linjer i regering och riksdag.
            </seg>
            <seg xml:id="i-88c59600e73cff4b-0">
              Jag anser att det inte är tillfredsställande att se att svenska
              s-riksdagsledamöter går rakt emot en enad EU-front i den frågan.
              Vi representeras dessutom i EU av en socialdemokratisk regering.
              Det ger en missvisande och luddig bild av svensk utrikespolitik.
              Man kan ju fråga sig om det verkligen är den socialdemokratiska
              regeringen som styr svensk utrikespolitik eller om det i vissa
              fall är enskilda s-riksdagsledamöter som styr tillsammans med
              Miljöpartiet och Vänstern.
            </seg>
            <seg xml:id="i-70bcb06e180483c5-0">
              Är det den nya Mellanösternpolitiken eller är det den socialdemokratiska
              regeringens linje som gäller?
            </seg>
          </u>
          <note type="speaker" xml:id="i-10444fc240804bc9-0">
            Anf. 11 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-2">
            <seg xml:id="i-38231b94b50160b1-0">
              Herr talman! Jag håller helt med Carl B Hamilton om att det är
              oerhört viktigt att EU rör sig i riktning mot en förstärkt gemensam
              utrikespolitik. Ett av de områden där man kan visa att man har
              en gemensam utrikespolitik är just Mellanöstern. Jag vill hävda
              att jag anser att frågan om visering inte på något sätt lett till
              någon effekt på EU:s samlade politik. Jag har deltagit i två utrikesministermöten
              under den tid som jag har tjänstgjort som utrikesminister. Inte
              vid något tillfälle har den här frågan tagits upp.
            </seg>
            <seg xml:id="i-0367ac55b817f624-0">
              Vi har diskuterat mekanismen för att stödja palestinierna. Vi
              har diskuterat frågan om Hamas valda regering och hur vi ska hantera
              relationerna med Fatah. Vi har haft intressanta politiska diskussioner.
              Inte vid något tillfälle har den här frågan tagits upp.
            </seg>
            <seg xml:id="i-a54376672652e956-0">
              Den har uppmärksammats stort i Sverige. Jag är beredd att ta
              debatten, men jag vill hävda att man inte ska dra slutsatser som
              går i den riktningen att detta på något sätt skulle underminera
              EU:s politik.
            </seg>
            <seg xml:id="i-16cab093c7d8b03c-0">
              Jag tycker att det är viktigt att det förs en diskussion om hur
              vi hanterar frågan att Hamasregeringen är där på ett demokratiskt
              mandat. Hur kan man påverka Hamas i riktning mot en accept av
              Israel? Hur kan man påverka Hamas i riktning mot att ta avstånd
              från våld?
            </seg>
            <seg xml:id="i-3e95da533349e5cf-0">
              Vi har tagit ett beslut i EU om att inte ha politiska kontakter
              på regeringsnivå. Vi tillåter inte ens tjänstemannakontakter.
              Men det är ju viktigt att de krafter inom Hamas som vill röra
              sig i riktning mot ett erkännande av Israel får chans att se demokratiska
              stater och prata med dem. Det är jag beredd att säga. Det tror
              jag att representanterna fick höra när de var här.
            </seg>
            <seg xml:id="i-f70a9ef92e0fa362-0">
              Det finns en intressant rörelse, det så kallade Fängelsebrevet,
              inom palestinierna där både Fatah- och Hamasrepresentanter rör
              sig i riktning mot ett erkännande av Israel, till att börja med
              kanske i form av att ansluta sig till Beirutdeklarationen från
              2002.
            </seg>
            <seg xml:id="i-47913e5e7c31cad9-0">
              Det lilla hopp man kan ha om att Hamas rör sig i den riktningen
              bör kanske näras.
            </seg>
            <seg xml:id="i-4c8aa307424fddfe-0">
              Det hindrar inte att vi ska vara stenhårda när det gäller att
              inte ha politiska kontakter och ställa de här kraven. Men vi ska,
              som sagt, inte låsa dörren fullständigt för att få träffa andra
              människor än olika extrema grupper i arabvärlden och den islamiska
              världen.
            </seg>
            <seg xml:id="i-6897aedfa2843c4a-0">
              När det gäller frågan om vad vi ska göra om vi får en ny fråga
              kan jag säga att vi redan har sagt nej till en lokalpolitiker,
              tror jag att det var, från Hamas som skulle ha kommit till Sjövikkonferensen.
              Vi fick en invändning från ett EU-land och genomförde därför inte
              den viseringen. Vi prövar varje visering för sig.
            </seg>
            <seg xml:id="i-133ce556ef2e1508-0">
              Om det inte blir några invändningar för Schengenvisering finns
              möjligheten att ge så kallad nationell visering. Där har statsministern
              gjort klart att om man kommer i ett läge där man inte har någon
              invändning för en Schengenvisering och gör en framställning om
              en nationell visering är det väldigt hårda krav. Vi anser då inte
              att det finns anledning att ge nationell visering. Det krävs nämligen
              bärande humanitära skäl eller ett nationellt intresse. Det sade
              statsministern också under en del av den här debatten.
            </seg>
            <seg xml:id="i-bbc7ee1f5918cac7-0">
              Till Gunilla Carlsson vill jag säga att skillnaden var att det
              i det ena fallet var träning med transportflyg och i det andra
              fallet stridsflyg. Den bedömning som gjordes, inte minst från
              försvarshåll, var att den skillnaden var relevant.
            </seg>
            <seg xml:id="i-fa5c2300736c8ee4-0">
              Till Yvonne Ruwaida kan jag säga att vi ska fortsätta diskussionen
              om militärt samarbete senare i samband med en annan interpellation.
              Jag tror att jag i mitt interpellationssvar tydligt angav de krav
              som det finns anledning att ställa på Israel och som har att göra
              med rörelsefrihet och palestiniernas rörelsefrihet och levnadsvillkor.
              Det ska också framföras på ett väldigt tydligt sätt.
            </seg>
          </u>
          <note type="speaker" xml:id="i-74d024e869d45324-0">
            Anf. 12 CARL B HAMILTON (fp):
          </note>
          <u who="carl_b_hamilton_f03c03" xml:id="i-17dc387759e4111b-0">
            <seg xml:id="i-f5cc3c4a4421aa65-0">
              Herr talman! Jan Eliasson säger att han på intet sätt har uppfattat
              att det har påverkat Sveriges roll eller agerande inom EU. Det
              är möjligt. Men det vi diskuterar här är den svenska regeringens
              agerande.
            </seg>
            <seg xml:id="i-3cd49b522952c58d-0">
              Jag vill bara påminna om att förbundskansler Angela Merkel vid
              en pressträff efter ett regeringsmöte har sagt att hon har sett
              Tysklandsbesöket, som möjliggjordes genom den svenska viseringen,
              som förargligt och landets socialdemokratiska utrikesminister
              talade om en otrevlig händelse. Jag tycker inte att Sverige ska
              ploga för otrevliga händelser och förargligt beteende i sådana
              här sammanhang.
            </seg>
            <seg xml:id="i-d6d425c616663bb3-0">
              Vi ska ta strider då och då och inte bara följa John, men i det
              här fallet tycker jag att det var synnerligen olyckligt och olämpligt
              att göra detta.
            </seg>
            <seg xml:id="i-a8a90ce9d752afa3-0">
              Det blev inte glasklart för mig vad Sveriges agerande skulle
              vara om man söker visum igen. Vad skulle Sverige svara? Jag förstår
              att utrikesministern vill citera statsministern, han är ändå regeringschef,
              men det blev inte något riktigt tydligt svar på den raka enkla
              frågan: Om han söker visum igen, kommer han eller kommer han inte
              att beviljas det?
            </seg>
            <seg xml:id="i-7a6295fa15a5ff27-0">
              Yvonne Ruwaida talade om isolering. Jag tror att det i det här
              fallet, liksom i andra fall, blir en kombination av morot och
              piska. Vi hade i EU-nämnden för någon vecka sedan uppe fallet
              med de tamilska tigrarna. Det måste vara så. Om Europeiska unionen
              eller omvärlden sätter upp krav och säger att om det ena eller
              andra kravet det kan vara att införa demokrati eller att delta
              i en fredsprocess inte uppfylls kommer organisationen att terroriststämplas
              eller tillgångarna att frysas måste man ju också genomföra de
              åtgärderna.
            </seg>
            <seg xml:id="i-6dfa33a4447d26ee-0">
              Som jag ser på den internationella politiken är både påtryckningar
              och löften om bistånd ett ur vår synpunkt eftersträvansvärt beteende.
            </seg>
          </u>
          <note type="speaker" xml:id="i-2d0c9cfba4b6788f-0">
            Anf. 13 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-3">
            <seg xml:id="i-a580e39bb8648d24-0">
              Herr talman! Jag skulle nog utsätta mig för konstitutionella
              problem om jag som minister vid detta stadium från riksdagens
              talarstol skulle uttala mig om vilket beslut vi kommer att fatta
              vid en viseringsprövning. Vi måste pröva det på de grunder som
              gäller för viseringar.
            </seg>
            <seg xml:id="i-6e987d6c28d90509-0">
              Vi har fått reaktioner från övriga vid senare förfrågningar i
              ett fall ett Schengenland. Vi får se vilken reaktion vi får om
              en sådan ansökan skulle komma igen och sedan naturligtvis fatta
              ett eget beslut.
            </seg>
            <seg xml:id="i-79aee5061f81ddb8-0">
              Vi får se det från fall till fall.
            </seg>
            <seg xml:id="i-45f9f0d884c7e757-0">
              Att döma av den senaste reaktionen kommer det naturligtvis från
              något enskilt land ofta reaktioner på Schengeninviteringar.
            </seg>
            <seg xml:id="i-ebfb705a833fb7ee-0">
              Men vi ska akta oss noga för att gå för snabbt fram därför att
              Schengen också omfattar länder utanför EU, det är Norge och andra.
              Så det är en ganska komplicerad fråga. Man tittade nyligen på
              denna fråga i en kommitté i EU. Men jag tror inte att man rör
              sig i riktning mot att ändra de regler som redan gäller. Och det
              har, som sagt, varit en positiv diskussion som inte på något sätt
              har varit skadlig för svenska intressen.
            </seg>
            <seg xml:id="i-507dc99483470bd4-0">
              Jag vill också till Ewa Björling säga att det inte finns någon
              splittring i denna fråga. Regeringen är helt samlad, och vi kan
              försäkra er att grundlinjerna i svensk Mellanösternpolitik ligger
              fast. Och politiken styrs i hög grad från, hoppas jag, landets
              stats- och utrikesministrar. Men det finns respekt för riksdagsledamöters
              möjligheter att agera. Och den respekten vill även jag visa.
            </seg>
            <seg xml:id="i-f7ce4b349ca151da-0">
              Jag vill avslutningsvis säga att jag tycker att den här debatten
              visar att det finns en känslighet i kontakter med Hamas. Därmed
              har EU bestämt sig för att ha en avvisande hållning till direktkontakter.
              Dilemmat är hur vi i ett internationellt politiskt perspektiv
              ska främja att denna rörelse rör sig i riktning mot moderation
              och samarbete med omvärlden. Det blir en senare stor utmaning
              för EU och för världssamfundet.
            </seg>
            <seg xml:id="i-96641ca615ad746a-0">
              Den akuta fråga som vi nu har att hantera är den eventuella humanitära
              kris som kommer och som kan leda till en radikalisering i Hamas,
              och den kan bli ännu farligare.
            </seg>
          </u>
          <note xml:id="i-0cbe58c14fac19af-0">
            Överläggningen var härmed avslutad.
          </note>
          <note xml:id="i-901f443195ef54b0-0">
            4 § Svar på interpellation 2005/06:404 om ambassad i Tunisien
          </note>
          <note type="speaker" xml:id="i-0f0bb4139b732521-0">
            Anf. 14 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-4">
            <seg xml:id="i-b78c9445c71f5b06-0">
              Herr talman! Helena Höij har frågat mig vad jag avser att göra
              för att ambassaden i Tunis ska kunna öppna igen.
            </seg>
            <seg xml:id="i-03ca08b44f3b2d48-0">
              Låt mig mot bakgrund av Helena Höijs inledning i frågan först
              säga att diplomatiska förbindelser länder emellan självklart inte
              bryts när en ambassad stänger. Sverige har en Helsingforssbaserad
              ambassadör för Tunisien. Utrikesdepartementet har regelbunden
              kontakt med Tunisiens ambassad i Helsingfors där en chargé-daffaires
              leder verksamheten. De diplomatiska kontakterna mellan Sverige
              och Tunisien är frekventa och relationerna goda.
            </seg>
            <seg xml:id="i-a2f27a5225af1049-0">
              Vår ambassad i Tunisien var en av de myndigheter som stängdes
              av budgetskäl hösten 2001. Sedan den 1 april i år finns emellertid
              åter en svensk diplomat på plats i Tunis, placerad på den finska
              ambassaden, med uppgift att främja svenska intressen. Det innebär
              bland annat att vår utsände stöder svenska företag på plats och
              bevakar den ekonomiska utvecklingen i Tunisien.
            </seg>
            <seg xml:id="i-5417d94259069237-0">
              En ytterligare uppgradering av den svenska diplomatiska närvaron
              i Tunisien är, med hänsyn till rådande budgetläge, för närvarande
              inte aktuell, beklagligtvis, vill jag tillägga.
            </seg>
          </u>
          <note type="speaker" xml:id="i-76be184a9c949048-0">
            Anf. 15 Tredje vice talman HELENA HÖIJ (kd):
          </note>
          <u who="helena_hoij_2f413e" xml:id="i-79751a826ceb3d31-0">
            <seg xml:id="i-f2f170d2c17bdf58-0">
              Herr talman! Jag ber att få tacka utrikesministern för svaret.
              På min fråga vad han tänker göra för att vår ambassad i Tunis
              ska kunna öppna igen svarar han ganska kort och koncist att en
              uppgradering av vår diplomatiska närvaro i Tunisien för närvarande
              inte är aktuell. Men jag tror att han gjorde tillägget: beklagligtvis,
              som inte fanns i det skriftliga svaret.
            </seg>
            <seg xml:id="i-499456b2697036b3-0">
              Så det är väl ingen som blir förvånad om jag säger att jag är
              besviken över svaret.
            </seg>
            <seg xml:id="i-612853eb6b92987f-0">
              Jag hade för en tid sedan förmånen att leda en delegation från
              riksdagen till just Tunisien. Då gav företrädare för både Tunisiens
              parlament och dess regering uttryck för sin besvikelse över att
              Sverige 2001 beslöt att stänga sin ambassad. Jag kunde själv se
              hur frånvaron av en ambassad och en ambassadör på plats försvårar
              arbetet för vår ambassadör. Det är väl självklart att de diplomatiska
              förbindelserna försvagas när man stänger en ambassad, oavsett
              om det görs av budgetskäl eller inte.
            </seg>
            <seg xml:id="i-a87c9f3ca4a8935a-0">
              Sedan ambassaden stängdes har till exempel de svenska ministerbesöken
              och andra politiska högnivåbesök i det närmaste upphört, och den
              politiska dialogen har minskat såväl i frågor där vi har kritik,
              till exempel i fråga om MR-frågor, som i frågor där vi står på
              samma sida, och de är inte så få de heller, till exempel i internationella
              sammanhang.
            </seg>
            <seg xml:id="i-2090442badcb8779-0">
              Som utrikesministern säkert vet har utrikesutskottet under en
              längre tid arbetat med ett betänkande om vår relation till den
              muslimska världen i EU:s grannskapsområde. Betänkandet var klart
              i mars, och där skriver ett enigt utskott att den svenska diplomatiska
              representationen bör stärkas i den muslimska världen.
            </seg>
            <seg xml:id="i-7b3b682de69957fb-0">
              Jag utgår från att utrikesministern delar den bedömning som utrikesutskottet
              gör. Men mot bakgrund av det svar som jag har fått på min interpellation
              måste jag ändå fråga utrikesministern vilka slutsatser som han
              drar av riksdagens ställningstagande i detta betänkande.
            </seg>
            <seg xml:id="i-bde57df27426771d-0">
              Sverige var ett av de första länderna som gav sitt fulla stöd
              till Tunisien efter självständigheten 1956, och Tunisien var ett
              av Sidas första programländer. Biståndet har sedan efterhand ersatts
              med ett bredare samarbete, och Sveriges handel med Tunisien utvecklades
              länge positivt.
            </seg>
            <seg xml:id="i-98c38f615c8af9b3-0">
              40 år av framgångsrikt svensk-tunisiskt utvecklingssamarbete
              har också självklart gett upphov till ett omfattande nätverk och
              goodwill för Sverige. Och vi har kunnat använda vår nära relation
              till att lyfta fram till exempel bristerna i tunisisk MR-politik.
            </seg>
            <seg xml:id="i-ebcbfe569815239c-0">
              Herr talman! Jag tycker att det är beklagligt att vi i Sverige,
              i stället för att än mer aktivt utnyttja de tillfällen som finns
              att främja förståelse och bygga broar med den muslimska världen
              i vår närmaste omvärld, har stängt ambassaden i Tunisien, ett
              land som vi har haft långa och goda relationer med.
            </seg>
          </u>
          <note type="speaker" xml:id="i-b5945fc2314c2f1e-0">
            Anf. 16 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-5">
            <seg xml:id="i-49e16c6c5bf34557-0">
              Herr talman! Jag vill tacka Helena Höij för denna utmärkta plädering
              för förstärkta relationer med den islamiska världen, med arabvärlden
              och med Tunisien. Jag känner djup sympati med grundbehovet och
              den inriktning som frågan ger.
            </seg>
            <seg xml:id="i-995babe31c6b1020-0">
              Vi har en traditionell vänskap med Tunisien. Arabvärlden behöver
              just nu kontakter med omvärlden, och vi behöver kontakter med
              dem. När jag arbetade med Lena Hjelm-Wallén tog vi initiativ till
              Euroislam-projektet som visade sig vara väldigt välbetänkt redan
              på den tiden. Men det visade sig ännu mer angeläget senare.
            </seg>
            <seg xml:id="i-42cdc390c1dfc9a1-0">
              Det är knapphetens stjärna här och budgetläget som tvingar oss
              till denna typ av beslut. Vi har haft hårda budgetbehandlingar
              om ambassader. Och det har varit med vånda och plåga som vi har
              gett oss in i dessa diskussioner. Som kabinettssekreterare fick
              jag genomleva detta under 90-talets slut, och 2001 tog vi beslut
              om att stänga ambassaderna i Kuwait, Peru, Libanon, Vatikanstaten
              och Tunisien. Det var plågsamt och är plågsamt och påverkar naturligtvis
              relationer, även om jag vill hävda att vi gör vårt yttersta för
              att hålla kontakterna vid liv. Vi har en ambassadör ackrediterad
              som reser dit regelbundet, och vi har tillsatt denna tjänsteman
              som är placerad på den finska ambassaden och som jag hoppas kan
              göra en god insats.
            </seg>
            <seg xml:id="i-db682bcbb4e65554-0">
              Jag hoppas att budgetläget kan bli sådant att vi kan få till
              stånd den förändring som är önskvärd och som jag är glad över
              att Sveriges riksdag visar så tydligt. Och jag vill uttrycka min
              tacksamhet över Helena Höijs ledning av detta delegationsbesök
              och över att hon väcker en även för mig som utrikesminister angelägen
              fråga om hur vi ska få de resurser som är nödvändiga för att vara
              representerade på det sätt som Sveriges riksdag önskar.
            </seg>
          </u>
          <note type="speaker" xml:id="i-8164411453c32660-0">
            Anf. 17 Tredje vice talman HELENA HÖIJ (kd):
          </note>
          <u who="helena_hoij_2f413e" xml:id="i-79751a826ceb3d31-1">
            <seg xml:id="i-b17c8a2d6be9293f-0">
              Herr talman! Jag tackar utrikesministern för detta debattinlägg.
              Det känns som om vi ändå har samma grundsyn när det gäller vikten
              av en ambassad och betydelsen av en permanent närvaro i så många
              länder som möjligt, men inte minst i ett land som Tunisien. Men
              det är knapphetens stjärna jag tror att utrikesministern använde
              det uttrycket som har lett till denna situation.
            </seg>
            <seg xml:id="i-5f4da9ddbadca2f8-0">
              Som jag sade i mitt förra inlägg utvecklades Sveriges handel
              med Tunisien väldigt länge positivt. Men sedan ambassaden stängdes
              har den trenden brutits, och nu är den trenden i stället nedåtgående.
              Som exempel vill jag nämna Sveriges export till Tunisien som enligt
              SCB har sjunkit från nästan 1,3 miljarder 2001 till mindre än
              700 miljoner förra året och det på en marknad som växer med 5
              %. Exporten borde ha kunnat fortsätta att öka.
            </seg>
            <seg xml:id="i-774b585eaddc278d-0">
              Ambassaden i Tunisien stängdes av budgetskäl, men jag skulle
              vilja påstå att det egentligen inneburit en ekonomisk förlust
              för Sverige som helhet.
            </seg>
            <seg xml:id="i-e67424d361183e5d-0">
              Precis som utrikesministern säger har vi sedan den 1 april i
              år ett kontor för att främja näringslivsutbyte i Tunis. Jag hoppas
              också att detta ska bidra till att utveckla det svensk-tunisiska
              ekonomiska samarbetet.
            </seg>
            <seg xml:id="i-41072667b70281c0-0">
              Jag skulle också vilja lyfta in den så kallade Barcelonaprocessen
              i debatten. Den har som mål att skapa ett område runt Medelhavet
              med fred och stabilitet, delat välstånd och förstärkt samarbete
              i sociala och kulturella frågor. I samarbetet deltar förutom EU:s
              medlemsländer också tio Medelhavspartner, däribland Tunisien.
              Det här samarbetet är unikt genom sin betoning på gemensamma värderingar,
              såsom demokrati och mänskliga rättigheter.
            </seg>
            <seg xml:id="i-dd38c8bb934f80d3-0">
              Tunisien har varit mycket aktivt i Barcelonaprocessen och var
              den första av EU:s Medelhavspartner att ingå ett associeringsavtal
              med EU. Det skedde redan 1998. Och Tunisien har tillsammans med
              Marocko, Egypten och Jordanien tagit initiativ till ett möte i
              Agadir 2001 för att visa på sin avsikt att arbeta för en frihandelszon
              för de arabiska Medelhavsländerna. Det är något som naturligtvis
              inte bara skulle gynna den ekonomiska utvecklingen i regionen,
              utan en sådan process skulle också bidra till att underlätta lösningen
              av de konflikter som finns i området.
            </seg>
            <seg xml:id="i-d303b7bbfde23b96-0">
              Och jag vill igen hänvisa till utrikesutskottet. De skriver i
              sitt betänkande att Barcelonaprocessen redan nu bidrar till att
              ge gynnsamma förutsättningar för ekonomisk och demokratisk utveckling
              bland staterna i södra och östra Medelhavsområdet. Utskottet betonar
              till exempel vikten av att de nordliga parlamenten prioriterar
              EMPA, alltså EuropaMedelhavs-partnerskapets speciella parlamentariska
              församling. Det är något som naturligtvis riksdagen måste ta till
              sig, men det här visar också på riksdagens betoning av att de
              nordiska länderna deltar i Barcelonaprocessen.
            </seg>
            <seg xml:id="i-2d6690d8f2e87342-0">
              Ett aktivt deltagande i Barcelonaprocessen från vår sida kräver
              också bilaterala kontakter och en förtroendefull dialog. Och här
              är jag tillbaka vid vikten av en väl utvecklad diplomatisk närvaro
              i Tunisien. Jag är tacksam för utrikesministerns principiella
              hållning men hade ändå hoppats att han här skulle kunna uttala
              en mer tydlig ambition för en full diplomatisk närvaro i Tunis.
              Jag delar nämligen inte utrikesministerns slutsats att det är
              en ekonomisk besparing.
            </seg>
          </u>
          <note type="speaker" xml:id="i-166c56d4c06047f5-0">
            Anf. 18 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-6">
            <seg xml:id="i-6b6901076d5a30ef-0">
              Herr talman! Jag är tacksam för det här debattinlägget därför
              att det är den typ av argumentering som jag tycker att vi borde
              ha lite oftare.
            </seg>
            <seg xml:id="i-173532bdc290008e-0">
              Man ser besparingen ur synpunkten att det gäller förvaltningsanslaget
              på UD. Det är det som vi har att göra med, och det är det vi har
              att använda. Det argument som förs fram om att det kan leda till
              ett antal andra effekter som får effekter för vår handel är tyvärr
              inte så ofta förekommande i diskussionerna. En ökad diskussion
              om det här sambandet har jag inget alls emot.
            </seg>
            <seg xml:id="i-b3a1f057344a6fb2-0">
              Jag ser att det är väldigt besvärligt att lägga ned ambassader.
              De är hjärtat i relationer. Jag har gått igenom många traumatiska
              ögonblick i kontakter med omvärlden i den här frågan. Därför har
              vi försökt lägga ned, när vi har behövt lägga ned, framför allt
              på konsulatsidan. Där är det betydligt fler nedläggningar som
              vi har gjort därför att de går inte in i relationernas hjärta
              på det sätt som ambassader gör.
            </seg>
            <seg xml:id="i-1696f1a0501f0820-0">
              Men jag är tacksam för att vi för den här diskussionen om de
              mer vittgående effekterna och till och med ser det ur ett nationalekonomiskt
              perspektiv. Det tycker jag är önskvärt.
            </seg>
            <seg xml:id="i-29f46f666e88afd4-0">
              Sedan vill jag säga att vi har sett den här nedgången i handeln.
              Jag tror inte att den beror på denna faktor. Det kan hända att
              det här har haft en marginell betydelse. Men vi har också nu sett
              att Afrikanska utvecklingsbanken har flyttat till Tunisien, och
              det var ett av skälen till att vi placerade denna tjänsteman vid
              finska ambassaden i Tunisien. Det är ett bra exempel, för övrigt,
              på nordiskt samarbete i vår ambassadnärvaro.
            </seg>
            <seg xml:id="i-c9a419ce27cbc113-0">
              Vi hoppas naturligtvis inte bara att knapphetens stjärna inte
              ska lysa så starkt som den har gjort utan också att man kan göra
              en bredare ekonomisk analys av vad ambassadnedläggningar innebär,
              och jag är tacksam för de bidrag som Sveriges riksdag kan ge härvidlag.
            </seg>
          </u>
          <note type="speaker" xml:id="i-343325ce1af7ee31-0">
            Anf. 19 Tredje vice talman HELENA HÖIJ (kd):
          </note>
          <u who="helena_hoij_2f413e" xml:id="i-79751a826ceb3d31-2">
            <seg xml:id="i-296c0b0a057d0fa4-0">
              Herr talman! Det verkar ändå som att vi har samma principiella
              syn på vikten av diplomatisk närvaro. Det är självklart så som
              utrikesministern antyder, att vi också har det nordiska samarbetet.
              EU-samarbetet och så vidare gör ju att vi hela tiden måste reformera
              och utveckla ett sådant här samarbete och ha en regional närvaro.
            </seg>
            <seg xml:id="i-8eee2cd3e0157f4b-0">
              Jag vet att det har funnits andra sätt med regionala ambassader
              och annat.
            </seg>
            <seg xml:id="i-5fd0a8ffbaa09c81-0">
              Jag hoppas att utrikesministern, som ännu är ganska ny på sin
              post, kan se över de här besluten om att stänga ambassaden. Det
              uppfattas ändå som väldigt negativt och försvårar det diplomatiska
              arbetet för våra ambassadörer, både rent praktiskt med alla resor
              och sådant som det innebär och statusmässigt. Att vi inte har
              en ambassad på plats kräver hela tiden sin förklaring, och det
              kräver hela tiden att man motiverar. Då är budgetskäl ett ganska
              svagt motiv i ett land som Tunisien, som jag har varit inne på
              i mina två tidigare inlägg, där det finns så mycket att vinna
              på förstärkta diplomatiska förbindelser.
            </seg>
            <seg xml:id="i-45a006cfcdfc3fb2-0">
              Jag hoppas, utrikesministern, att det inte bara stannar vid vackra
              ord och ambitioner utan att vi också kan sätta spaden i jorden
              för det här arbetet.
            </seg>
          </u>
          <note xml:id="i-0cbe58c14fac19af-1">
            Överläggningen var härmed avslutad.
          </note>
          <note xml:id="i-74c66ca8ada41b4d-0">
            5 § Svar på interpellation 2005/06:407 om Sveriges och EU:s agerande
            för minskat kärnvapenhot och ökad nedrustning
          </note>
          <note type="speaker" xml:id="i-6277547d91bc85db-0">
            Anf. 20 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-7">
            <seg xml:id="i-7611675b12999d95-0">
              Herr talman! Carl B Hamilton har frågat mig vilka initiativ jag
              kan tänka mig att ta i frågor som rör Sveriges och EU:s agerande
              för minskat kärnvapenhot och ökad nedrustning.
            </seg>
            <seg xml:id="i-54359481e3878915-0">
              Carl B Hamiltons interpellation tar upp en central utrikes- och
              säkerhetspolitisk fråga, kärnvapenhotet och hållbarheten i det
              system som det internationella samfundet skapat och under decennier
              förlitat sig på. Detta är en av ödesfrågorna i världen i dag.
              Regeringen lägger mycket stor vikt vid dessa frågor.
            </seg>
            <seg xml:id="i-062c44d8b4ab759c-0">
              Förhandlingarna under 1960-talet om icke-spridningsfördraget,
              NPT, Non-Proliferation Treaty, skedde mot bakgrund av den då pågående
              kärnvapenkapprustningen mellan supermakterna och risken för att
              ett större antal länder var på väg eller aktivt övervägde att
              skaffa kärnvapen. Fyra decennier senare kan vi konstatera att
              NPT varit framgångsrikt i så måtto att världen i dag har färre
              kärnvapenstater än vad prognoserna tydde på vid fördragets tillkomst.
            </seg>
            <seg xml:id="i-c51dd94cee532dab-0">
              Tyvärr är, som Carl B Hamilton framhåller, dagens trend emellertid
              oroväckande. Nedrustnings- och icke-spridningssystemet är utsatt
              för de allvarligaste påfrestningarna sedan NPT:s tillkomst. Vi
              kan vara på väg in i en ond spiral, där Mellanöstern och Nordostasien
              följer i Sydasiens spår och fler länder skaffar kärnvapen. Avgörande
              blir utvecklingen kring Irans kärntekniska program. Mardrömsscenariot
              att terroristorganisationer kommer över kärnvapen kan inte heller
              uteslutas. Kärnvapenstaternas ovilja att nedrusta och genomföra
              egna åtaganden bidrar till att underminera systemets trovärdighet.
              Till detta ska läggas att flera av kärnvapenstaterna under senare
              år gett kärnvapen en mer central roll i sina doktriner och indikerat
              nya användningsområden.
            </seg>
            <seg xml:id="i-5596ca6811585259-0">
              Carl B Hamiltons fyra frågor återspeglar de svåra problemen och
              utmaningarna.
            </seg>
            <seg xml:id="i-ae891a5ff037d45a-0">
              Den första frågan, som gäller vad Sverige bland annat genom EU
              och framför allt EU:s gemensamma utrikespolitik kan göra för att
              blåsa liv i icke-spridningsfördraget, och den fjärde om nedrustning
              hänger nära samman.
            </seg>
            <seg xml:id="i-980d41e02a2aff47-0">
              Först: Vad kan EU göra?
            </seg>
            <seg xml:id="i-022edad40e970eaa-0">
              Inför 2005 års översynskonferens om NPT antog EU en gemensam
              ståndpunkt med ett antal ambitiösa förslag syftande till att förhindra
              spridning av kärnvapen. Den innehöll också konstruktiva förslag
              på nedrustningsområdet. Själva NPT-konferensen blev dock ett misslyckande.
              Det berodde i stor utsträckning på bristande politisk vilja hos
              centrala aktörer. EU:s roll blev förhållandevis begränsad vid
              det tillfället.
            </seg>
            <seg xml:id="i-566eb5ae68cb7f5b-0">
              Jag menar dock att EU borde ha goda förutsättningar att spela
              en roll som brobyggare inom NPT och bidra till att lägga grunden
              för konsensus i hela det internationella samfundet. Detta förutsätter
              emellertid att EU:s två kärnvapenstater är beredda att ta sin
              del av ansvaret.
            </seg>
            <seg xml:id="i-5dbe7a58fcd2b0ed-0">
              När det gäller EU vill jag också nämna dess strategi mot massförstörelsevapen,
              som Sverige tog initiativ till häromåret. Genom denna bidrar unionen
              på ett konkret sätt till arbetet mot spridning av massförstörelsevapen.
            </seg>
            <seg xml:id="i-e269e1290a6e08bd-0">
              Sveriges kanske viktigaste uppgift under den närmaste tiden blir
              att på bästa sätt driva flera av de konstruktiva förslag som lades
              fram av Blixkommissionen den 1 juni och verka för att dessa får
              maximalt genomslag. Vissa av förslagen ligger väl i linje med
              EU:s politik och lämpar sig att drivas av unionen. Två exempel
              är
            </seg>
            <seg xml:id="i-1fded6d8e2a47252-0">
              En förutsättning för att vi ska kunna överbrygga de starka internationella
              motsättningar som finns på kärnvapenområdet är att framsteg görs
              när det gäller både icke-spridning och nedrustning. Vi kan inte
              utgå från att EU med två kärnvapenstater på ett effektivt sätt
              ska kunna argumentera för kärnvapennedrustning. Sverige måste
              därför fortsatt agera också i andra konstellationer än i EU. Sverige
              har under ett antal år verkat tillsammans med en grupp länder
              Brasilien, Egypten, Irland, Mexiko, Nya Zeeland och Sydafrika
              i den så kallade koalitionen för en ny agenda, NAC. Blixkommissionen
              kan också ses som ett alternativt sätt att arbeta och påverka
              debatten.
            </seg>
            <seg xml:id="i-19b5b4ee27025806-0">
              Så till frågan om kärnvapenkapplöpning mellan Indien och Pakistan.
            </seg>
            <seg xml:id="i-1f3d7e9e5944b64b-0">
              Jag delar i hög grad Carl B Hamiltons oro för den kärnvapenupprustning
              som pågår i Indien och Pakistan. De båda länderna fortsätter att
              tillverka kärnvapen och producera klyvbart material för vapenändamål.
              Varken Indien eller Pakistan har anslutit sig till provstoppsavtalet.
              Det amerikansk-indiska initiativet, som Carl B Hamilton nämner,
              skulle även fortsättningsvis ge Indien fria händer att behålla
              och bygga ut sitt kärnvapenprogram.
            </seg>
            <seg xml:id="i-ea9ab53159868d47-0">
              Det är viktigt att ytterligare upprustning förhindras genom att
              Indien och Pakistan upphör med att producera klyvbart material
              för kärnvapen. I avvaktan på ett multilateralt avtal om produktionsförbud
              kan förslaget från Blixkommissionen om att samtliga länder med
              kärnvapenkapacitet bland annat då Indien, Pakistan och Kina gemensamt
              inför ett moratorium vara en framkomlig väg. Därigenom skulle
              dessa tre länder också inlemmas i vad som skulle kunna bli början
              till ett regionalt arrangemang. I nästa steg borde de tre ansluta
              sig till provstoppsavtalet.
            </seg>
            <seg xml:id="i-91e6476e911c7a99-0">
              Till sist frågan om Irans kärntekniska program och EU:s roll.
            </seg>
            <seg xml:id="i-529b1ff55c6a86e7-0">
              Som jag framhöll när Iranfrågan diskuterades här i kammaren den
              25 april pågår ett kontinuerligt samråd inom EU om hur unionen
              ska kunna påverka Iran. Den så kallade EU-3-gruppen Frankrike,
              Storbritannien och Tyskland med stöd av EU:s höge representant
              Solana har gått i spetsen för EU:s och det internationella samfundets
              ansträngningar i tre år. Sverige och övriga EU-länder är engagerade
              genom täta och regelbundna diskussioner och samordning i frågan.
              Hela EU står bakom detta arbete och de nu aktuella försöken att
              påverka Iran genom en kombination av incitament och säkerhetsrådets
              möjlighet att besluta om sanktioner. För att komma till rätta
              med sitt trovärdighetsproblem måste Iran förmås ta de steg som
              omvärlden bedömer nödvändiga.
            </seg>
            <seg xml:id="i-07d947a220fe00a3-0">
              Det är mycket positivt att USA nu är berett att delta i direkta
              samtal med Iran. Detta kräver att Iran fryser sin verksamhet för
              anrikning av uran. Det är min förhoppning att Iran utnyttjar denna
              möjlighet att föra oss närmare en diplomatisk lösning.
            </seg>
            <seg xml:id="i-1409fdedcf891a8e-0">
              Till slut är det regeringens uppfattning att EU bör fortsätta
              att hålla ihop sin position och därmed bidra till att det sätts
              bred internationell press på Iran att agera konstruktivt. Sverige
              verkar för detta inom EU. Iranfrågan är svår att lösa, men EU-3
              och Solana har hittills arbetat engagerat och målmedvetet. Det
              finns all anledning att fortsätta de pågående ansträngningarna.
            </seg>
          </u>
          <note type="speaker" xml:id="i-fecfee595e5d5a98-0">
            Anf. 21 CARL B HAMILTON (fp):
          </note>
          <u who="carl_b_hamilton_f03c03" xml:id="i-17dc387759e4111b-1">
            <seg xml:id="i-fda6b8e99f103740-0">
              Fru talman! Tack, utrikesministern, för svaret. Som utrikesministern
              sade är detta en central fråga, och den kommer att finnas med
              under en överskådlig tid. Det gör det desto mera angeläget enligt
              min mening att ha en ganska bestämd och genomtänkt långsiktig
              strategi för hur man ska agera beträffande nedrustnings- och icke-spridningsfrågorna.
            </seg>
            <seg xml:id="i-a57ef43e35d3f1d9-0">
              En av mina utgångspunkter är att Sverige är medlem av den europeiska
              unionen. Vi var tillskyndare av den gemensamma utrikes- och säkerhetspolitiken.
              Vi har upptäckt och erfarit att den gemensamma utrikes- och säkerhetspolitiken
              är bra för Sverige, för svenska värderingar och egenintressen
              på ett sätt som jag tror inte alls var uppenbart när vi blev medlem
              i Europeiska unionen. De farhågor om bundenhet och inskränkt handlingsfrihet
              i utrikespolitiken som fanns före medlemskapet har i praktiken
              visat sig vara överdrivna. Kraven på ständiga ställningstaganden
              i mycket fler frågor än förr när vi inte var medlem underskattades.
              Därmed underskattades också Sveriges inflytande i den gemensamma
              utrikes- och säkerhetspolitiken.
            </seg>
            <seg xml:id="i-1aaed068c7696878-0">
              Däremot menar jag att risken för en förlorad profil i utrikespolitiken,
              kanske under bördan av att hela tiden behöva ta ställning i så
              många frågor i flödet av frågor i utrikespolitiken inom EU, har
              visat sig mera berättigad. Därför menar jag att Sverige inom den
              europeiska unionen ska försöka exploatera den gemensamma utrikes-
              och säkerhetspolitiken som en hävstång för vissa intressen och
              värderingar. Jag menar att just det här ämnesområdet jag vill
              inte säga att det lämpar sig särskilt väl för det är så angeläget
              att vi bör göra detta. Vi bör göra detta till ett av de ämnesområden
              som vi ständigt återkommer till, tjatar om och prioriterar inom
              EU:s gemensamma utrikes- och säkerhetspolitik även naturligtvis
              med hänsyn tagen till det som utrikesministern sade, att vi har
              två kärnvapenmakter inom den europeiska unionen, men icke desto
              mindre.
            </seg>
            <seg xml:id="i-19ad876e83a43d27-0">
              När jag ställde den här interpellationen var naturligtvis bakgrunden
              att jag visste att Blixkommissionen skulle lägga fram sin rapport
              den 1 juni. Låt mig göra klart att i en alliansregering skulle
              Folkpartiet inom utrikespolitiken göra just det jag har sagt,
              nämligen prioritera initiativ som syftar till att förverkliga
              Blixkommissionens rekommendationer för nedrustning och icke-spridning
              av massförstörelsevapen. Vi ställer oss bakom Blixkommissionens
              rapport och inte minst, som jag nämnde, att vi ska använda vårt
              EU-medlemskap på ett mer systematiskt och genomtänkt sätt än vad
              Sverige har gjort hittills för den typen av frågor och för att
              förverkliga den typen av rekommendationer som Blixkommissionen
              har fört fram.
            </seg>
            <seg xml:id="i-de192a0ba0ddd59e-0">
              Blixkommissionens mål är bland annat förbud mot kärnvapenprov,
              att stater som har kärnvapen ska minska sitt innehav och sluta
              producera plutonium, höganrikat uran, för kärnvapen och därmed
              även minska risken för att terrorister skulle få möjlighet att
              använda kärnvapen eller tillgång till kärnvapen. Därmed ligger
              det här ganska väl i linje med det arbete som nu är mycket aktivt
              inom Europeiska unionen och där det finns ett stort intresse bland
              många länder att motverka terrorism. Där har de visat sin handlingskraft
              och förändringsvilja på ett helt annat sätt än på många andra
              politikområden under de senaste åren.
            </seg>
            <seg xml:id="i-3e587dc3dc9679ce-0">
              Jag ber att få återkomma till de specifika frågorna om Iran och
              Nordkorea samt Indien och Pakistan i nästa omgång.
            </seg>
          </u>
          <note type="speaker" xml:id="i-0649dd27a7954f43-0">
            Anf. 22 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-8">
            <seg xml:id="i-9f8fc74b9d3e4d5a-0">
              Fru talman! Jag välkomnar möjligheten att här i riksdagen få
              diskutera de här frågorna, som i hög grad är både centrala och,
              som Carl B Hamilton framhåller, långsiktiga och där elementen
              hänger samman.
            </seg>
            <seg xml:id="i-ecf2514246995448-0">
              Det finns olika forum där Sverige kan bedriva nedrustnings- och
              icke-spridningsfrågorna. De traditionellt använda är naturligtvis
              FN och nedrustningskommissionen där det för övrigt finns ett intressant
              förslag i Blixkommissionens rapport, nämligen att man bör fastställa
              arbetsordningen med två tredjedels majoritet, inte med konsensus,
              vilket har förlamat dess arbete. Det förslaget, tycker jag, kan
              tas på djupt allvar. Jag kommer att titta på det med, om det tillåts,
              två hattar både som svensk utrikesminister och som president i
              FN:s generalförsamling.
            </seg>
            <seg xml:id="i-bb2fae5b6998b6e8-0">
              Sedan har vi andra forum. Vi har koalitionen för en ny agenda,
              som har visat sig väldigt användbar, inte minst i samband med
              förra icke-spridningsöversynen. Den debatt som kommer att växa
              fram kring Blixkommissionens rapport och själva idén om kommissionen
              är ytterligare ett sätt att sätta fart på nedrustnings- och icke-spridningsdebatten.
              Det är utan tvekan en brist att vi misslyckades i icke-spridningsgranskningen
              i maj förra året och att vi i deklarationen vid toppmötet inte
              fick någon text i de här frågorna.
            </seg>
            <seg xml:id="i-4ac78c13143cb7ca-0">
              Det är självfallet en brist, som både generalsekreteraren i FN
              och jag själv i min andra kapacitet har understrukit flera gånger.
            </seg>
            <seg xml:id="i-3654f104fc26e76c-0">
              Sedan har vi frågan om hur vi mycket vi kan göra i EU. Vi har
              varit drivande inom EU och vi vill att EU ska göra mer. Anna Lindh
              tog initiativet 2002 till att utveckla vår politik om massförstörelsevapen.
              Men det är, som också Carl B Hamilton håller med om, inte helt
              lätt när två medlemmar i EU också är kärnvapenstater och har ett
              annat perspektiv på dessa frågor.
            </seg>
            <seg xml:id="i-acac3603f0336270-0">
              Det handlar nu ytterst om att värna icke-spridningsfördraget.
              Det här är ett tecken på hur svag situationen är nu. Vi har nedrustningssidan
              och en oklarhet om ifall man ska börja testa, och kanske gå upp
              i rymden med kärnvapen. Icke-spridningsproblemen kommer vi till
              senare, antar jag, i den fortsatta diskussionen. Det handlar också
              om fredlig användning av kärnenergi, som också är en del i spridningsavtalet.
            </seg>
            <seg xml:id="i-472b617b02bd7dce-0">
              De här tre elementen måste bevaras på ett sätt som motsvarar
              dagens värld. Det är väl just den debatten vi måste föra. Den
              är kortsiktigt nästan dramatiskt men också långsiktigt oerhört
              viktig och kanske avgörande för internationell politik.
            </seg>
            <seg xml:id="i-ee8a3d8d7a6b4d15-0">
              Jag välkomnar i hög grad den diskussionen och hoppas att EU kan
              spela en viktig roll framöver och att vi kan få samsyn. Jag delar
              helt synen på att vi ska stärka EU:s gemensamma utrikespolitik.
            </seg>
            <seg xml:id="i-419cd743bf9be743-0">
              Jag var på ett utrikesministermöte förra helgen och drev i hög
              grad mina intryck från New York och FN, där många länder utanför
              Europa ser EU som en viktig kraft på både det politiska och det
              ekonomiska området. Vi ska värna den möjligheten att utveckla
              EU:s globala profil.
            </seg>
          </u>
          <note type="speaker" xml:id="i-042b8806c827dc2a-0">
            Anf. 23 CARL B HAMILTON (fp):
          </note>
          <u who="carl_b_hamilton_f03c03" xml:id="i-17dc387759e4111b-2">
            <seg xml:id="i-746b6476c9c83f31-0">
              Fru talman! Jag har inte så mycket att anföra emot det som utrikesministern
              sade beträffande Europeiska unionen som jag ska fokusera på här.
            </seg>
            <seg xml:id="i-31d1e34dbac9c8a9-0">
              Men det finns något som förvånar mig i sammanhanget. Det är riktigt,
              det som utrikesministern sade om Anna Lindhs initiativ. Men det
              finns ju ett annat spår också, nämligen de nya medlemsländerna,
              utvidgningen av EU och den oro som finns för terrorism och internationell
              kriminalitet över huvud taget. Som jag sade kan man beskylla den
              europeiska unionen för tröghet och ineffektivitet i många sammanhang,
              men i frågan om att skydda medborgarna mot internationell brottslighet
              och terrorism har man ändå visat en handlingskraft som är större
              än på de flesta andra områden sedan den 11 september och inte
              minst sedan Madridbomberna.
            </seg>
            <seg xml:id="i-ffa7117d9121fbea-0">
              Jag undrar om man inte skulle kunna försöka ta delar av problemen
              och rekommendationerna och passa in dem i det mönstret för att
              försöka driva det här inom den europeiska unionen. Jag säger inte
              att det är lätt; ingenting är lätt i det här sammanhanget. Men
              jag tror ändå att det skulle vara en möjlighet.
            </seg>
            <seg xml:id="i-38211e6189149f12-0">
              Den andra frågan knäckfrågan är som utrikesministern sade för
              närvarande utvecklingen i Iran. Det finns ett antal glädjeämnen
              därvidlag, inte minst den ändrade amerikanska hållningen när det
              gäller att gå in i en genuin diskussion med Iran om dessa frågor.
              Man får hoppas att Iran är berett att göra sammalunda.
            </seg>
            <seg xml:id="i-868b12b06b354f45-0">
              Man kan notera bara genom en blick på kartan att både Pakistan
              och Indien är grannländer. Vi har också Afghanistan i regionen.
              Européerna är ju redan mycket starkt engagerade i fråga om att
              få en lösning på frågan Iran. Vi är också mycket engagerade i
              Afghanistan. Vi har gamla förvisso delvis koloniala band med Indien
              och Pakistan, men vi är redan som världsdel, som den europeiska
              unionen som organisation och som de europeiska länderna engagerade
              i regionen.
            </seg>
            <seg xml:id="i-08db454ae26fcc8b-0">
              Jag vet inte, men det vore intressant att höra om utrikesministern
              kan utveckla huruvida man kan använda EU som en mer aktiv aktör
              även i frågan om Indien och Pakistan. Man bör inte lämna det till
              andra aktörer i resten av världen.
            </seg>
          </u>
          <note type="speaker" xml:id="i-a328cad318ed4fc0-0">
            Anf. 24 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-9">
            <seg xml:id="i-7b67f9b6c21489ea-0">
              Fru talman! Det är en intressant vinkling som Carl B Hamilton
              pekar på här, framför allt att man kan aktivera debatten med utgångspunkt
              i faran för terrorism. Jag tror att det är den vinkling som gör
              att man kan få ytterligare fart på arbetet i EU och det gemensamma
              arbetet med nedrustning och icke-spridning.
            </seg>
            <seg xml:id="i-119ee3faf567f90c-0">
              Här tror jag att det är viktigt att komma ihåg att vi ska värna
              den kapacitet som finns i Europa, inte minst i Sverige, när det
              gäller B- och C-vapen biologiska och kemiska vapen. Det man har
              sysslat med i Umeå är oerhört uppskattat internationellt. Den
              kompetensen är det viktigt att vi bevarar.
            </seg>
            <seg xml:id="i-9224a4eba6d650f2-0">
              Jag tror att vi måste fortsätta att ha en hög kapacitet om vi
              ska bevara vår trovärdighet i diskussionen om massförstörelsevapen.
              Jag tror att just kopplingen mellan massförstörelsevapen och terrorism
              är en utgångspunkt för en kanske ny diskussion inom EU om vilken
              roll vi kan ha framöver. Där kanske de två kärnvapenstaterna i
              EU inte behöver ha skiljaktiga uppfattningar.
            </seg>
            <seg xml:id="i-bb2a616625ffd247-0">
              Jag håller med om att Iranfrågan har varit en fråga där EU har
              visat en hög profil. Det är ingen slump att en person som besöker
              Iran i dessa dagar, tror jag, är Javier Solana. Han presenterar
              det förslag och det paket som nu kan få avgörande internationell
              politisk betydelse för iranierna. Det har förhandlats först mellan
              de tre och mellan Kina, Ryssland och USA och det har lett till
              ett gemensamt förslag där det senaste inslaget är ett välkommet
              amerikanskt deltagande i arbetet med beredskap att indirekt föra
              en dialog med Iran. Jag tror att det är en viktig komponent om
              detta nu ska lyckas.
            </seg>
            <seg xml:id="i-c03d4073f71f5e0e-0">
              Vi hade under utrikesministermötet i Österrike förra helgen en
              mycket intressant diskussion. Jag antydde redan tidigare, i den
              tidigare debatten, att Iranfrågan var en mycket viktig diskussion.
              Medlemskretsen gav naturligtvis de tre och Solana starkt stöd
              i det här arbetet, och hade en bra diskussion. Jag tyckte att
              den pekade i riktningen mot att EU kan vara en aktör i fullständigt
              centrala frågor för världspolitiken.
            </seg>
            <seg xml:id="i-057fdaecc4e9da83-0">
              Nu får vi se vad som händer i form av den iranska reaktionen
              och om det här förslaget, som huvudsakligen handlar om morötter,
              också kommer att behöva övergå i diskussioner om piskan carrots
              and sticks . Jag hoppas att vi får en positiv utveckling. Alternativet
              militär konfrontation är ett skräckscenario som ingen vill möta.
            </seg>
          </u>
          <note xml:id="i-0cbe58c14fac19af-2">
            Överläggningen var härmed avslutad.
          </note>
          <note xml:id="i-bbdb86fb56800132-0">
            6 § Svar på interpellation 2005/06:359 om bombningar i Irak
          </note>
          <note type="speaker" xml:id="i-422394abaa1563ca-0">
            Anf. 25 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-10">
            <seg xml:id="i-cbd4500ab46453e8-0">
              Fru talman! Mariam Osman Sherifay har frågat mig om den svenska
              regeringens inställning till USA:s agerande i Irak samt till FN:s
              roll i landet.
            </seg>
            <seg xml:id="i-9322186164545c58-0">
              Det är redan känt att den USA-ledda koalitionens militära invasion
              i Irak saknade stöd i säkerhetsrådet och att Sverige ansåg att
              invasionen stred mot folkrättens våldsförbud. Sveriges linje är
              väl känd.
            </seg>
            <seg xml:id="i-15b01ab5c8cffe70-0">
              Nu befinner vi oss i en ny situation. I resolution 1546 i juni
              2004 välkomnade FN:s säkerhetsråd avslutandet av ockupationen
              av Irak och återupprättandet av den irakiska suveräniteten.
            </seg>
            <seg xml:id="i-a10f8f46c268e7fc-0">
              Genom denna resolution fick också den multinationella styrkan
              ett mandat från FN:s säkerhetsråd att bidra till upprätthållandet
              av säkerhet och stabilitet i Irak, på begäran av den irakiska
              övergångsregeringen. Samtidigt fortsätter ansträngningarna att
              bygga upp de inhemska säkerhetsstyrkorna.
            </seg>
            <seg xml:id="i-35001c4feb7aa767-0">
              Som alla vet är säkerhetssituationen i Irak mycket allvarlig.
              I stort sett dagliga attacker drabbar, som vi ser, både civila,
              säkerhetsstyrkor och anhängare av olika religiösa inriktningar.
              Olika militanta grupper ligger bakom detta våld, vilket utgör
              det främsta hotet mot den irakiska civilbefolkningens säkerhet
              och välstånd.
            </seg>
            <seg xml:id="i-3133f41107bf3232-0">
              Den irakiska övergångsregeringen har i stor utsträckning fått
              förlita sig på den multinationella styrkan för att försöka bekämpa
              de grupper som ligger bakom våldshandlingarna. Den svenska regeringen
              förutsätter att alla väpnade aktioner som genomförs av den multinationella
              styrkan baseras på full respekt för de mänskliga rättigheterna
              och den humanitära rätten. Oproportionerlig våldsanvändning är
              inte bara förbjuden enligt folkrätten den riskerar dessutom att
              öka motsättningarna i Irak.
            </seg>
            <seg xml:id="i-9b5020b5420ced3b-0">
              Det finns ett absolut förbud mot tortyr och annan grym, omänsklig
              eller förnedrande behandling i folkrätten. Sverige har vid flera
              tillfällen krävt att de som befinns skyldiga till brott i samband
              med väpnade aktioner i Irak ska ställas till ansvar. Sverige kommer
              även i fortsättningen att i samtal med företrädare för de länder
              som bidrar med trupp till den multinationella styrkan framhålla
              nödvändigheten av att respektera folkrätten.
            </seg>
            <seg xml:id="i-29bb2952483664dd-0">
              Irak är en av de stående frågorna i vår dialog med USA, och förhållandena
              i landet diskuteras löpande med företrädare för den amerikanska
              administrationen. Den folkrättsliga dialogen mellan Sverige/EU
              och USA, som rör respekten för mänskliga rättigheter och den humanitära
              rätten, har intensifierats de senaste månaderna. Regeringen välkomnar
              detta och deltar aktivt i dialogen, både bilateralt och via EU.
            </seg>
            <seg xml:id="i-7e95f3887f5bb5e5-0">
              Mariam Osman Sherifay frågar också om FN:s roll i Irak. Regeringen
              anser att FN har en viktig roll att spela. Organisationen har
              en särskild ställning och en unik möjlighet att agera med legitimitet
              och opartiskhet i landet. Behoven i Irak är utan tvekan stora
              och mångfasetterade. Insatser behövs för att på kort sikt förbättra
              säkerhetssituationen men också för att bygga upp demokratiska
              institutioner som kan garantera en mer långvarig stabilitet. FN
              har hittills fokuserat sin verksamhet på att stödja den politiska
              och konstitutionella processen i Irak, inklusive stöd till att
              hålla allmänna val, främja nationell försoning, mänskliga rättigheter
              och rättsstatens principer. FN har också bidragit med humanitär
              hjälp och till återuppbyggnadsarbetet i landet.
            </seg>
            <seg xml:id="i-df2afbf6fd221926-0">
              Den rådande säkerhetssituationen har begränsat FN:s möjligheter
              att agera. För att FN ska kunna verka på ett så aktivt sätt som
              möjligt i Irak bidrar Sverige med medel till skydd av FN:s personal.
              Sverige stöder också FN:s arbete genom bidrag till FN:s och Världsbankens
              fond för samordning av det internationella stödet till återuppbyggnaden
              och utvecklingen i Irak.
            </seg>
            <seg xml:id="i-bbedbf9f1ed5cf79-0">
              Avgörande för den långsiktiga stabiliteten och säkerheten i Irak,
              och därmed även för FN:s möjligheter att verka i landet, är att
              den demokratiska processen konsolideras på ett sätt som inbegriper
              alla politiska grupperingar i Irak. Regeringsbildningen är nu
              avslutad med undantag för tre ministerposter som tills vidare
              innehas av premiärministern och hans två vice premiärministrar.
              Förhoppningen är att den nybildade samlingsregeringen nu kan motverka
              den politiska och etniska splittringen och stävja det sekteristiska
              våldet i Irak.
            </seg>
          </u>
          <note type="speaker" xml:id="i-1bd646e1eef8b811-0">
            Anf. 26 MARIAM OSMAN SHERIFAY (s):
          </note>
          <u who="unknown" xml:id="i-4988c8450dc30237-11">
            <seg xml:id="i-aa0b5de9f9f2fd51-0">
              Fru talman! Tack, utrikesministern, för svaret. Jag vill med
              hjälp av denna interpellationsdebatt belysa det som händer i Irak.
              Alltsedan ockupationen av Irak påbörjades har det pågått en terror
              mot landets civilbefolkning. Människor tvingas bort från sina
              hem och lever som flyktingar i sina egna städer. El och vatten
              fungerar väldigt dåligt eller inte alls. Städer i Irak är ett
              slagfält med amerikanska trupper, miliser, motståndsmän, maffia
              och poliser.
            </seg>
            <seg xml:id="i-ae8982dcd685de29-0">
              Falluja, Tal Afar, Hadithah och Al Qaim är namnen på några städer
              där amerikanska trupper bombat och lämnat efter sig stor förödelse
              och många skadade och döda civila.
            </seg>
            <seg xml:id="i-1b0f59cd00831387-0">
              Fru talman! IranIrak-kriget och Gulfkriget drabbade barnen i
              Irak på olika sätt. Perioden av FN-sanktioner förvärrade situationen.
              Upp till 200 barn dog varje dag.
            </seg>
            <seg xml:id="i-299d8d64b63faeac-0">
              Fru talman! För två månader sedan bjöd jag två irakiska medborgare
              till riksdagen, doktor Entisar Ariabi, chefen för den farmaceutiska
              avdelningen vid universitetet Al Yarmouk i Bagdad, och Muhammed
              Tareq, chefen för studiecentret för mänskliga rättigheter och
              demokrati i staden Falluja. De vittnade om vad som verkligen händer
              i Irak och i de irakiska städerna. Det var hemska vittnesmål vi
              fick ta del av och vidriga bilder vi fick se. Det var bilder på
              skadade barn. En del var skadade för livet.
            </seg>
            <seg xml:id="i-24a6875156f81f26-0">
              Doktor Entisar berättade om den stora bristen på elementär utrustning
              för sjukvård, som smärtstillande medel, sterila operationsmiljöer
              och mediciner. Hon berättade om hur sjukhusen tvingas att använda
              åsnekärror som ambulanser. Hon berättade om hur epidemier härjar,
              kolera, polio och tbc. Hon berättade om sönderfallna avloppssystem
              som förstör dricksvattnet. Hon berättade om gravida kvinnor som
              är undernärda och hur de inte vågar åka till sjukhusen för att
              förlösas eftersom säkerhetsläget är alldeles för farligt. Senast
              i onsdags, fru talman, sköts två kvinnor ihjäl av amerikanska
              soldater, en mor och hennes gravida dotter. De var på väg till
              förlossningskliniken i Samarra.
            </seg>
            <seg xml:id="i-3736947871e102c5-0">
              Muhammed Tareq, som arbetar med människorättsfrågor i Falluja,
              vittnade om förödelsen i sin egen stad. Han berättade om hur fallujaborna
              år 2003, för att rädda civila liv och egendom, beslöt att samarbeta
              med amerikanerna och gick med på att bära ID-kort som utfärdades
              av marindivision 101. Fallujaborna trodde att dealen med amerikanerna
              skulle göra livet lättare för dem, men sedan infördes det utegångsförbud
              redan från kl. 19. Enligt de amerikanska trupperna var det nödvändigt
              för att förhindra terroristverksamhet. Då sökte fallujaborna sig
              till den amerikanska befälhavaren för att beklaga sig. De tyckte
              att tiden för utegångsförbudet drabbade dem väldigt hårt. Men
              det amerikanska befälet mötte människorna med attityden: All are
              terrorists!
            </seg>
            <seg xml:id="i-ddb8c61ce3958376-0">
              Fru talman! Den stora förödelse som sedan skedde i staden Falluja
              när amerikanska trupper jagade efter misstänkta terrorister tog
              jag upp i en tidigare interpellationsdebatt. Jag ska inte upprepa
              det i dag.
            </seg>
            <seg xml:id="i-9f8424b278967a6e-0">
              Men Muhammed Tareq berättade också om hur bombattentatet mot
              moskén i Samarra har ökat spänningarna mellan de shiitiska och
              sunnitiska grupperna och sade att frågan om vem som genomförde
              sprängningen ännu är obesvarad.
            </seg>
            <seg xml:id="i-ea9640edbad446e9-0">
              Min fråga är: Kommer vi någonsin att få veta vad som händer i
              Irak?
            </seg>
          </u>
          <note type="speaker" xml:id="i-60c7d8cdc25329c4-0">
            Anf. 27 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-2">
            <seg xml:id="i-ce1c8f3aa277b47f-0">
              Fru talman! Jag vill börja med att säga att jag var i Irak för
              en dryg månad sedan. Jag reste runt där och träffade kurder, sunnimuslimer
              och shiamuslimer. Jag skulle vilja berätta lite grann om den bild
              jag fick. Den är delvis väldigt annorlunda mot den som vi ser
              i svenska, europeiska och amerikanska medier.
            </seg>
            <seg xml:id="i-8841c6fd381c6160-0">
              Där var man väldigt positiv. Man insåg att det handlade om att
              skapa ett enat Irak. Alla kämpade för att få en riktig regering.
              Och som utrikesministern sade är det bara ett fåtal poster som
              återstår nu för att man ska få det. Jag ställde framför allt frågan:
              Hur ser ni på ockupationen av Irak?
            </seg>
            <seg xml:id="i-1351af16cf1f84f3-0">
              Den generella bilden av kurderna var att de över huvud taget
              inte ville kalla det för ockupation, utan de sade att man hade
              befriat Irak.
            </seg>
            <seg xml:id="i-7bae92bb96427adc-0">
              Shiamuslimerna tyckte snarare att man hade befriat Irak från
              Saddam.
            </seg>
            <seg xml:id="i-2e64d75d73668078-0">
              Sunnimuslimerna i sin tur förstod nu vad det här handlade om,
              hur förfärlig Saddam faktiskt hade varit mot shiamuslimer och
              kurder. Det är någonting som vi inte får höra annars i dag.
            </seg>
            <seg xml:id="i-7831b5b790804cea-0">
              Jag tycker att det var viktigt att säga detta. Jag blev själv
              väldigt förvånad. Jag tycker också att det vore rättvist av Mariam
              Osman Sherifay att ge hela bilden och också tala om vad som hände
              i Halabja och vilka fruktansvärda saker Saddam har gjort innan
              detta. Detta säger jag utan att på något sätt försvara det som
              USA gör.
            </seg>
            <seg xml:id="i-b4ac5d66a6cdb1bb-0">
              Man är också väldigt öppen med att tala om vad det är man faktiskt
              behöver från omvärlden, nämligen att det irakiska folket hungrar
              efter att lära sig mer om demokrati. Alla jag träffade där, både
              kvinnor och män, sade verkligen: Kom hit och hjälp oss! Vi vet
              inte hur man gör för att få demokrati. Det är vår riktigt svaga
              punkt.
            </seg>
            <seg xml:id="i-b737bf1b84b06a00-0">
              Det sade alla tre grupperna, just därför att alla tre grupperna
              nu också verkligen vill ha en enad regering i Bagdad. Man ser
              dessutom hur kurderna faktiskt har gått ihop för att kunna vara
              tillsammans i Bagdad.
            </seg>
            <seg xml:id="i-a205d996db667bdb-0">
              Jag tycker att vi i Sverige, där det finns väldigt många exilirakier,
              borde ha ett extra stort ansvar att faktiskt bidra till att skapa
              mer demokrati i Irak och att lära ut demokrati, för det är vi
              bra på. Jag vet att vi har gett 400 miljoner under tre år i svenskt
              bistånd till Irak just för att stärka demokrati, rättsväsende
              och så vidare, men att det tyvärr går väldigt trögt.
            </seg>
            <seg xml:id="i-31c52ee87d43e27b-0">
              Anledningen är att vi, naturligtvis sagt med all respekt, talar
              om säkerhetsläget. Det är omöjligt att arbeta i Irak. Och jag
              håller med om det fullständigt: I Bagdad är det omöjligt att arbeta
              i dag därför att säkerhetsläget ser ut som det gör. Det är också
              därför vi inte har en egen ambassad där. Säkerhetsläget gör att
              det skulle kosta fruktansvärda summor för närvarande. Jag har
              hört nämnas summor runt 150 000 per dygn bara för säkerheten.
            </seg>
            <seg xml:id="i-915112c29cae6918-0">
              Det jag undrar är: Varför är vi då inte mer flexibla där och
              arbetar i andra delar av Irak, till exempel i södra Irak och norra
              Irak? Man kan ju också få människor som är i Bagdad att ta sig
              till andra delar, just för att kunna tänka mer demokrati. Varför
              ser vi inte de andra delarna av Irak som bra demokratiska exempel
              ändå och försöker uppmuntra dem tydligare? Det vill jag fråga
              utrikesministern.
            </seg>
          </u>
          <note type="speaker" xml:id="i-bcba9336bcc51a72-0">
            Anf. 28 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-2">
            <seg xml:id="i-11ae8c29d374fd2f-0">
              Fru talman! Jag tänker inte gå in i en diskussion om det som
              har hänt i Irak tidigare, utan jag tänker fokusera på den situation
              som man ser i dag och ställa en del frågor kring vad vi kan göra
              för att skapa en människovärdig situation i dagens Irak.
            </seg>
            <seg xml:id="i-1240d1510e3df3c8-0">
              Jag säger inte det här för att vara kritisk, men vi måste ställa
              oss frågan: Var har man från omvärlden och FN misslyckats när
              det gäller att bygga trygghet, säkerhet och fungerande ekonomi
              i Irak? Vad är det som gör detta?
            </seg>
            <seg xml:id="i-61a8532e263c6060-0">
              Säkerhetsläget kan man diskutera ur många perspektiv. Jag vet
              att i många olika delar av Irak är en av anledningarna till att
              människor inte går till jobbet helt enkelt bristen på el. Fungerar
              inte elen så kan man inte gå till sitt jobb. Elförsörjningen i
              Irak, ett mycket stort land, är väldigt storskaligt uppbyggd.
              Tänk om man kunde göra insatser från omvärlden liksom man gör
              i annat internationellt arbete, till exempel i Afrika, genom att
              bygga självförsörjning av el i byar och i städer, så att man inte
              är så beroende när de stora avbrotten kommer och så att man inte
              är lika sårbar för olika militanta gruppers attacker. Då skapar
              man trygghet.
            </seg>
            <seg xml:id="i-5a2aca6f3a0f083c-0">
              En sak som Irak som land faktiskt passar väldigt bra för är solceller
              solceller som elförsörjning. Men i Irak tänker alla olja. Man
              tror på olja. Men solceller skulle kunna vara någonting som kan
              bidra till att bygga självtillit och stabilitet i byar och städer.
            </seg>
            <seg xml:id="i-051bf160d9d4e29e-0">
              Jag tror att man måste tänka på det här planet ur många olika
              perspektiv. Jag tror också att omvärlden måste ta ett lite större
              ansvar än man har gjort. Man har tagit ansvar, men man kanske
              måste ta ett större ansvar. Man måste kanske tänka på det man
              gjorde efter andra världskriget i Tyskland. Man hade en Marshallplan.
              Man satsade stort på återuppbyggnad och på solidaritetsfonder.
              Man hade stora fonder, som fortfarande finns kvar i Tyskland,
              där tyska företagare kunde söka pengar för att bygga upp landet.
              Man skulle kunna göra så i större utsträckning. Sedan vet jag
              att det största problemet i Irak inte är tillgången till pengar.
              Det är mer så regionalt inte i hela Irak.
            </seg>
            <seg xml:id="i-4486c8e62899d81f-0">
              Vi bör alltså tänka lite mer på hur vi kan bygga starka sociala
              strukturer på fler och fler ställen. Det är bara underifrån som
              vi bygger stabilitet och trygghet.
            </seg>
            <seg xml:id="i-a8e702e7d91797ff-0">
              Sedan har vi problemet med det mångkulturella Irak. Hur ska man
              bygga demokrati i ett land där man inte har haft demokrati? Man
              har haft klantänkande. Klantänkande har också en del av demokrati
              och dialog det ska man inte glömma bort. Man har en dialog även
              i ett klansamhälle inte som vi känner till den, men den, det positiva,
              ska man bygga på.
            </seg>
            <seg xml:id="i-eb9150eddd3e43c2-0">
              Vi har ett mångkulturellt samhälle, och vi har en grogrund för
              konflikter. Det här är någonting som kan vara svårt att hantera.
              Det blir inte lättare när vi har en ockupationsmakt.
            </seg>
            <seg xml:id="i-2fa8ad468e660758-0">
              Jag har sett ockupationsmakt på nära håll. Ockupationsmaktens
              militär har ofta väldigt svårt att skapa stabilitet, speciellt
              om det är unga män som är inblandade. Det är så att när man är
              en ockupationsmaktsmilitär så blir man rädd för omgivningen, och
              man kan ha tendenser till att se ned på de människor man ska skydda.
              Det är det vi ser resultatet av i Irak och på de ockuperade palestinska
              områdena. Jag har sett det på många olika sätt. Hur ska man jobba
              mot sådant? Det är svårt att vara en god ockupationsmakt. När
              det gäller hur man ska jobba mot sådant har jag ibland sagt så
              här: Ska man ha en ockupationsmakt så ska man hellre ha äldre,
              erfarna poliser, människor med lite mer livserfarenhet än unga
              soldater, som är räddare och som kanske inte har den livserfarenhet
              som krävs för att möta de situationer som man möter.
            </seg>
          </u>
          <note type="speaker" xml:id="i-d235aa97a9e6edc5-0">
            Anf. 29 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-12">
            <seg xml:id="i-968cd5fe190cfc9d-0">
              Fru talman! Jag är tacksam för att vi får in verkligheten i riksdagens
              salar genom att vi får ögonvittnesrapporter, direkta och indirekta,
              från Irak. Jag har själv tillbringat oerhört mycket tid i Irak.
              Under en tioårsperiod besökte jag Irak regelbundet när vi ägnade
              oss åt medling i IranIrak-kriget, Olof Palme, jag och den FN-delegation
              som följde med. Jag är den förste att säga hur otroligt medkännande
              jag tycker att vi ska känna oss gentemot det irakiska folket,
              som har fått betala ett så oerhört högt pris: en fruktansvärd
              diktatur, ett våldsamt och grymt krig, sedan fortsatt förtryck
              under Saddam Hussein, en Kuwaitinvasion som satte landet under
              sanktioner, misär och sedan en befrielse, naturligtvis, då Saddam
              Hussein försvann från scenen, men en situation efter detta mer
              akuta krigsläge som blivit allt sämre och i vissa delar av landet
              lett till kaotiska förhållanden och naturligtvis oerhört stora
              säkerhetsproblem.
            </seg>
            <seg xml:id="i-14f8899459ac2bda-0">
              I landet har också samlats personer från olika terrorgrupper
              som sett en möjlighet att bekämpa inte minst USA på plats. Detta
              har skapat en oerhört svår situation, och vi ser med sorg på dessa
              bilder som kommer från Irak av de trupper som vill införa demokrati
              och ge Iraks folk en chans att få en framtid i värdighet. Vi ser
              hur den rädsla som finns hos amerikanska soldater kanske lett
              till övergrepp. Jag vill inte föregripa utredningarna som nu pågår
              både på amerikanskt håll och på irakiskt håll om vad som kan ha
              förevarit, men bilderna är tillräckligt ruskiga för att inge stor
              oro. Jag vet att det förekommer en mycket aktiv debatt, inte minst
              i USA, om detta, och jag hoppas att den här utredningen har genomförts
              på ett grundligt sätt och att de som kan finnas ansvariga kommer
              att ställas till svars, på samma sätt som vi fick se och hoppas
              få se ytterligare i Abu Ghraib-fallet.
            </seg>
            <seg xml:id="i-78d78dd38c99b306-0">
              Detta visar de krafter som utlöses, den brutalisering som krig
              innebär och vad som händer när nervösa unga soldater befinner
              sig i en miljö som de inte är vana vid. Här finns ett stort behov
              av att också föra samman folk och minska kulturklyftor som finns.
            </seg>
            <seg xml:id="i-be8464c7bbf79a0a-0">
              Låt oss komma ihåg att det inte råder en ockupationssituation
              nu. Resolution 1546 innebär en inbjudan från irakiska regeringen
              och att trupperna finns där av säkerhetsskäl.
            </seg>
            <seg xml:id="i-cb5c077176692b6b-0">
              Men självklart är det så att icke muslimsk militär närvaro har
              den effekt som vi ser dagligen, och målet måste naturligtvis vara
              en starkare irakisk komponent också för säkerhetssituationen i
              landet liksom givetvis en ökad internationell roll. Där tror jag
              att FN, och även EU, kan ha en roll att spela.
            </seg>
            <seg xml:id="i-021b0329d676afff-0">
              När det gäller den svenska närvaron i Irak är Olof Palmes Internationella
              Centrum aktivt i den kurdiska regionen. Vi stöder FN:s arbete
              i hela Irak med upp till 90 miljoner kronor årligen, och i vårt
              eget program lägger vi stor vikt vid barnens situation. Vi stöder
              även kapacitetsutvecklingen för elministeriet, apropå flera frågor
              som kommit upp här.
            </seg>
            <seg xml:id="i-4f1c840694a7cd7f-0">
              Vi önskar att alla ska verka för den situation som finns i norra
              Irak, så att den kan bli möjlig även i övriga delar av landet.
              Nu är det oroligt i södra Irak; i Basraregionen är det mycket
              besvärligt. Det kurdiska området är ett exempel på vad som kan
              göras under fredliga omständigheter, och det bör uppmuntras på
              alla sätt. Vi får se om vi kan stärka vår närvaro där ytterligare.
            </seg>
          </u>
          <note type="speaker" xml:id="i-5ebc88a7a4da512d-0">
            Anf. 30 MARIAM OSMAN SHERIFAY (s):
          </note>
          <u who="unknown" xml:id="i-4988c8450dc30237-13">
            <seg xml:id="i-36127e8efcfb9fa7-0">
              Fru talman! För några dagar sedan, den 31 maj, kom nya hemska
              uppgifter, som någon nämnde tidigare. Samhället Hadithah jämförs
              nu med det vietnamesiska Song My under Vietnamkriget. Två som
              överlevde massakern trädde fram i tv-kanalen al-Jazira. En sjuårig
              flicka, Iman Walid, berättade för tv-reportern hur hon såg sin
              far och andra familjemedlemmar dödas av amerikanska soldater i
              deras eget hem. Heba Abdalla berättade detaljerat hur amerikanska
              soldater grymt dödade hennes man och resten av familjen.
            </seg>
            <seg xml:id="i-fd1a9a233519606d-0">
              Intervjun och bilderna på de döda visades över hela världen.
              Bland de döda fanns flera barn, barn med synliga spår av skottskador
              i de små kropparna. Visst, vi har även tidigare sett fruktansvärda
              bilder från Irak. Vi har sett bilder på lemlästade, skadade, dödade,
              torterade från det ökända Abu Ghraib-fängelset. Det verkar som
              om vi börjar bli immuna mot de bilder som vittnar om det fruktansvärda
              som sker i Irak.
            </seg>
            <seg xml:id="i-109e70d09eb741d4-0">
              Fru talman! Det som hände i staden Hadithah måste utredas. Vittnesmålen
              tyder på att de amerikanska soldaterna gick bärsärkagång i staden
              för att hämnas en dödad kamrat genom att utplåna hela familjer
              24 personer dödades. Om misstankarna besannas rör det sig om den
              amerikanska militärens värsta övergrepp sedan invasionen av Irak.
              Jag menar att detta angreppskrig, som skett i strid mot folkrätten
              och utan säkerhetsrådets stöd, måste få ett slut. Ingen vettig
              människa kan längre blunda för vad som försiggår i Irak.
            </seg>
            <seg xml:id="i-f9b04130f8dbaf12-0">
              I går fick jag en appell från Muhammed Tareq, chefen för Studiecentret
              för mänskliga rättigheter i Falluja. I den ber han omvärlden om
              hjälp för att stoppa amerikanska terrorhandlingar mot irakiska
              civila. Tareq kräver att en specialrapportör tillsätts för att
              utreda det som hände i Ishaqi och Hadithah. Jag förenar mig med
              Muhammed Tareq och ställer följande fråga till utrikesministern:
            </seg>
            <seg xml:id="i-6a0b6a75b08754de-0">
              Är Sverige berett att i FN:s nya råd för mänskliga rättigheter,
              som sammanträder den 19 juni, ta upp de allvarliga övergreppen
              i Irak och verka för att det tillsätts en särskild rapportör för
              mänskliga rättigheter i Irak? Detta krav ställs nu av Iraks rättsaktivister.
              En sådan rapportör fanns under hela 90-talet och fram till 2004.
            </seg>
          </u>
          <note type="speaker" xml:id="i-0e820c8cc969f60c-0">
            Anf. 31 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-3">
            <seg xml:id="i-6a3b68b249708293-0">
              Fru talman! Vilka är det i dag som står för terrorn i Irak? Jag
              skulle vilja säga att de dagliga bombningar av moskéer som vi
              hör talas om främst drabbar shiamuslimers moskéer. De utförs framför
              allt av sunnimuslimska besvikna bathpartister som förlorat makt.
              Jag är övertygad om att det kommer att fortgå ett tag till, oavsett
              om det kommer en irakisk regering eller inte. Det är ingenting
              som snabbt kommer att försvinna. Ju fortare en fulltalig regering
              som själv kan styra kommer på plats, desto bättre är det.
            </seg>
            <seg xml:id="i-1a7e329d2f09dc4b-0">
              Vid mitt besök i Irak frågade jag de olika grupperna om de amerikanska
              styrkornas närvaro. Alla sade att det naturligtvis inte är någon
              önskedröm att de amerikanska styrkorna finns där, men de finns
              faktiskt där med irakiskt mandat. De sade också att de inte hade
              kunnat bli av med Saddam utan att USA gick in. Fortfarande tycker
              även jag att det är viktigt att kritisera USA för de övergrepp
              som skett absolut. Jag vill vara tydlig med att säga det.
            </seg>
            <seg xml:id="i-1791f6a62c6d64da-0">
              Återigen skulle jag emellertid vilja vända på det hela lite grann,
              tänka positivt och fokusera på framtiden för att vi ska kunna
              få ett demokratiskt Irak. Det innebär att USA då också kan dra
              sig därifrån.
            </seg>
            <seg xml:id="i-0295c1e144fbb5a9-0">
              Utrikesministern säger att Olof Palme-centrumet är aktivt i den
              kurdiska regionen. Jag vet att de har ett kontor där, men aktiva
              är de inte alls för närvarande. Det har inte hänt någonting på
              fem månader, vilket jag själv fick höra när jag var där på besök.
              Man säger också att problemet många gånger är att det blir för
              mycket i Kurdistan och för lite i övriga Irak. Jag kan inte riktigt
              se det hela så, utan i stället behövs mer flexibilitet. Arbeta
              då i de säkra delarna, men bjud in folk också från övriga Irak!
            </seg>
          </u>
          <note type="speaker" xml:id="i-d65d683da2f430c5-0">
            Anf. 32 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-3">
            <seg xml:id="i-eb6118e6ecf16bf2-0">
              Fru talman! Jag tycker att det är en mycket bra idé att ha en
              rapportör för de mänskliga rättigheterna i Irak. Det vore bra
              om Sverige skulle driva den frågan. Det är också viktigt att driva
              frågan om vilken typ av stöd vi ger till Irak. Vi ska kanske både
              ge mer stöd än i dag och försöka inrikta oss på ökad självtillit,
              till exempel genom att ge stöd för solceller, lokal elförsörjning,
              och att bygga upp starka sociala indikatorer i olika delar av
              Irak. Jag skulle vilja veta hur det förhåller sig med det.
            </seg>
            <seg xml:id="i-bb5bf8a6aecca488-0">
              Problemet har egentligen inte varit pengar utom i vissa regioner,
              ja utan problemet är fortfarande bristen på stabilitet, säkerhetssituationen.
              Vad gäller oljan är det inte enbart en fråga om ett storskaligt
              elförsörjningsproblem utan det handlar också om att det kring
              oljan finns konflikter. I vissa delar av Irak vill en majoritet
              äga oljetillgångarna, och ju mer man kan flytta fokus på att bygga
              upp stabiliteten, bygga upp ekonomin, desto mer tror jag att konflikten
              kring oljan bland irakiska grupper i Irak kan minska. Jag tror
              alltså att det är viktigt att titta på vilka strategier som kan
              användas för att bygga upp den typen av stabilitet.
            </seg>
            <seg xml:id="i-6c702c98a8e2d0d6-0">
              Jag tror vidare att den internationella närvaron är problematisk.
              Det var ett misstag att lösa upp den irakiska armén. Irak är ett
              stort land, och det är svårt att ha kontroll genom militären.
              Det var ett feltänk. Nu kan vi inte gå tillbaka i tiden, och frågan
              är därför hur vi ska agera framöver. En rapportör för mänskliga
              rättigheter tycker jag är bra, men det är också viktigt att försöka
              se till att irakierna så snabbt som möjligt får egenkontroll i
              landet, utan en internationell närvaro. Det är även viktigt att
              ställa krav på att USA tar avstånd från de övergrepp som sker
              genom den internationella militära närvaron, för den bidrar till
              ökad instabilitet.
            </seg>
          </u>
          <note type="speaker" xml:id="i-1180b0dd369a4d65-0">
            Anf. 33 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-14">
            <seg xml:id="i-a03e5c10301bc79f-0">
              Fru talman! Till Mariam Osman Sherifay vill jag säga att vi alla
              har samma känsla av chock inför de bilder och ögonvittnesuppgifter
              som vi får ta del av.
            </seg>
            <seg xml:id="i-93a5b3dfc72adb88-0">
              Vi beklagar givetvis djupt dessa tragiska händelser. Soldaterna
              kan ha begått folkrättsvidriga våldshandlingar som drabbat oskyldiga
              civila och har resulterat i flera dödsfall; också barn har dödats.
              Vi ser allvarligt på dessa uppgifter. Detta riskerar också att
              civilbefolkningen vänds mot den militära personal som har som
              uppgift att skydda dem. Nu har vi förstått att utredningar har
              inletts, och vi förutsätter att de genomförs skyndsamt och att
              de som eventuellt begått brott ställs inför rätta.
            </seg>
            <seg xml:id="i-dd8fb98569c6b887-0">
              Denna fråga är en stående fråga i vår dialog med USA, och den
              kommer att fortsätta vara det. Vi kommer också att i framtida
              samtal framhålla nödvändigheten av att respektera folkrätten och
              uttrycka kritik när övergrepp har konstaterats. Men känslan av
              chock inför dessa händelser är, tror jag, något som vi alla delar.
            </seg>
            <seg xml:id="i-2f89102c9aa4d66d-0">
              Som Ewa Björling säger kommer våldet från många håll. Det finns
              sunnitiska extremister, shiitiska extremister, och dessutom finns
              det vad man skulle kunna kalla för importerade terrorister. Det
              pågår också en provokation hela tiden. Man vill skapa kaos och
              sönderfall. Unga amerikanska soldater som befinner sig i denna
              miljö kan ha reagerat på ett sätt som har lagt ytterligare bränsle
              på elden.
            </seg>
            <seg xml:id="i-457a9498f9d882e7-0">
              Situationen måste komma under kontroll. Utvecklingen måste vändas,
              och jag tror att det finns god anledning att analysera hur man
              ska gå framåt.
            </seg>
            <seg xml:id="i-61eebecc7f5a5bc8-0">
              Jag håller med Yvonne Ruwaida om att man måste stärka den civila
              komponenten. Jag vet själv att det är svårt med utländsk, icke
              muslimsk militär närvaro i ett muslimskt land. Det leder till
              att man uppfattas som ockupant även om man har en folkrättslig
              grund för sin närvaro där. Det är också viktigt att man finner
              lösningar på de vardagsproblem som människor har. Men det krävs
              enorma investeringar i säkerhet för att över huvud taget kunna
              göra någonting, till och med för rent humanitära insatser. Mina
              vänner i New York berättar att man knappt kan genomföra det humanitära
              arbetet, för det krävs en tiodubbling av säkerhetskostnaden för
              de olika projekten jämfört med kostnaden för det humanitära arbetet.
              Nyligen mördades ju en rysk diplomat och fem övriga kidnappades.
              Bara att visa sig inne i Bagdad är oerhört svårt.
            </seg>
            <seg xml:id="i-4754a229f2ae3f80-0">
              Vi måste naturligtvis bygga på de områden som är säkra. Vi intensifierar
              kontakterna med de kurdiska områdena. Vi hoppas naturligtvis att
              situationen i Basra ska bli något bättre och att vi kan stärka
              närvaron där. Men i centrala Irak är det svårt. Det är många faktorer
              som måste samverka i detta.
            </seg>
            <seg xml:id="i-d5af099f7c454e92-0">
              En fråga som Yvonne Ruwaida pekar på och som är komplicerad är
              just oljan. Kirkukregionen och kontrollen över oljan där är otroligt
              viktig. Ska den oljerikedom som finns i Irak delas av alla? Det
              är en nyckelfråga som ligger bakom dessa spänningar.
            </seg>
            <seg xml:id="i-c0f1d7b8547d3f2c-0">
              Det är en oerhört dyster bild i Irak, men man får också betrakta
              Irak som ett gemensamt ansvar. Det är något som det internationella
              samfundet måste ta på allvar. Grannstaterna måste ta det på allvar,
              liksom EU och FN. Ett ytterligare sönderfall i Irak är inte bara
              fruktansvärt för irakiska barn och för civilbefolkningen, utan
              det är också farligt för regionen och för internationell politik
              just nu. Den här riksdagsdebatten visar på ett ansvar som också
              vi måste ta för detta till synes avlägsna land.
            </seg>
          </u>
          <note type="speaker" xml:id="i-c410b7cc9688128a-0">
            Anf. 34 MARIAM OSMAN SHERIFAY (s):
          </note>
          <u who="unknown" xml:id="i-4988c8450dc30237-15">
            <seg xml:id="i-6676327c8c1d584d-0">
              Fru talman! Till Ewa Björling vill jag säga: Vad vi tycker om
              Saddam är väl känt. Han var en hemsk diktator.
            </seg>
            <seg xml:id="i-a3f2bc4cafff0830-0">
              Fru talman! Låt mig påminna Ewa Björling om hur kriget började,
              om alla lögner som Bushregeringen presenterade dag efter dag för
              att få gå ut i krig. Man talade om allt från massförstörelsevapen
              till att befria irakierna. Visst är demokrati viktigt, och demokrati
              är kärt för oss alla. Men demokrati kan aldrig bombas fram.
            </seg>
            <seg xml:id="i-1a1c487fff26092d-0">
              Jag har ytterligare två frågor till utrikesministern som jag
              glömde ställa. Jag hoppas att jag har tid att ställa dem nu. Jag
              vill ställa dem eftersom detta väl blir sista debatten om Irak
              före sommaren.
            </seg>
            <seg xml:id="i-c9d2f628a19922a1-0">
              Är Sverige berett att inom FN verka för en förhandlingslösning
              som omfattar alla som deltar i striderna i Irak, tillbakadragande
              av alla utländska styrkor och fria val där alla grupper kan delta,
              så att konflikten avvecklas? På så sätt har ju FN löst konflikter
              tidigare, i Namibia, i Sydafrika och på andra ställen. Om det
              ska bli fred i Irak måste man ta nya initiativ som lägger fast
              en kurs med fred i sikte.
            </seg>
            <seg xml:id="i-5cfe9357af7d86e7-0">
              Den irakiska regeringen, som leds av partier vilkas milis begår
              svåra övergrepp, har ställt upp som kandidat till ordförandeposten
              i tredje utskottet i FN:s generalförsamling, som behandlar frågor
              om mänskliga rättigheter och sociala frågor. Är Sverige berett
              att motverka denna kandidatur, som kommer att motverka trovärdigheten
              i FN:s MR-arbete?
            </seg>
            <seg xml:id="i-414e290286c535f0-0">
              Jag vill passa på att tacka utrikesministern för svaret.
            </seg>
          </u>
          <note type="speaker" xml:id="i-127c662ef7681c8a-0">
            Anf. 35 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-16">
            <seg xml:id="i-d70ad284ac1537ac-0">
              Fru talman! FN:s säkerhetsråd kommer den 15 juni att diskutera
              mandatet för närvaron av trupp och annan personal i Irak. Jag
              är övertygad om att man då kommer att beröra de frågor som Mariam
              Osman Sherifay här tar upp.
            </seg>
            <seg xml:id="i-0ae7a1bf78bf86a7-0">
              Jag tycker att det är angeläget att FN:s roll på sikt stärks.
              Det finns två vägar att gå framöver. Det ena är en starkare irakisk
              komponent i säkerhetssituationen, vilket är det idealiska. Det
              andra är en starkare trovärdig internationell närvaro med starkare
              civila, ekonomiska och sociala komponenter.
            </seg>
            <seg xml:id="i-d4b8e7e675eab789-0">
              Det här är frågor som allmänt diskuteras i FN eftersom vi mer
              och mer arbetar med den så kallade fredsbyggnadstanken, det vill
              säga att man efter en konflikt inte bara ska ha trupp på plats
              utan också återuppbyggnad, utveckling och sätta upp institutioner
              försoningsprocesser. Allt detta finns inbyggt i fredsbyggnadskommissionens
              idé. Jag tar till mig det förslaget och ska se om jag med användning
              av mina dubbla roller ska kunna driva dessa frågor.
            </seg>
            <seg xml:id="i-1906cc2187974319-0">
              Jag försummade att svara på den förra frågan om MR-rådet. Jag
              ska ta till mig den och diskutera den med mina kolleger. Jag är
              övertygad om att den kommer att drivas av flera medlemsstater.
              Det finns ju 47 medlemmar. Just nu är man i ett etableringsarbete,
              och det är oklart hur arbetet i sommar kommer att läggas upp.
              Jag är dock övertygad om att frågan kommer att diskuteras.
            </seg>
            <seg xml:id="i-a5abd8eef5d87fbe-0">
              Den tredje frågan var ny för mig. Jag var inte medveten om att
              Irak skulle vara kandidat till ordförandeskapet i tredje utskottet.
              Det brukar finnas stor enighet i regionala grupper, och om det
              finns sådan enighet om en kandidatur brukar de i regel gå igenom
              på gott och ont i FN. Jag får sätta mig in mer i den frågan och
              återkomma i ärendet.
            </seg>
          </u>
          <note xml:id="i-0cbe58c14fac19af-3">
            Överläggningen var härmed avslutad.
          </note>
          <note xml:id="i-53c4e09e635624ad-0">
            7 § Svar på interpellation 2005/06:364 om jämställdheten i FN
          </note>
          <note type="speaker" xml:id="i-2bc11defa7710831-0">
            Anf. 36 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-17">
            <seg xml:id="i-791006b783082fbe-0">
              Fru talman! Birgitta Ohlsson har frågat mig vilka åtgärder jag
              avser att vidta för att FN:s mål om lika många kvinnliga som manliga
              anställda ska få större genomslag inom FN-organisationen och för
              att bidra till en mer jämställd könsbalans på generalsekreterarposten.
            </seg>
            <seg xml:id="i-d62c04e20ff094a6-0">
              Jag delar Birgitta Ohlssons uppfattning att det fortfarande finns
              brister när det gäller andelen kvinnor på högre poster inom FN:s
              organisation. Detta trots att integreringen av ett jämställdhetsperspektiv
              i FN-systemet är en prioriterad fråga.
            </seg>
            <seg xml:id="i-320a3fed074e543b-0">
              I deklarationen från FN:s toppmöte i september 2005 framhålls
              jämställdhetsfrågor och kopplingen till det pågående reformarbetet
              inom FN. Reformprocessen är ett viktigt tillfälle att se över
              frågan om kvinnors representation i FN-systemet, i synnerhet när
              det gäller högre poster.
            </seg>
            <seg xml:id="i-52abb50f0302d4c8-0">
              Som en del i denna process presenterade generalsekreterare Kofi
              Annan nyligen sin rapport Investing in the UN. I rapporten pekar
              han bland annat på att det fortfarande inte råder balans mellan
              kvinnor och män i FN-sekretariatet och att detta ska vara ett
              mål för reformer på personalområdet. Sverige välkomnade Kofi Annans
              rapport och har deltagit aktivt i förhandlingarna om den. Diskussion
              pågår fortfarande inom FN om generalsekreterarens förslag. Sverige
              kommer att fortsätta att verka för ett antagande av ett brett
              reformpaket på detta område.
            </seg>
            <seg xml:id="i-9a4e2a5e7e09b55f-0">
              Generalsekreteraren har också tillsatt en högnivåpanel om FN:s
              utvecklingsbistånd som ska lägga fram sina förslag i höst. Utrikesrådet
              Ruth Jacoby ingår i panelen och driver i detta sammanhang aktivt
              jämställdhetsfrågorna.
            </seg>
            <seg xml:id="i-1f5099a05cf25d7e-0">
              En ny generalsekreterare ska utses under hösten. Hittills finns
              det tre officiella kandidater till posten: Thailands vice premiärminister
              Surakiart Sathirathai, Sydkoreas utrikesminister Ban Ki-moon samt
              Jayantha Dhanapala från Sri Lanka, tidigare FN:s undergeneralsekreterare
              för nedrustning. Man kan inte utesluta att fler kandidater kommer
              att tillkomma under året. Jag håller med Birgitta Ohlsson om att
              det finns många kvalificerade kvinnor som skulle kunna vara aktuella.
              Sverige skulle självklart välkomna kvinnliga kandidater till posten.
            </seg>
            <seg xml:id="i-9a4ddafa4d1e3da4-0">
              FN står inför stora utmaningar och Sverige arbetar aktivt med
              att stödja det reformarbete som nu pågår. Det är genom att fortsätta
              att verka för reformprocessen som vi kommer att få se ett modernare
              FN växa fram där också jämställdhetsfrågor är en viktig del. Samtidigt
              ankommer det på de enskilda medlemsstaterna att nominera fler
              kvinnliga kandidater till högre tjänster inom FN-systemet och
              att lyfta fram jämställdhetsfrågan. Här är Sverige drivande. Vi
              har till exempel tagit fram särskilda mål rörande könsfördelningen
              bland de svenskar som nomineras till och innehar beslutsfattande
              positioner i FN och andra internationella organisationer.
            </seg>
            <seg xml:id="i-f8f5051867ba9475-0">
              En annan viktig dimension av de här ansträngningarna rör insatser
              för att öka antalet kvinnor på centrala befattningar inom FN:s
              fredsfrämjande verksamhet. Också här krävs åtgärder både inom
              FN-systemet och från medlemsländerna. Inom ramen för genomförandet
              av resolution 1325 från år 2000 om kvinnor, fred och säkerhet
              agerar regeringen bland annat för att fler kvinnor ska ingå i
              Sveriges bidrag till de fredsfrämjande insatserna och för att
              fler kvinnor ska nomineras och tillsättas som särskilda representanter
              och sändebud.
            </seg>
          </u>
          <note xml:id="i-952cc99021069c75-0">
            Då Birgitta Ohlsson, som framställt interpellationen, anmält
            att hon var förhindrad att närvara vid sammanträdet medgav tredje
            vice talmannen att Nina Lundström i stället fick delta i överläggningen.
          </note>
          <note type="speaker" xml:id="i-2a1b277c896477f9-0">
            Anf. 37 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-0c3a64415feceab0-0">
            <seg xml:id="i-22d74762103ed9ad-0">
              Fru talman! Jag vill börja med att tacka för svaret å Birgitta
              Ohlssons vägnar. Birgitta Ohlsson kunde inte närvara här i dag.
              Men jag tänker försöka göra hennes frågeställningar rätta och
              ta upp några aspekter utifrån det svar som utrikesministern har
              läst upp.
            </seg>
            <seg xml:id="i-1c52e09848e134d6-0">
              Det är efter tio år som generalsekreteraren för FN kommer att
              sluta vid årsskiftet. Vi kan konstatera att det är många män som
              känner sig kallade att anta utmaningen. Men frågan är: Saknas
              det kompetenta kvinnor? Utrikesministern räknar upp ett antal
              kandidater, dock inte Östtimors utrikesminister, vilken Birgitta
              Ohlsson nämner i sin fråga. Men var är kvinnorna som kandidater?
            </seg>
            <seg xml:id="i-f7087b43324b00c8-0">
              Utrikesministern anger att Sverige skulle självklart välkomna
              kvinnliga kandidater till posten. Min fråga är: Vad innebär det
              att välkomna? Vad gör utrikesministern för att kvinnor ska bli
              kandidater?
            </seg>
            <seg xml:id="i-b65bf2983f9497bb-0">
              Jag kan konstatera att när utrikesutskottet behandlade frågor
              om FN och mänskliga rättigheter anger utskottets majoritet just
              på grund av diskussionen om kvinnor i FN följande: Utskottet vill
              framhålla att det faktum att en svensk innehar ordförandeposten
              i FN:s generalförsamling under innevarande session, som löper
              omedelbart efter världstoppmötet, bidrar till att ett extra tungt
              ansvar åvilar Sverige när det gäller att bidra till och i konstruktiv
              anda driva på den fortsatta reformprocessen. Utskottet anger också
              att just kvinnornas roll inom FN är en del av reformprocessen.
            </seg>
            <seg xml:id="i-06b0a7b1e6b1bba5-0">
              Under FN:s 60-åriga levnadstid har ingen kvinna lett organisationen.
              Det finns flera kompetenta asiatiska kvinnor som skulle vara utmärkta
              ledare för Förenta nationerna. Birgitta Ohlsson namnger några
              stycken, exempelvis Burmas oppositionsledare Aung San Suu Kyi,
              som sitter frihetsberövad, chefen för FN:s befolkningsfond, saudiskan
              Thoraya Obaid och UNHCR:s före detta flyktingkommissionär, japanskan
              Sadako Ogata, som hon också menar trots sin ålder är en kandidat.
            </seg>
            <seg xml:id="i-05f027a3e2d6d316-0">
              Det finns en uppsjö kvinnor utöver dessa som skulle kunna vara
              kandidater också till andra toppositioner inom FN.
            </seg>
            <seg xml:id="i-6e163afa107340ff-0">
              Men FN behöver som sagt inte bara en kvinna på generalsekreterarposten.
              Hela organisationen måste ju förändras vad gäller kvinnors representation.
              Trots att FN-stadgan från 1945 tydligt uttrycker lika rättigheter
              för kvinnor och män är dessa konventioner om kvinnors rättigheter
              ofta ifrågasatta, med reservationer, undantag och bortförklaringar
              till att kvinnor ska förvägras samma frihet som männen.
            </seg>
            <seg xml:id="i-6da3dccde0a1e596-0">
              Trots att kvinnor utgör hälften av världsbefolkningen och 70
              % av de allra fattigaste saknas vi ofta vid makten. Andelen anställda
              kvinnor inom FN har inte ökat nämnvärt, och andelen kvinnliga
              chefer har minskat. Av 31 avdelningar på FN-sekretariatet med
              över 20 anställda är det bara fem som når upp till FN:s mål om
              lika många kvinnliga som manliga anställda. Världens kvinnor vill
              ha hela menyn av rättigheter. Om inte ens FN kan vara ett jämställt
              föredöme, där kompetens och inte kön sätts i centrum, varför ska
              då medlemsstaterna bry sig?
            </seg>
            <seg xml:id="i-ab8482cfeda8f2c1-0">
              Därför hoppas jag nu på att utrikesministern ska tydliggöra vad
              det innebär att välkomna, kontra Birgitta Ohlssons fråga vilka
              åtgärder utrikesministern avser att vidta.
            </seg>
          </u>
          <note type="speaker" xml:id="i-d9d9b2d580863fac-0">
            Anf. 38 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-18">
            <seg xml:id="i-5c424ccda3c0f5cd-0">
              Fru talman! Sverige är ett av de länder som hårdast driver jämställdhetsfrågorna
              i FN och i internationell politik över huvud taget, skulle jag
              vilja säga. Vi har föregått med gott exempel. Det finns fortfarande
              mycket att göra i vårt eget land, men det är en prioriterad fråga
              i hela vår utrikespolitik och i vår biståndspolitik. Och, kan
              jag säga som tidigare FN-ambassadör och biträdande generalsekreterare
              i FN, det är väl känt i systemet att Sverige och de nordiska länderna
              är drivande i de här frågorna.
            </seg>
            <seg xml:id="i-1d9393f23edea691-0">
              Vi skulle självklart välkomna och gärna verka för en kvinnlig
              generalsekreterare i FN. Birgitta Ohlsson och Nina Lundström har
              starkt pekat på namn som i hög grad är gångbara och som jag tycker
              är oerhört starka kandidater som borde kunna komma i fråga. Det
              finns ytterligare namn. Louise Arbour, den nuvarande människorättskommissarien
              i Genève, är en ledande och stark representant för FN-systemet.
              Hon är en oerhört principfast och bra manager. Presidenten i Lettland
              nämns, Vīke-Freiberga.
            </seg>
            <seg xml:id="i-8fce27f8926ffde2-0">
              Det finns en allmän uppfattning i FN-systemet att nästa kandidat
              antingen bör komma från Asien eller från Östeuropa, två regioner
              som i ena fallet inte haft posten på länge och i andra fallet
              aldrig haft den. Det lutar i hög grad åt en person från det området.
              Jag tycker att den debatt som här sätts i gång är ett bra exempel
              på att man från olika medlemsstater ställer de här kraven.
            </seg>
            <seg xml:id="i-2b47e1294d4e9979-0">
              Formellt är det så att enligt artikel 97 i FN-stadgan, som jag
              hoppas att jag ständigt bär i fickan ja, här är den är det FN:s
              generalförsamling som till slut utser generalsekreteraren, men
              på rekommendation av säkerhetsrådet. Just nu pågår en diskussion
              inom säkerhetsrådet om olika namn. Det är bara tre annonserade
              kandidater. Ramos Horta har inte anmält sig som kandidat. Det
              är de tre som jag nämnde i dag som har anmält sig som kandidater.
            </seg>
            <seg xml:id="i-c8f49309d514aec1-0">
              Det vore också bra om i så fall kvinnor av den typ som här nämndes
              också kunde anmäla sig som kandidater och framföras som kandidater
              av sina länders representanter.
            </seg>
            <seg xml:id="i-030c7151a8dc3b79-0">
              Jag har en annorlunda statistik än den vi nu hörde. Mellan 2001
              och 2005 ökade antalet kvinnor i lönegrad D-1 en högre chefsposition
              med 10,4 % till 32,6 % av det totala antalet anställda på dessa
              nivåer i FN. Under perioden den 1 juli 2004 till och med 30 juni
              2005 gjordes totalt 206 utnämningar för en rad placeringar inom
              hela FN-systemet. 78 av dessa var kvinnor, det vill säga 37,9
              %, varav 52 från i-länder, 23 från utvecklingsländer och 3 från
              länder i ekonomisk transition.
            </seg>
            <seg xml:id="i-e5733a412ded1074-0">
              Vi har kanske olika uppgifter där, men jag ser en ganska positiv
              trend.
            </seg>
            <seg xml:id="i-4b4878d84b0cb4d3-0">
              Sedan kan vi med stolthet konstatera att Inga-Britt Ahlenius,
              som chef för FN:s kontor för intern översyn, innehar en av de
              högsta posterna inom FN-systemet. Vi arbetar vidare på detta.
            </seg>
            <seg xml:id="i-b55e90c39c7fc216-0">
              Den som var nr 2 i FN-systemet under nio år var Louise Fréchette,
              också en mycket stark kanadensisk representant och tidigare kollega
              till mig som FN-ambassadör. Det görs framsteg även i FN, men Sverige
              bör vara pådrivande både i vad gäller anställningar inom FN-systemet
              och i fråga om FN:s generalsekreterare.
            </seg>
          </u>
          <note type="speaker" xml:id="i-a849abcf89e5b6b2-0">
            Anf. 39 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-0c3a64415feceab0-1">
            <seg xml:id="i-17621937b42c894c-0">
              Fru talman! Om det inte finns kandidater är det förstås svårt
              att välja någon. Det intressanta är ändå om jag har förstått rätt
              att man även från Sveriges sida på olika sätt kan driva frågan
              om att också dessa kandidater kommer fram. Finns de inte kan de
              inte väljas.
            </seg>
            <seg xml:id="i-767aa67c2341018a-0">
              I utrikesutskottets betänkande där FN:s roll i framtiden och
              reformprocessen diskuteras uttryckte vi följande i en borgerlig
              reservation, nämligen att FN blir vad medlemsländerna gör det
              till. Precis som utrikesministern angav här är det fråga om generalförsamlingen.
              Låt mig ta exemplet Kofi Annan. Det var på rekommendation av säkerhetsrådet
              och utan votering som han utsågs och fick sitt mandat förlängt.
            </seg>
            <seg xml:id="i-18a9a1a090c72354-0">
              På vilket sätt får vi fram kvinnor? Ett problem är, naturligtvis,
              att om kvinnor saknas på olika poster i FN-systemet kommer de
              heller inte att på sikt få de meriter som krävs för de högsta
              positionerna. Det finns naturligtvis ett samband. Om vi tittar
              på meritförteckningarna för olika kandidater är en faktor mycket
              viktig, det vill säga att det är viktigt att finnas med och kunna
              bygga upp sitt cv för att bli påtänkt.
            </seg>
            <seg xml:id="i-389856cdf7b0bf78-0">
              Precis som utrikesministern angav, kan jag konstatera att Inga-Britt
              Ahlenius utsågs 2005. Men innan det skedde var till och med den
              svenska meritlistan vad gäller kvinnor osedvanligt tunn. Hon var
              den första kvinnan. Då har utrikesministern själv haft framträdande
              positioner och naturligtvis många andra.
            </seg>
            <seg xml:id="i-8140a37db102986a-0">
              Ett skäl till att också se till att kvinnor kommer fram inom
              de politiska systemen, de nationella parlamenten och nationella
              regeringarna är just för att få de formella meriterna förutom
              att finnas i FN-systemet. Det är naturligtvis en angelägenhet
              för oss alla.
            </seg>
            <seg xml:id="i-54003aa536e01957-0">
              Jag tycker att Birgitta Ohlssons fråga har varit väl tajmad och
              viktig, också av det skälet att reformprocessen pågår. Precis
              som utrikesutskottet diskuterade i sitt betänkande är det också
              en tidpunkt för att förflytta positionerna vad gäller kvinnors
              positioner inom FN. Frågan är hur vi ska påverka medlemsländerna
              om inte FN självt kan visa på att kvinnors kompetens tas till
              vara.
            </seg>
            <seg xml:id="i-07693d111371c056-0">
              Utifrån den diskussion och debatt vi har i dag, och utrikesministerns
              roll både vad gäller den svenska regeringen och i FN och FN:s
              generalförsamling, vilka konkreta åtgärder avser utrikesministern
              att vidta för att dessa kandidater över huvud taget ska finnas?
              Finns det inte kandidater kan de inte väljas.
            </seg>
          </u>
          <note type="speaker" xml:id="i-72020829144a6054-0">
            Anf. 40 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-19">
            <seg xml:id="i-28a67db3f53758ba-0">
              Herr talman! Jag finner här möjligheten att på ett positivt sätt
              överbrygga avståndet mellan Sveriges utrikesminister och ordföranden
              i FN:s generalförsamling. Jag kan därmed positivt besvara Nina
              Lundströms fråga. Jag har för ungefär fem månader sedan tagit
              initiativ till en grupp i FN som ska diskutera revitaliseringen
              av FN:s generalförsamling. Den leds av Lettlands kvinnliga FN-ambassadör
              och Jemens manliga FN-ambassadör. På dagordningen för ett möte
              som ska äga rum på tisdag står just nu valet av FN:s generalsekreterare.
              Jag är övertygad om att frågan kommer att tas upp, nämligen hur
              kandidater kan tas fram och också, givetvis, från enskilda länders
              sida möjligheten till en kvinna på denna post. Jag hoppas att
              denna kommitté för revitalisering av generalförsamlingen kommer
              att leda till en förstärkt dialog mellan säkerhetsrådet och generalförsamlingen
              om hur man tillsätter generalsekreterare.
            </seg>
            <seg xml:id="i-75dc6be4ade9f7e0-0">
              Hittills har generalförsamlingen automatiskt genomfört säkerhetsrådets
              rekommendation. Nu blir det mer av en dialog innan detta val sker.
              Dialogen kommer säkerligen att omfatta den fråga Nina Lundström
              tar upp.
            </seg>
            <seg xml:id="i-d71336db96d150ba-0">
              Bilden är inte så mörk. Margareta Wahlström, nr 2 på den militära
              sidan, biträdande generalsekreterare i FN, kvinna och svenska,
              gjorde en strålande insats i Afghanistan. Ruth Jacoby ingår i
              kommissionen som ska utreda koherensen inom FN-systemet. Hon får
              en mycket mäktig och viktig position från sin svenska utgångspunkt.
              Vår ambassadör i Genève är en kvinna, Elisabet Borsiin Bonnier.
              Hon är en mycket duktig förhandlare och respekterad i hela FN-systemet.
            </seg>
            <seg xml:id="i-38afbfe8f3b71389-0">
              Vi har också en diskussion med säkerhetsrådet om resolution 1325.
              Den gäller kvinnors plats i fredsarbetet och fredsbyggnadsarbetet.
              Jag var själv med om förhandlingen på slutet, där det angavs att
              i den nya fredsbyggnadskommissionen ska kvinnor spela en viktig
              roll i fredsbyggnadsarbetet. Det är också något som inte har funnits
              i tidigare texter av det slaget.
            </seg>
            <seg xml:id="i-2b648da59fa98c98-0">
              Det sker framsteg, även om vi har anledning att alltid vara otåliga
              samt kräva mer och önska mer. Det är med denna känsla som regeringen
              går vidare i detta viktiga jämställdhetsarbete också på internationellt
              plan.
            </seg>
          </u>
          <note type="speaker" xml:id="i-941744b711f1bf94-0">
            Anf. 41 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-0c3a64415feceab0-2">
            <seg xml:id="i-2fb386bd6a7fe4f4-0">
              Herr talman! Det är glädjande att höra att det kommer att ske
              ytterligare åtgärder från utrikesministerns sida för att med de
              möjligheter som finns flytta kvinnors positioner inom FN. Låt
              mig då göra ett medskick.
            </seg>
            <seg xml:id="i-6ecac49c738db8b7-0">
              Jag väljer att namnge, precis som utrikesministern, Inga-Britt
              Ahlenius. Det skulle kanske vara bra om regeringens hemsida också
              nämner de övriga kvinnor som utrikesministern precis namngav.
              Jag kan konstatera att om man läser regeringens hemsida vilket
              jag gjorde senast i dag under rubriken Svenskar i FN saknas de
              kvinnor som utrikesministern har nämnt. Jag skulle välkomna att
              den kompletteringen görs på regeringens hemsida. Det är också
              ett sätt att synliggöra kvinnorna.
            </seg>
            <seg xml:id="i-e4ee0a3e641cb55a-0">
              Herr talman! Slutligen vill jag påminna om att Sveriges regering
              på det nationella planet har en princip för att när exempelvis
              tillsättningar till utredningar och styrelser ska ske kräva att
              de politiska partierna i Sverige alltid ska namnge en man och
              en kvinna. Det är ett krav som den svenska regeringen ställer
              på nationell nivå. Återigen, herr talman! Det är på så sätt man
              kan synliggöra kandidaterna, inte bara på hemsidor men naturligtvis
              för att få fram kandidaterna. Det finns utomordentliga kandidater
              i världen som skulle kunna anta den typen av utmaningar, men de
              måste synliggöras, kandidera och bli valda.
            </seg>
          </u>
          <note type="speaker" xml:id="i-ea9e313e4b348284-0">
            Anf. 42 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-20">
            <seg xml:id="i-ca97a73dcfbdd91b-0">
              Herr talman! Jag hade egentligen inte tänkt att gå upp ytterligare
              en gång, men jag ska bekräfta att regeringens hemsida ska kompletteras.
              Det ligger i allas intressen. Jag hoppas att hemsidan nu fungerar
              efter incidenterna de senaste dygnen som är oerhört tankeväckande.
            </seg>
          </u>
          <note xml:id="i-0cbe58c14fac19af-4">
            Överläggningen var härmed avslutad.
          </note>
          <note xml:id="i-dcb0653026bec219-0">
            8 § Svar på interpellation 2005/06:374 om EU:s riktlinjer om
            människorättsförsvarare
          </note>
          <note type="speaker" xml:id="i-b56ea5c42995e211-0">
            Anf. 43 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-21">
            <seg xml:id="i-105a93243e83288b-0">
              Herr talman! Jan Lindholm har frågat mig om jag avser att verka
              för att ge funktionen människorättsförsvarare en tydligare plats
              i Sveriges policy för mänskliga rättigheter.
            </seg>
            <seg xml:id="i-1f68c1f158902028-0">
              Målet för regeringens arbete för mänskliga rättigheter är att
              alla människor ska åtnjuta de mänskliga rättigheterna. Stater
              har ansvaret för att främja och skydda de mänskliga rättigheterna.
              Det arbete som enskilda organisationer och individer gör för att
              förbättra respekten för de mänskliga rättigheterna är av mycket
              stor vikt, på lokal, nationell och internationell nivå. Som Jan
              Lindholm påpekar arbetar dessa ibland med risk för sin egen säkerhet
              och under mycket svåra förhållanden. Jag känner den största respekt
              för deras insatser.
            </seg>
            <seg xml:id="i-116ddca19745571c-0">
              Samarbete med och stöd till MR-försvarare är därför en nödvändig
              och självklar del av Sveriges utrikespolitik.
            </seg>
            <seg xml:id="i-0487dd8b3737d526-0">
              Sverige söker på olika sätt bidra till stöd och skydd för MR-försvarare.
              Situationen för MR-försvarare uppmärksammas årligen i Utrikesdepartementets
              rapporter om de mänskliga rättigheterna i enskilda länder. Våra
              utlandsmyndigheter har en nära kontakt med enskilda organisationer
              och andra MR-försvarare i respektive verksamhetsland. Sverige
              för kontinuerligt en aktiv bilateral dialog med andra länders
              regeringar om dessa frågor. Vi agerar också inom EU, inom FN och
              i andra samverkansorgan.
            </seg>
            <seg xml:id="i-d69d0611b5e9a37b-0">
              EU:s riktlinjer om MR-försvarare utgör en gemensam plattform
              för EU:s agerande. Riktlinjerna underlättar samordningen mellan
              EU-länderna vad gäller stöd till individer och organisationer
              som arbetar för ökad respekt för MR. Sedan riktlinjerna antogs
              år 2004 har EU intensifierat sina insatser till stöd för enskilda
              MR-försvarare.
            </seg>
            <seg xml:id="i-38801ec75ffc38a9-0">
              EU:s medlemsländer har tagit till sig den kritik som framfördes
              vid EU:s forum för mänskliga rättigheter 2005 om efterlevnad av
              riktlinjerna. Under det brittiska EU-ordförandeskapet hösten 2005
              genomfördes en särskild EU-kampanj till stöd för MR-försvarare.
              Det nuvarande österrikiska ordförandeskapet har tagit initiativ
              till en ny kampanj under 2006 till stöd för kvinnliga människorättsförsvarare,
              som inte sällan är särskilt utsatta i sitt arbete.
            </seg>
            <seg xml:id="i-bd93ff8e423e8e45-0">
              Under våren 2006 genomförs en utvärdering och uppföljning av
              riktlinjerna för att se hur väl dessa har genomförts och för att
              identifiera sätt att ytterligare förbättra genomförandet. Sverige
              är aktivt engagerat i detta arbete och har ansvar för utvärderingen
              i Botswana och Nordkorea.
            </seg>
            <seg xml:id="i-269685a31f054c0a-0">
              Sverige kommer att fortsätta bidra till att EU:s riktlinjer blir
              styrande för vårt gemensamma agerande i alla länder där situationen
              kräver det. Samtliga svenska utlandsmyndigheter har instruerats
              att aktivt delta i detta arbete och att sprida information om
              riktlinjerna till MR-försvarare i verksamhetslandet.
            </seg>
            <seg xml:id="i-3b3ace4deeb383c5-0">
              Den svenska regeringen verkar också för att arbetet med de mänskliga
              rättigheterna ska genomsyra FN:s arbete. I mars i år tog FN:s
              generalförsamling ett historiskt beslut att inrätta ett nytt råd
              för mänskliga rättigheter. Det nya MR-rådet innebär en nystart
              för FN:s MR-arbete. Sverige ska i det nya rådets verksamhet, liksom
              i övriga FN-organ, fortsätta att med kraft understryka vikten
              av respekt för MR som en nödvändig förutsättning för säkerhet
              och utveckling. Vi ska också driva frågan om stöd till dem som
              arbetar för samma mål. Jag kan försäkra att Sverige och övriga
              EU inom ramen för MR-rådet kommer att uppmärksamma MR-försvarares
              situation.
            </seg>
            <seg xml:id="i-02ddca1ade04c8e7-0">
              Jan Lindholm lyfter avslutningsvis fram den risk som MR-försvarare
              löper att utsättas för våld och förföljelse i sitt MR-arbete och
              nämner som ett exempel Colombia. Jag håller med om att det är
              helt oacceptabelt att MR-försvarare utsätts för förföljelse och
              våld i de länder där detta inträffar. De som arbetar för att uppmärksamma
              MR-kränkningar och därigenom också motverkar en kultur av straffrihet
              har rätt till stöd och skydd.
            </seg>
            <seg xml:id="i-fbdae5f21b28a97b-0">
              Sverige söker på olika sätt bidra till stöd och skydd för MR-försvarare
              i Colombia. Vi gör detta i kontinuerliga dialoger med regeringen,
              genom en nära kontakt med svenska och colombianska enskilda organisationer
              och genom EU. Sverige deltar exempelvis i den särskilda studie
              om övergrepp mot kvinnliga MR-försvarare i Colombia som nu genomförs
              inom ramen för implementeringen av EU:s riktlinjer. Även seminarier
              och andra projekt planeras för opinionsbildande verksamhet om
              riktlinjerna.
            </seg>
          </u>
          <note type="speaker" xml:id="i-a09e24c319cdedee-0">
            Anf. 44 JAN LINDHOLM (mp):
          </note>
          <u who="jan_lindholm_258194" xml:id="i-c1088daf3944e581-0">
            <seg xml:id="i-16ed2a62b2b63040-0">
              Herr talman! Jag vill börja med att tacka utrikesministern för
              ett mycket genomarbetat och på många sätt klargörande svar på
              min interpellation.
            </seg>
            <seg xml:id="i-2153622416079433-0">
              Utrikesministern säger i svaret, som jag har fått i förväg: De
              som arbetar för att uppmärksamma MR-kränkningar och därigenom
              också motverkar en kultur av straffrihet har rätt till stöd och
              skydd.
            </seg>
            <seg xml:id="i-f8d7100ef608d271-0">
              Många människorättsförsvarare kommer från det vi kan kalla tryggare
              västerländska länder, men det stora flertalet är sådana som arbetar
              i sina hemländer där övergreppen pågår. Eftersom det då oftast
              är den egna regeringen som står för kränkningarna och hoten, antar
              jag att ministern med det uttalandet menar att människorättsförsvararna
              har rätt att kräva stöd och skydd av en part utanför det egna
              landet, exempelvis från enskilda länder, från internationella
              NGO:er och från internationella organisationer, som FN och EU.
            </seg>
            <seg xml:id="i-cddcc45be23c6e4e-0">
              Om man anser att människorättsförvararna har rätt till hjälp
              och stöd har väl också vi från övriga världen, det internationella
              samfundet, som jag förstår det, en självklar skyldighet att bistå
              med den hjälpen och det stödet.
            </seg>
            <seg xml:id="i-da87d3b8ae445bb5-0">
              Då undrar jag: Är det Sveriges uppfattning att den här rätten
              följs av en sådan skyldighet från exempelvis vårt eget land?
            </seg>
            <seg xml:id="i-dab08105d10acdd6-0">
              Det är ett väldigt stort åtagande vi gör när vi säger att människorättsförsvararna
              har rätt till stöd och skydd. Sveriges och UD:s agerande, inte
              minst ministerns eget arbete i FN, och EU:s upprättande av riktlinjer
              är ett stort steg på väg mot att uppfylla det här åtagandet. Det
              finns naturligtvis mycket kvar att göra innan vi har kommit ända
              fram. Jag undrar om ministern anser att vi är på väg dit och när
              vi i så fall är framme. Vi kanske är där i dag, enligt regeringens
              uppfattning.
            </seg>
            <seg xml:id="i-f1231783c5a11ccc-0">
              Brott mot mänskliga rättigheter är betydligt mer än de avskyvärda
              missförhållanden som vi ser på platser där det pågår konflikter
              av större omfattning. Brott mot mänskliga rättigheter pågår i
              nästan alla länder, även hos oss, skulle jag vilja påstå. Inom
              EU finns det till exempel många länder där man regelmässigt bryter
              mot demonstrationsfriheten, som ska garanteras enligt FN-artikeln
              i EU:s egen deklaration om mänskliga rättigheter. Minoritetsgrupper,
              som till exempel romer och människor med annan sexuell läggning
              i flera EU-länder, förföljs mer eller mindre systematiskt. Många
              HBT-arrangemang runtom i världen, även inom EU, utsätts för trakasserier
              och våld, och polis i flera av dessa länder avstår från att ge
              något skydd när sådant inträffar, eller ger ett mycket bristfälligt
              skydd. I förra veckan hände det till exempel i Moskva. Det har
              hänt i Riga och Krakow under våren.
            </seg>
            <seg xml:id="i-40fc819cbb4d6d4d-0">
              Jag undrar hur Sverige ser på kränkning av mänskliga rättigheter
              och människorättsförsvarare när konflikterna sker inom EU. Hur
              agerar vi då? Vad kan Sverige göra i de situationerna för att
              stödja de utsatta grupperna inom EU?
            </seg>
          </u>
          <note type="speaker" xml:id="i-740251f247912b70-0">
            Anf. 45 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-22">
            <seg xml:id="i-d52ec7f69935bfba-0">
              Herr talman! Jan Lindholms fråga är väldigt klar och tydlig efter
              inledningen: Avser ministern att verka för att ge funktionen människorättsförsvarare
              en tydligare plats i Sveriges policy för mänskliga rättigheter?
            </seg>
            <seg xml:id="i-2ac84cdf07f4e371-0">
              Jag kunde ha gjort det enkelt för mig genom att bara säga ja.
              Och det är vad som gäller. Vi vill ge den här funktionen en tydligare
              plats.
            </seg>
            <seg xml:id="i-af0d26b2cbc2fae4-0">
              Jag känner väldigt djupt för det här personligen, eftersom jag
              har varit biträdande generalsekreterare i FN för humanitära frågor.
              I början på 90-talet försökte vi mynta begreppet att solidaritet
              i det humanitära arbetet inte får stanna vid en gräns utan vid
              en människa i nöd. Den principen etablerades genom det mandat
              som gavs det humanitära arbetet i FN 1991, den 18 december kl.
              02.00 på natten, då resolutionen slutligen blev utarbetad.
            </seg>
            <seg xml:id="i-18b2a3dd681892eb-0">
              Vad vi då inte kunde säga var att allvarliga kränkningar mot
              mänskliga rättigheter också var en situation där solidariteten
              inte skulle stanna vid en gräns utan vid en människa i nöd.
            </seg>
            <seg xml:id="i-e7cf6ab6ea453ed1-0">
              Alltför länge har vi fått leva i en värld där det betraktas som
              inblandning i inre angelägenheter att ge sig in i människorättssituationer
              i enskilda länder. Detta är, enligt min uppfattning, i strid mot
              den universella deklarationen för mänskliga rättigheter. Den är
              universellt giltig, och det är verkligen meningen i dagens internationella
              politik att vi ska sätta människan i centrum. Det är svårare att
              göra det på området för mänskliga rättigheter än på det humanitära
              området. Att få in mat och medicin är en sak. Den politiska processen
              med en person som torteras i ett fängelse eller inte får rätt
              att uttrycka sin åsikt är svårare. Men jag vill säga att det görs
              framsteg.
            </seg>
            <seg xml:id="i-83827049700e5be4-0">
              Jag deltog aktivt i förhandlingarna om det nya rådet för mänskliga
              rättigheter. Det gläder mig att vi har kvalitativa texter i det
              nya rådet för mänskliga rättigheter som bör uppmärksammas. Där
              finns till exempel nu möjligheten att medlemmar kan suspenderas
              om de bryter mot mänskliga rättigheter på ett allvarligt sätt.
              Det ställs krav på att ingå förpliktelser och ge löften till rådet
              för mänskliga rättigheter som man sedan ska efterleva. Och varje
              ny medlem i rådet för mänskliga rättigheter måste få sitt eget
              record för mänskliga rättigheter genomlyst. Det här är klara framsteg
              i den riktning som Jan Lindholm vill gå och som också regeringen
              vill gå.
            </seg>
            <seg xml:id="i-60fe8bcbc51fd3c4-0">
              Det är bra att denna opinionsbildning fortsätter. Det är också
              bra att det diskuteras i politiska forum, i parlament, i medierna
              så att det här synsättet slår igenom så att solidaritet inte stannar
              vid en gräns utan vid människor i nöd. Det måste helt logiskt
              gälla alla stater, vare sig det är i vår omedelbara närhet eller
              i grupper av länder som vi själva ingår i. Det kan ibland vara
              ganska plågsamt att behöva ställa de frågorna, men det är viktigt
              att det görs för trovärdigheten i systemet. Jag kan inte heller
              dölja att det naturligtvis är ett svårare politiskt arbete. Det
              krävs mycket diplomati och mycket kontakter med likasinnade för
              att man ska lyckas i det här.
            </seg>
            <seg xml:id="i-7b3642491a557648-0">
              Jag tycker till slut att vi ska komma ihåg de modiga försvarare
              för mänskliga rättigheter som ofta med stor risk för sin säkerhet,
              till och med sina liv, fört denna kamp. När vi ser tillbaka på
              historien kan vi vara oerhört tacksamma för att de fanns där,
              Havel i Europa och befrielsekämpar runtom i olika länder som förtryckts.
              Också ur ett historiskt och moraliskt perspektiv är det viktigt
              att göra det som vi nu gemensamt formulerar här i dag i Sveriges
              riksdag.
            </seg>
          </u>
          <note type="speaker" xml:id="i-baf3d55147209f67-0">
            Anf. 46 JAN LINDHOLM (mp):
          </note>
          <u who="jan_lindholm_258194" xml:id="i-c1088daf3944e581-1">
            <seg xml:id="i-98b6a74e9d9855e5-0">
              Herr talman! Jag får tacka för kommentarerna, särskilt det tydliga
              att människorättsrådet överskrider nationsgränser. Det är väldigt
              viktigt. Jag tror att vi har en samsyn där.
            </seg>
            <seg xml:id="i-2196d34367890909-0">
              Min fråga bottnade egentligen i EU:s direktiv för människorättsförsvarare
              och implementeringen i vår egen organisation. Utan en väl fungerande
              implementering kanske regelverket eller de överenskommelser vi
              gör internationellt inte har så stort värde i praktiken. Som jag
              ser det är ett första steg att göra de här riktlinjerna kända
              för människorättsförsvarare. Ministern säger i sitt svar att man
              arbetar med det. Jag har signaler om att det inte fungerar så
              bra ännu.
            </seg>
            <seg xml:id="i-0694b5f6c850d4d5-0">
              Jag anser att det handlar om varje land där det finns problem
              det kan vara vårt eget land eller våra grannländer. Det är ett
              brett spektrum av människorättsförsvarare. Det finns allt från
              de som med risk för sina liv står i vägen för övergrepp till att
              det handlar om kränkningar av mänskliga rättigheter i ett mindre
              dramatiskt sammanhang i samband med demonstrationer och sådant.
              Det är det första steget, att göra det här känt.
            </seg>
            <seg xml:id="i-ab3e97b4ff30322b-0">
              Jag har från organisationer som jobbar med mänskliga rättigheter
              fått ett exempel som man tycker att Sverige borde följa. Xavier
              Solanas personliga representant när det gäller mänskliga rättigheter,
              Michael Mathiessen, har jobbat med att presentera de riktlinjer
              som EU har tagit fram för hur man ska arbeta, i Guatemala vid
              två tillfällen. Det uppskattar man som ett väldigt bra sätt att
              lyfta fram frågan. Sverige borde ta till sig det arbetssättet.
              Och man säger att Nederländerna har utvecklat något som de kallar
              för en tool-box , en verktygslåda, för implementering ute i organisationen.
            </seg>
            <seg xml:id="i-90aeac89df555a3e-0">
              Då undrar jag om vi i Sverige har tagit fram något paket, någon
              verktygslåda, något system där Sverige finns representerat internationellt
              med beskickningar, ambassader och annat där vi finns på plats
              för hur vi jobbar med att göra det här känt så att de människor
              som jobbar som människorättsförsvarare har möjlighet att få ett
              stöd från de europeiska länderna, även från vårt land. Och hur
              jobbar man med att samordna det arbetet? Alla europeiska länder
              är ju inte så starkt representerade. Sverige har ju inte så stark
              representation i alla länder där de här konflikterna finns. Vi
              har inte förmåga till det. I vilken utsträckning samarbetar man
              då för att använda varandras kanaler och kontakter? Det skulle
              vara intressant att mera konkret höra hur det arbetet går till.
            </seg>
          </u>
          <note type="speaker" xml:id="i-66823225a55cde7f-0">
            Anf. 47 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-23">
            <seg xml:id="i-522488f7dfd89c32-0">
              Herr talman! Jag ska vara väldigt konkret. Jag har framför mig
              vår instruktion till samtliga ambassader, delegationer och karriärkonsulat.
              För att besvara frågan hur vi tillämpar EU:s riktlinjer kan jag
              sammanfatta det i fem punkter och efteråt ge denna skrivelse till
              våra myndigheter till Jan Lindholm.
            </seg>
            <seg xml:id="i-96308b8ae96cc24c-0">
              Så vi har gjort allt vi har kunnat för att säkerställa att den
              här funktionen blir så meningsfull och relevant som möjligt.
            </seg>
          </u>
          <note xml:id="i-0cbe58c14fac19af-5">
            Överläggningen var härmed avslutad.
          </note>
          <note xml:id="i-70c40601a0804642-0">
            9 § Svar på interpellation 2005/06:351 om Vitryssland
          </note>
          <note type="speaker" xml:id="i-7c1062c7db0d610f-0">
            Anf. 48 Statsrådet CARIN JÄMTIN (s):
          </note>
          <u who="unknown" next="cont" xml:id="i-a7e6c03e2ae99a1d-0">
            <seg xml:id="i-028c3110563048ad-0">
              Cecilia Wigström har, med anledning av presidentvalet i Vitryssland
              den 19 mars, ställt flera frågor till utrikesministern om hur
              Sverige kan stödja en demokratisk utveckling i landet. Interpellationen
              har överlämnats till mig för besvarande.
            </seg>
            <seg xml:id="i-7bfad3a9f728b33d-0">
              Det är djupt beklagligt att det i Vitryssland än en gång genomförts
              val som inte var fria och rättvisa. Vi har från EU:s sida därför
              tydligt markerat för det vitryska ledarskapet att vi inte accepterar
              upprepat valfusk och förtryck av oppositionella krafter. EU införde
              nyligen visumrestriktioner mot delar av regimen inklusive president
              Lukasjenko. Samtidigt är det viktigt att vi fortsätter att stödja
              de demokratiska krafterna i Vitryssland.
            </seg>
            <seg xml:id="i-02f5d27ef8343b52-0">
              Trots allvarliga hot om repressalier lyckades oppositionen samlas
              för demonstrationer i centrala Minsk efter valet. Det var ett
              viktigt steg framåt för de demokratiska krafterna i landet. Utrikesministern
              uttryckte oro över säkerhetsstyrkornas agerande i samband med
              demonstrationerna och Sverige såväl som EU kräver att de som fängslats
              på politiska grunder omedelbart friges.
            </seg>
            <seg xml:id="i-64d01f59a367320b-0">
              Den svenska regeringen är pådrivande för att EU ska öka sitt
              engagemang och demokratistöd för Vitryssland. Vi välkomnar att
              Europeiska kommissionen vidtagit åtgärder för att öka resurserna
              till detta arbete. Bland annat på svenskt initiativ har kommissionen
              beslutat att öppna en delegation i Minsk.
            </seg>
            <seg xml:id="i-ea3334f563abd156-0">
              Cecilia Wigström undrar vilka åtgärder regeringen tänker vidta
              för att EU ska inrätta en ny demokratifond för att stödja oppositionen
              ekonomiskt. Demokratistödet är inriktat på att stödja den demokratiska
              processen i landet. Att ge direkt ekonomiskt stöd till oppositionen
              vore att bryta mot landets lagar, vilket varken Sverige eller
              EU kan eller vill göra. Däremot fortsätter vi att aktivt utveckla
              våra politiska kontakter med oppositionen.
            </seg>
            <seg xml:id="i-c2bab404a6460138-0">
              Regeringen fäster också stor vikt vid att motverka ytterligare
              isolering av Vitryssland. Vi främjar ökade internationella kontakter
              för det civila samhället och den vitryska befolkningen. Sverige
              och Polen har exempelvis beslutat att gemensamt skapa en solidaritetsfond
              för vitryska studenter så att de kan studera i Sverige och i Polen.
            </seg>
            <seg xml:id="i-73d0318a44b6bde6-0">
              Det svenska utvecklingssamarbetet, vilket pågått i mer än tio
              år, uppgick förra året till ca 40 miljoner kronor. Att bidra till
              framväxten av ett demokratiskt och pluralistiskt vitryskt samhälle
              är det långsiktiga målet. Ett omfattande stöd har givits till
              det civila samhället, och stora satsningar har gjorts på utbildning
              av journalister från såväl oberoende som statlig press. Öppen
              barn- och ungdomsvård, miljö, lantmäteri, insatser mot människohandel,
              drogupplysning och utveckling av lokalt självstyre är ytterligare
              exempel. Regeringens målsättning är att ytterligare bredda och
              utveckla detta samarbete de kommande åren.
            </seg>
            <seg xml:id="i-cfdd3f1d13f1525f-0">
              För Vitryssland tillämpade Sida inledningsvis särskilt generösa
              regler, det vill säga biståndsfinansiering med 100 %, för att
              snabbt bygga upp ett samarbete mellan svenska enskilda organisationer
              och deras vitryska motsvarigheter. Samarbetet har varit mycket
              framgångsrikt i uppbyggnadsfasen, och Sida tillämpar nu en normal
              egenfinansiering. Regeringen följer löpande hur samarbetet utvecklas,
              inklusive om reglerna skulle behöva omprövas.
            </seg>
            <seg xml:id="i-7cc093bd71c7e0a6-0">
              Vad gäller frågan om krigsmaterielimport från Vitryssland har
              försvarsministern tidigare besvarat frågor om detta. I dag finns
              ingen svensk lagstiftning som reglerar import av krigsmateriel.
              Sverige köper dock inte materiel från ett land som är föremål
              för internationella eller svenska sanktioner som innebär handelsrestriktioner.
              Vitryssland är inte föremål för någon sådan sanktion.
            </seg>
            <seg xml:id="i-c6a974d9f4bbab44-0">
              Vad gäller EU:s projekt för radio- och tv-sändningar till Vitryssland
              pågår detta under två år med avslutning 2008. Därefter bör projektet
              utvärderas.
            </seg>
            <seg xml:id="i-56d01957062adb2f-0">
              Regeringen tog ett principbeslut i april 2001 om att öppna en
              ambassad i Minsk. Sedan dess har det blivit möjligt att förstärka
              den svenska närvaron, och sedan 2003 leds sektionskontoret av
              en diplomat på hög nivå. På sektionskontoret arbetar även lokalanställda.
              Kontoret följer den politiska utvecklingen i landet, handlägger
              bilaterala besök samt sköter kontakter på platsen med vitryska
              myndigheter, med andra ambassader, OSSE-missionen samt med den
              politiska oppositionen och det civila samhället. Allt detta arbete
              äger rum i nära samarbete med ambassaden i Moskva.
            </seg>
            <seg xml:id="i-75a60a71b582f171-0">
              I Minsk finns även ett honorärkonsulat vilket möjliggör en omfattande
              viseringsverksamhet. Konsulatet bidrar även till kulturutbytet
              och kontakterna med svenskt näringsliv.
            </seg>
            <seg xml:id="i-2f2844bbfbd5374f-0">
              Regeringens målsättning är att upprätta en fullvärdig ambassad
              så snart resurserna medger. Regeringen undersöker också vilka
              andra åtgärder som kan vidtas för att förstärka närvaron i Minsk.
            </seg>
          </u>
          <note xml:id="i-c1bdad9d43c31e74-0">
            Då Cecilia Wigström, som framställt interpellationen, anmält
            att hon var förhindrad att närvara vid sammanträdet medgav talmannen
            att Gunnar Andrén i stället fick delta i överläggningen.
          </note>
          <note xml:id="i-416a7ba120b67e72-0">
            Anf. 49 GUNNAR ANDRÉN (fp):
          </note>
          <u who="unknown" prev="cont" xml:id="i-539d8e4150aa8d85-0">
            <seg xml:id="i-cdaffa204c9b347c-0">
              Herr talman! Jag vill börja med att tacka statsrådet för svaret
              ett långt och utförligt svar.
            </seg>
            <seg xml:id="i-db5c418707fa245f-0">
              Innan jag går in på sakfrågan vill jag berätta varför det är
              jag som tar detta svar och inte interpellanten Cecilia Wigström.
              Saken är den att hon drabbades av en oersättlig förlust i förra
              veckan då hennes make Mats, som många med mig känner, efter lång
              tids kamp mot sin cancer inte längre klarade denna och nu inte
              längre finns bland oss. Frid över Mats minne!
            </seg>
            <seg xml:id="i-52ca67eb5a6debfe-0">
              Vitryssland är ett land som ligger bara en timmes flygresa från
              Arlanda och har nästan tio miljoner invånare. Detta land, herr
              talman, har samma rätt till demokrati som alla andra länder har.
              Invånarna i detta viktiga land, som har genomgått så många prövningar
              under så lång tid, har bara bättre tider att se fram emot. De
              mänskliga rättigheter som vi tycker är en självklarhet i resten
              av Europa, i stort sett, förvägras människorna i just Vitryssland.
            </seg>
            <seg xml:id="i-61b512f379957d4f-0">
              Jag, Cecilia Wigström och ytterligare två ledamöter, Axel Darvik
              och Karin Granbom, var för något halvår sedan i detta land och
              kunde konstatera att det som mer än allt annat präglar utvecklingen
              och situationen i landet är rädslan rädslan för att uttrycka sina
              verkliga åsikter. Vi kan också konstatera att denna rädsla tog
              sig uttryck vid valet den 19 mars, där Cecilia Wigström för övrigt
              var en av valövervakarna, som formellt sett resulterade i en stor
              seger för president Lukasjenko men som i praktiken blev ytterligare
              ett bevis på att demokrati är något som förvägras medborgarna
              i detta land. Händelserna efteråt fängslandet av presidentkandidaten
              Kozulin och arresten under 14 dagar av presidentkandidaten Milinkevitj
              har också bekräftat detta.
            </seg>
            <seg xml:id="i-b743a7013278b6c9-0">
              Vad kan då Sverige göra? Vi kan göra mycket, enligt mitt sätt
              att se. Jag instämmer i väldigt mycket av det som statsrådet säger,
              men på två punkter har jag en avvikande åsikt.
            </seg>
            <seg xml:id="i-ac59ff9538f7bcbd-0">
              Den ena punkten är den oerhört passiva synen på en demokratifond
              som Sverige och EU skulle kunna bidra med. Jag menar att om vi
              skulle följa och rätta oss efter alla andra länders lagar så skulle
              inte jag och många andra ha kunnat kämpa för Sydafrikas frigörelse
              genom ANC. Likadant var det i Nordrhodesia på den tiden det fanns.
              Det har funnits väldigt många länder där det har varit nödvändigt
              att använda andra vägar än att acceptera de lagar som funnits
              i landet i fråga.
            </seg>
            <seg xml:id="i-03e006ae1548a958-0">
              Den andra punkten där jag tycker att det finns ett väldigt passivt
              tänkande är synen på svensk vapenimport från Vitryssland. Det
              är säkert riktigt, som statsrådet säger, att den inte strider
              mot några lagar. Men en helt annan sak, herr talman, är vad som
              är lämpligt, och det är utomordentligt olämpligt att köpa vapen
              av vad slag det vara må från dagens Vitryssland. Det står väldigt
              klart.
            </seg>
            <seg xml:id="i-d146e65df22c6a34-0">
              Sverige kan driva på och har gjort det på många sätt. Jag återkommer
              till sådana saker som studentutbyte och ambassad i ett senare
              inlägg, om det blir något sådant.
            </seg>
          </u>
          <note type="speaker" xml:id="i-234f8be0685007a9-0">
            Anf. 50 Statsrådet CARIN JÄMTIN (s):
          </note>
          <u who="unknown" next="cont" xml:id="i-a7e6c03e2ae99a1d-1">
            <seg xml:id="i-b9ddafd595988bab-0">
              Herr talman! Jag hoppas att Cecilia Wigström känner att våra
              tankar är hos henne och att hon tycker att det här blir en värdig
              debatt. Jag vet att hon är djupt engagerad i detta, och jag hoppas
              att vi kan fortsätta att jobba tillsammans för demokrati i Vitryssland.
            </seg>
            <seg xml:id="i-ddbe6566e7c48a31-0">
              När det kommer till frågorna håller jag helt med om den bild
              av Vitryssland som Gunnar Andrén målar upp. Det är rädsla, men
              det har också varit splittring som har präglat oppositionen. Det
              har varit ett stort problem under en lång tid, och det är fortfarande
              ett problem för oppositionen. Därför var det ändå lite av ett
              ljus i något slags tunnel som visades när människor trots allt
              vågade gå ut och demonstrera efter valet den 19 mars i år. Nu
              slogs detta ned och krossades på olika sätt, men det är ändå nästan
              första gången om det inte till och med är första gången som oppositionen
              så tydligt har vågat gå ut på gator och torg i Minsk. Det var
              ett litet ljus i tunneln.
            </seg>
            <seg xml:id="i-98315ec92154e07a-0">
              Därför är det ännu viktigare att vi hittar just de riktiga nycklarna
              för att öppna dörrarna och stötta den demokratiska oppositionen
              i Vitryssland, de människor och de rörelser som vill förändring
              i Vitryssland. Precis som Gunnar Andrén säger är detta en typ
              av arbete som vi har gjort i andra situationer i Sydafrika, i
              Vitryssland och i en del andra situationer. Vi försöker göra det
              också på Kuba just nu. Då måste man jobba med vägar som är öppna
              men också vägar som är stängda. Därför är det inte alltid så att
              man kan föra en helt öppen diskussion om allt som görs.
            </seg>
            <seg xml:id="i-4d2eb73ef040d840-0">
              Ett tydligt och bra sätt är just EU:s radio och tv-sändningar.
              Det är stöd till det projekt som just nu pågår. Det pågår fram
              till år 2008. Det är mycket möjligt att EU-kommissionen sedan
              bestämmer sig för en förlängning. Men det måste beslutas efter
              det att man har tittat på hur situationen då är i Vitryssland.
              Om det kanske till och med har blivit så mycket bättre att man
              kan ha den här typen av radiosändningar inifrån Vitryssland är
              det egentligen det allra allra bästa.
            </seg>
            <seg xml:id="i-e946edfc61429b05-0">
              Vad gäller demokratifonden kan jag säga att hela det svenska
              biståndet och i princip alla andra biståndsgivares bistånd till
              och tillsammans med oppositionen i Vitryssland handlar just om
              att skapa demokratiska förutsättningar i den sista diktaturen
              på den europeiska kontinenten. Våra biståndsmedel kanaliseras
              på olika vägar till olika mottagare. Vi vet att de ibland i slutändan
              samarbetar med varandra för att nå det gemensamma målet att värna
              de mänskliga rättigheterna och stärka den demokratiska utvecklingen.
            </seg>
            <seg xml:id="i-8efe486b884c9f0a-0">
              Jag vet att kommissionen som en av delarna i sitt arbete när
              man tittar på hur man ska gå fram med biståndet också tittar på
              möjligheten att skapa en demokratifond. Jag tror dock att man
              kan göra mycket annat från medlemsstaternas sida utan den här
              demokratifonden. Vi biståndsgivare skulle mycket väl kunna samordna
              oss bättre för att få mer av gemensam styrka av de pengar vi redan
              i dag avsätter för demokrati i Vitryssland. Det var också en sak
              som vi berörde i det möte med enskilda organisationer som jag
              själv hade precis före valet i Vitryssland och som vi på olika
              sätt följer upp genom Sida, UD och oss själva från ministerkansliet.
            </seg>
            <seg xml:id="i-d3317022aa64ae9c-0">
              Jag vill, som sagt, inte säga att jag är vare sig för eller mot
              en demokratifond. Jag tror att man kan göra många saker helt utan
              att skapa nya fonder och strukturer. Det är inte det vi saknar,
              utan möjligen saknar vi en samordning och ibland möjligheter att
              faktiskt rent tekniskt föra in medel till oppositionen. Inte heller
              det löser vi tyvärr med en demokratifond.
            </seg>
          </u>
          <note xml:id="i-9ac2fee723cf5082-0">
            Anf. 51 GUNNAR ANDRÉN (fp):
          </note>
          <u who="unknown" prev="cont" xml:id="i-539d8e4150aa8d85-1">
            <seg xml:id="i-628fdb907fa5c068-0">
              Herr talman! Jag tackar särskilt för statsrådets öppning när
              det gäller en demokratifond. Det är klart att man inte ska binda
              sig vid en exakt form, utan det är själva verkan av stödet som
              är det viktiga. Alla vi som jobbat lite grann med internationell
              solidaritet vet att det är väldigt viktigt att hålla olika vägar
              öppna.
            </seg>
            <seg xml:id="i-fc08ab806e6bbec6-0">
              Därför tycker jag att det har varit väldigt positivt att kunna
              delta också i det här arbetet. Statsrådet och jag tillhörde ju
              dem som före valet vid olika tillfällen var talare på Norrmalmstorg
              där olika organisationer, både Olof Palmes Internationella Centrum
              och Silk, men också Centerpartiet, Moderaterna och Miljöpartiet
              har varit med. Det har varit väldigt värdefullt att kunna få en
              så bred verksamhet. Jag utgår från att regeringen, även om det
              inte direkt blir en demokratifond, kommer att ställa sig väldigt
              positiv till de olika försök att etablera personliga kontakter
              och kontakter med andra organisationer i Vitryssland som de organisationer
              som står nära partierna hjälper till med.
            </seg>
            <seg xml:id="i-6b2e099c5aca519c-0">
              För att vi ska kunna föra in mer demokrati i Vitryssland måste
              detta bäras av kraftfulla opinionsbildare och övertygade demokrater
              inne i landet. De måste känna att de har stöd utifrån på olika
              sätt. Genom den repressiva hållningen från Lukasjenkoregimen förbjuds
              i praktiken nästan alla organisationer att verka. Jag håller med
              om att detta är ett väldigt stort problem. Det har dock alltid
              tidigare, vill jag påstå, gått att ta sig runt dem som vill förtrycka
              de mänskliga rättigheterna och komma till ett meningsutbyte.
            </seg>
            <seg xml:id="i-15f05c2406dd0e98-0">
              Splittringen inom oppositionen är ett faktum som inte kan bestridas.
              Dock tycker jag beträffande hela processen fram till valet den
              19 mars att det var intressant att se att det trots den oerhörda
              repressionen fanns en folklig uppslutning av betydande mått kring
              framför allt den oberoende presidentkanditaten Milinkevitj. Rädslan
              för att han skulle få framgångar var betydande.
            </seg>
            <seg xml:id="i-0ed10dcf732a2a94-0">
              Det var också oerhört glädjande att se den värme och uppskattning
              som Milinkevitj efteråt kom att mottas med i EU-parlamentet detta
              innan han, när han kom tillbaka, fängslades.
            </seg>
            <seg xml:id="i-f678e4a232788099-0">
              Ryssland spelar en väldigt stor roll i Vitryssland. Inte bara
              lågt gaspris utan också språket och många andra saker förenar
              dessa länder sedan en lång tid tillbaka. När det gäller den internationella
              isolering som det tror jag att vi är överens om ledande personer
              utsätts för gentemot EU och numera framför allt även USA är det
              ett bekymmer att se att president Lukasjenko har så goda kontakter
              med Rysslands president Putin. Senast förra måndagen, tror jag
              att det var, såg vi att de helt plötsligt träffades för ett möte
              i S:t Petersburg. Man vet väldigt lite om vad de diskuterade.
              Men redan det förhållandet att sådana möten äger rum inger en
              oro för att den nuvarande regimen i Minsk får ett stöd från en
              stormakt som de ganska starkt rider på. Det gör att det känns
              ännu angelägnare att stödja andra krafter här. Jag hoppas att
              vi till exempel också när det gäller studenter får ytterligare
              kraftfulla insatser för att stärka de personliga kontakterna med
              de många människor som vill ha demokrati i Vitryssland.
            </seg>
          </u>
          <note type="speaker" xml:id="i-92a1a00b027d9341-0">
            Anf. 52 Statsrådet CARIN JÄMTIN (s):
          </note>
          <u who="unknown" next="cont" xml:id="i-a7e6c03e2ae99a1d-2">
            <seg xml:id="i-8016e55734491c6c-0">
              Herr talman! Det är just de personliga kontakterna och öppenheten
              som kommer att leda till en förändring i Vitryssland. Att ha en
              möjlighet att komma ut och att diskutera kanske framför allt inte
              med oss i andra europeiska länder utan sinsemellan alltså att
              de i oppositionen har möjlighet att träffa varandra och talas
              vid är kanske den viktigaste delen i demokratibiståndet.
            </seg>
            <seg xml:id="i-338bca7ef48842fb-0">
              Isolering är en viktig del. Reserestriktionerna är viktiga, och
              detta med frusna tillgångar är viktigt men också att behålla öppenheten,
              alltså att klara att jobba med båda delarna återigen ett exempel
              på att använda sig av olika medel i olika sammanhang.
            </seg>
            <seg xml:id="i-823e4691af46f0de-0">
              För att nå en positiv utveckling i det här sammanhanget är, precis
              som Gunnar Andrén sade, Ryssland en av de viktigaste aktörerna
              och nyckelspelarna i sammanhanget ja, kanske den viktigaste aktören.
              Regeringen tar i bilaterala samtal alltid på olika sätt upp Vitrysslandsfrågan
              just för att påminna om den vikt och den roll som Ryssland kan
              spela i det här sammanhanget.
            </seg>
            <seg xml:id="i-bf6640cb082b71e6-0">
              Jag tror att vi återigen måste komma ihåg att det gäller att
              göra olika saker. Tillsammans med en del av de övriga medlemsstaterna
              inom den europeiska unionen gör vi betydande insatser för att
              behålla Vitryssland på den politiska dagordningen inom EU. Bland
              annat skrev ett antal medlemsstater, inklusive Sverige, nu i våras
              ett brev till ordförandeskapet inför valet just för att behålla
              fokus på Vitryssland och på dubbla åtgärder och för att hålla
              kvar frågan på den europeiska dagordningen.
            </seg>
            <seg xml:id="i-029a16dd5a5a8117-0">
              Ett sådant initiativ som har blivit frukten av vårt samarbete
              med några av de nya medlemsstaterna är den polsk-svenska studentfonden.
              Syftet är att 50 studenter ska kunna komma till Sverige under
              den fondens hatt 50 av de 200 studenter som detta som helhet kommer
              att omfatta, utöver de övriga yngre människor som genom ett utbyte
              med Silk, Palmecentret, kommuner eller vad det nu handlar om kommer
              hit. Gemensamt ska vi vara stolta över det samarbete som i dag
              sker från svensk sida med en stor del av oppositionen.
            </seg>
          </u>
          <note xml:id="i-6c2e4f37277a9232-0">
            Anf. 53 GUNNAR ANDRÉN (fp):
          </note>
          <u who="unknown" prev="cont" xml:id="i-539d8e4150aa8d85-2">
            <seg xml:id="i-807ce59eed547bd6-0">
              Herr talman! Det är alldeles uppenbart att det är mer som förenar
              än som skiljer oss åt i de här frågorna.
            </seg>
            <seg xml:id="i-0b1aa7c704227f6f-0">
              Jag vill avslutningsvis å Cecilia Wigströms och mina vägnar tacka
              för svaret. Vi arbetar också via OSSE i den här frågan. Jag råkar
              vara ordförande i det svenska OSSE-nätverk där Cecilia är vice
              ordförande. Det är också en bakgrund här.
            </seg>
            <seg xml:id="i-13b661d84fcc0dd1-0">
              Herr talman! Jag ska sluta på ett helt annat sätt. Det känns
              väldigt uppfordrande att stå just i denna talarstol i andrakammarsalen
              och diskutera demokratifrågor.
            </seg>
            <seg xml:id="i-99ea6586a2699492-0">
              I denna talarstol även om den då inte såg ut just så här har
              vi inte bara diskuterat Vitrysslands demokrati. Från just denna
              talarstol har brutits demokratins mark med personer som Karl Staaf,
              Hjalmar Branting, Nils Edén, och så vidare. De har stått här och
              diskuterat demokratins former.
            </seg>
            <seg xml:id="i-910741195506cc2c-0">
              Därför är jag tacksam för att få vara med om ett sådant historiskt
              ögonblick att också stå i denna talarstol och diskutera inte bara
              svensk demokrati utan den demokrati som alla människor har rätt
              till i denna värld.
            </seg>
            <seg xml:id="i-a39d26227ef00af3-0">
              Återupptagna förhandlingar
            </seg>
          </u>
          <note xml:id="i-0cbe58c14fac19af-6">
            Överläggningen var härmed avslutad.
          </note>
          <note xml:id="i-46f7c5986895b4f3-0">
            Ajournering
          </note>
          <note xml:id="i-4f20ca2c674c57d4-0">
            Kammaren beslutade kl. 13.00 på förslag av talmannen att ajournera
            förhandlingarna till kl. 13.10 i väntan på att utrikesminister
            Jan Eliasson skulle infinna sig i kammaren för att lämna svar
            på interpellationer.
          </note>
          <note xml:id="i-236e89a2cf1b4707-0">
            Förhandlingarna återupptogs kl. 13.10.
          </note>
          <note xml:id="i-1cd895c7f0d948fb-0">
            10 § Svar på interpellation 2005/06:377 om militärt samarbete
            med Israel
          </note>
          <note type="speaker" xml:id="i-b94aff356ee43c9e-0">
            Anf. 54 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-24">
            <seg xml:id="i-b6984cc9ed57ec3d-0">
              Herr talman! Yvonne Ruwaida har frågat mig hur jag avser att
              agera för att Sverige och andra länder ska avbryta allt militärt
              samarbete med Israel. Yvonne Ruwaida ställer också frågan hur
              jag avser att tydliggöra för Israel att en militär övning med
              Israel inte är acceptabel så länge Israels ockupationspolitik
              pågår.
            </seg>
            <seg xml:id="i-ac6f7aba75db5c63-0">
              Låt mig först påminna om att frågan om militärt samarbete med
              Israel redan behandlats i ett antal interpellationsdebatter det
              senaste året. Försvarsminister Leni Björklund besvarade en sådan
              interpellation så sent som i januari i år. Mitt svar i dag kommer
              inte att skilja sig från försvarsministerns.
            </seg>
            <seg xml:id="i-4688d54cd0b6a881-0">
              Vårt materielsamarbete med Israel begränsar sig till viss svensk
              import av försvarsmateriel. Importen utgår från de behov det svenska
              försvaret har för att kunna genomföra sina uppgifter. Sverige
              köper inte materiel från ett land som är föremål för internationella
              sanktioner eller embargon, eller där en nationell svensk sanktion
              om handelsrestriktioner är beslutad. Israel är inte föremål för
              någon sådan åtgärd.
            </seg>
            <seg xml:id="i-c1f502a24f5cf3a0-0">
              Export av krigsmateriel till Israel är inte förenlig med de svenska
              riktlinjerna och har inte medgivits sedan 1950-talets början.
              Denna bedömning av Israel som exportdestination kvarstår tills
              vidare.
            </seg>
            <seg xml:id="i-f96e376c6baf3edc-0">
              Försvarsministern har i tidigare interpellationsdebatter även
              förklarat bakgrunden till beslutet att placera en försvarsattaché
              i Tel Aviv. Det grundar sig på regeringens mångåriga engagemang
              i Mellanösternfrågor. Det är vidare kopplat till den del av den
              säkerhetspolitiska omvärldsbevakningen som kräver militär kompetens.
              Det har alltså inte med materielsamarbete att göra.
            </seg>
            <seg xml:id="i-6398d6d55cedbaa2-0">
              Herr talman! Regeringens syn på fredsprocessen i Mellanöstern,
              på parternas ansvar och på Israels roll i de ockuperade områdena
              är väl känd och har också tidigare diskuterats här i riksdagen.
              Vi vill se en fredlig lösning med två stater Israel och en palestinsk
              stat inom säkra och erkända gränser. Vi lägger stor vikt vid dialog
              med företrädare för den israeliska regeringen. Samtidigt tvekar
              vi inte att kritisera ageranden som står i strid med internationell
              rätt. Det gäller till exempel byggandet av separationsbarriären
              på ockuperad palestinsk mark. Det handlar också om att uppmärksamma
              Israels skyldighet att på ockuperat område tillgodose befolkningens
              grundläggande humanitära behov.
            </seg>
            <seg xml:id="i-8da0bff28ddd37cb-0">
              Regeringen kommer att fortsätta framföra sina tydliga krav på
              Israel att respektera internationell rätt och mänskliga rättigheter.
              Samtidigt vill jag framhålla att en bojkott av Israel, som Yvonne
              Ruwaida förespråkar, enligt regeringens syn inte skulle bidra
              till att återuppväcka fredsprocessen och uppnå den tvåstatslösning
              vi alla vill se.
            </seg>
            <seg xml:id="i-3429fb04a58ef767-0">
              Slutligen vill jag klargöra att regeringens beslut om svenskt
              deltagande i internationella övningar är föremål för bedömning
              från fall till fall. Det handlar om ett samlat övervägande av
              svenska försvars- och utrikespolitiska intressen. Det främsta
              syftet med övningsverksamheten är att förbereda för samverkan
              i fredsfrämjande insatser. När det gäller den aktuella flygövningen
              i Italien ledde denna bedömning till att Sverige inte deltog.
              Det ska dock inte tolkas som att det är uteslutet att den svenska
              försvarsmakten kan delta i en övning där även Israel ingår.
            </seg>
          </u>
          <note type="speaker" xml:id="i-0f47bbeebef963b9-0">
            Anf. 55 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-4">
            <seg xml:id="i-806ca85baf63c17a-0">
              Herr talman! När det gäller frågan om import och export har den
              senaste socialdemokratiska kongressen tagit ett beslut om att
              samma moraliska principer ska gälla för import som för export
              av försvarsmateriel. Av det svar jag har fått av utrikesministern
              här kan jag inte se att man från regeringens sida har valt att
              följa den socialdemokratiska kongressens beslut, och det är något
              som jag önskar att man skulle vilja göra.
            </seg>
            <seg xml:id="i-f0cdaf3a0546ef9a-0">
              Vad är det man stöder när man importerar israelisk försvarsmateriel?
              Man stöder den israeliska militära industrin. Israel Military
              Industries, IMI, är ett israeliskt statligt bolag. Det är ett
              bolag som har haft väldigt dålig ekonomi. Det är ett bolag som
              bara förra året fick ett väldigt stort ekonomiskt stöd av den
              israeliska staten, som hela tiden har behövt skjuta till pengar
              i det här bolaget.
            </seg>
            <seg xml:id="i-e3cf55c6812f155d-0">
              När Sverige eller andra länder köper varor från det här bolaget
              stöttar man den israeliska militära ockupationsmakten. Att vara
              en militär ockupationsmakt, vilket strider mot folkrätten, kostar
              pengar. Vi stöder alltså den militära ockupationen. Det är något
              som jag tycker strider mot det socialdemokratiska kongressbeslutet,
              mot PGU, Politik för Global Utveckling, och mot respekten för
              mänskliga rättigheter. Det strider också mot den svenska synen
              att folkrätten är väldigt viktig och ska försvaras av Sverige.
            </seg>
            <seg xml:id="i-3eea7e2604923f41-0">
              Jag undrar hur man anser att import av israelisk försvarsmateriel
              är förenlig med PGU, med respekten för mänskliga rättigheter,
              med att Sverige driver att internationell rätt ska följas och
              med att man säger att man inte stöder den militära ockupationsmakten.
            </seg>
            <seg xml:id="i-e88e9a9396dd02d1-0">
              Jag anser att det är väldigt bra att man till exempel säger att
              man ska avväpna Hamas. Men det blir motstridigt: Vi ska avväpna
              Hamas, men vi stöder den militära ockupationsmakten genom att
              köpa vapen.
            </seg>
            <seg xml:id="i-23d9d5fd84a65cc5-0">
              Jag har också fått uppgifter om att Sverige lånar ut försvarsmateriel
              till Israel. Det är ännu allvarligare än att importera. Det är
              som en sorts export, fast man lånar ut i stället för att sälja.
              Jag skulle vilja ha svar på frågan om det stämmer.
            </seg>
            <seg xml:id="i-66503ef15fa3b20e-0">
              Jag skulle också vilja ha ett förtydligande, för man kan alltid
              tolka texter på olika sätt. När det gäller den militära försvarsattachén
              i Tel Aviv vill jag fråga om den personen garanterat inte på något
              sätt jobbar med det militära samarbete som finns mellan Sverige
              och Israel, på inget sätt är involverad i utlåning av svensk försvarsmateriel
              till Israel, på inget sätt är ansvarig för importen av israelisk
              försvarsmateriel.
            </seg>
            <seg xml:id="i-6c1248e1be9300bf-0">
              Jag läste i dag i en tidning som heter Defence Weekly väldigt
              oroväckande uppgifter om att man från Ryssland, USA och Frankrike
              nu stöttar uppbyggandet av en militär styrka under Abbas. Man
              ska militärt lämna över vapen till den här styrkan, som ska bestå
              av 1 500 personer och som ska lyda direkt under presidenten. Det
              här är väldigt oroväckande uppgifter. Jag tycker att det är konstigt
              när människorna humanitärt lider inte kan ha jobb, inte kan leva
              vanliga liv att USA, Ryssland och Frankrike väljer att stötta
              uppbyggandet av en ny militär styrka på de palestinska områdena.
              Vad anser utrikesministern om det?
            </seg>
          </u>
          <note type="speaker" xml:id="i-5ce86d6f08514704-0">
            Anf. 56 STAFFAN DANIELSSON (c):
          </note>
          <u who="staffan_danielsson_d90690" xml:id="i-ef23f4f1d9a2af0d-0">
            <seg xml:id="i-d6c7f3a9f152445c-0">
              Herr talman! Herr statsråd! Konflikten i Mellanöstern är djupt
              allvarlig, och självfallet har allvarliga missgrepp skett från
              båda sidor genom decennierna. Både israelerna och palestinierna
              befinner sig i en utsatt och svår situation.
            </seg>
            <seg xml:id="i-0552ca30bdc79822-0">
              Staten Israel bildades efter andra världskriget, bland annat
              efter Nazitysklands fruktansvärda folkmord på judar. Många palestinier
              och arabländer har aldrig accepterat staten Israel.
            </seg>
            <seg xml:id="i-55b23901cb20a269-0">
              Irans president Ahmadinejad förnekar folkmordet på judar. Det
              är enligt honom en myt. Han anser att Israel måste utplånas från
              kartan. Iran satsar på kärnkraft och närmar sig ett möjligt kärnvapeninnehav.
            </seg>
            <seg xml:id="i-969dacf25d5d808b-0">
              För regeringens samarbetsparti och möjliga regeringspartner är
              analysen enkel i det här läget. Vad jag förstår är det det här
              som Yvonne Ruwaida kräver: att Sverige och världens alla länder
              omedelbart ska avbryta sitt militära samarbete med Israel. Man
              riktigt hör hur president Ahmadinejad applåderar där borta i Teheran.
            </seg>
          </u>
          <note type="speaker" xml:id="i-bd6cc278ee0f150c-0">
            Anf. 57 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-25">
            <seg xml:id="i-1b6417888c475054-0">
              Herr talman! Först några ord till Yvonne Ruwaida i importfrågan.
              Det är en komplicerad fråga. Den berör inte bara förhållandena
              till Israel i detta speciella avseende. Den rör också grundläggande
              handelspolitiska principer. Apropå folkrätt och internationell
              rätt är det viktigt att Sverige följer det regelverk som är utvecklat
              på det handelspolitiska området. Det innebär att vi genom åren
              traditionellt har inskränkt handel i de fall där det finns internationellt
              etablerade sanktioner eller internationellt etablerade embargon.
            </seg>
            <seg xml:id="i-e77a4213cc20466a-0">
              Här handlar det om en avvägning mellan politiska intressen som
              kommer fram i debatten. Det är också rätt mycket på spel. Vi skulle
              få en ganska brokig karta av världshandel om olika bilaterala
              förhållanden skulle innebära en inskränkning av handel. Det är
              en besvärlig avvägning som måste göras i det avseendet. Vår uppfattning
              är att inskränkningar av importen utan att det finns internationella
              sanktioner och embargon inte är en lämplig väg att gå.
            </seg>
            <seg xml:id="i-e7e510991c46a683-0">
              När det gäller frågan om utlåning av materiel har jag ingen kunskap.
              Det är en fråga som kanske bör ställas till försvarsministern
              och Försvarsmakten. Vi får återkomma. Jag har ingen information
              om utlåning av materiel.
            </seg>
            <seg xml:id="i-f26dc1f2db0a53d4-0">
              Försvarsministern har besvarat frågan om försvarsattachéfunktionen
              i januari och då klarlagt att försvarsattachéfunktionen inte har
              någon koppling till materielfrågor. Den är för omvärldsbedömning.
              Detta område är tyvärr ett område som präglas av kriser, krig
              och konflikt. Det finns anledning att följa det på nära håll.
            </seg>
            <seg xml:id="i-6412daaaf36ce5cf-0">
              Den frågan och om dess detaljer bör också ställas till försvarsministern
              och Försvarsmakten. Vi får nog anledning att återkomma.
            </seg>
            <seg xml:id="i-320fc19c92a7697f-0">
              När det gäller stöd till militär styrka har jag också bara sett
              pressuppgifter. Jag vågar inte uttala mig om det i detalj förrän
              jag har bekräftat att de pressuppgifter som vi har sett stämmer.
              Yvonne Ruwaida vet att det som sker är att det just nu pågår en
              maktkamp mellan Fatah och Hamas. Det har till och med tagit sig
              uttryck i våldsamheter. Jag hoppas att man kan komma till lösningar
              eftersom det kommer att drabba det palestinska folket. Jag hoppas
              att säkerhetsfunktionen i området upprätthålls i samverkan och
              harmoni mellan dessa två fraktioner.
            </seg>
            <seg xml:id="i-d80732b7053525a7-0">
              Det är en besvärlig situation nu med en Hamasvald och Hamasledd
              regering och en presidentfunktion som har hand om förhandlingarna
              till omvärlden och som har egna säkerhetsstyrkor. Det är en oerhört
              komplicerad situation. Jag hoppas att den löses på sådant sätt
              att inte motsättningarna ökar i området.
            </seg>
            <seg xml:id="i-bf16a0dbeefe498e-0">
              Den frågan anser jag vara helt skild från det oerhört stora behov
              där Sverige och EU är djupt engagerade, nämligen av att få till
              stånd en mekanism så att bistånd kan komma in till området. Det
              anser jag att vi behöver prioritera. Det är den frågan vi koncentrerar
              oss på.
            </seg>
            <seg xml:id="i-ae385fff672ef47d-0">
              Till Staffan Danielsson vill jag säga att Sverige och jag personligen
              självklart tar starkt avstånd ifrån de uttalanden som har gjorts
              av Irans president om Israel. Det är ett helt förkastligt synsätt,
              som på intet sätt bidrar till att minska de motsättningar som
              redan är stora i området. Det har också komplicerat diskussionen
              när det gäller Irans ambitioner på kärnkraftsområdet, som jag
              hoppas att det är många fruktar att det har anknytning till kärnvapenområdet.
            </seg>
            <seg xml:id="i-5f15afc48dca6f1b-0">
              Vår inställning i den frågan är glasklar. Alla länder i regionen
              måste erkänna Israels rätt till existens.
            </seg>
          </u>
          <note type="speaker" xml:id="i-f5065fa74a214a54-0">
            Anf. 58 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-5">
            <seg xml:id="i-dbc2f1d31d3584bb-0">
              Herr talman! Den diskussion som utrikesministern förde när det
              gäller import av försvarsmateriel och hänsyn till handelspolitik
              kanske man borde ha fört på den socialdemokratiska kongressen.
              Det är ändå där som man fastslog att import och export ska ledas
              av samma moraliska principer.
            </seg>
            <seg xml:id="i-2f42b607c9c835d9-0">
              När det gäller exporten är det naturligtvis en begränsning av
              den fria handeln. Den har man av tydliga elementära skäl. Det
              handlar om respekten för mänskliga rättigheter, respekten för
              internationell rätt och att Israel är i krig. Då ska vi inte exportera
              vapen. Det verkar däremot inte gälla för importen. Jag finner
              inte logiken i det.
            </seg>
            <seg xml:id="i-c61edbfa3b7ccf38-0">
              Den diskussionen borde, som jag sade, ha förts på den socialdemokratiska
              kongressen.
            </seg>
            <seg xml:id="i-7620af14e67b9b76-0">
              Jag vill ändå hävda att när man importerar vapen från det israeliska
              IMI innebär det att man ekonomiskt stöder den militära ockupationen.
              Att vara militär ockupationsmakt kostar pengar. Sverige stöder
              ju inte den militära ockupationen.
            </seg>
            <seg xml:id="i-b04635c77d931f01-0">
              Det är viktigt att man inte med svenska pengar stöder militär,
              vare sig på den israeliska eller på den palestinska sidan. Jag
              tror att det är väldigt negativt att stödja vapen till de olika
              delarna.
            </seg>
            <seg xml:id="i-8ffc6a5e5b3380af-0">
              När det gäller tidningsuppgifterna om att man från Ryssland,
              USA och Frankrike skulle ge den nya styrka som ska bildas med
              1 500 personer vapen, ammunition och utrustning är det lite besynnerligt.
              Man har diskuterat mekanismen för humanitärt bistånd. Man har
              inte kommit fram när det gäller det. Folk lever i en fruktansvärt
              katastrofal situation på de palestinska områdena på grund av den
              bojkott som man har valt att genomföra. Samtidigt försöker man
              stödja en militär enhet. Det tycker jag är kontraproduktivt. Jag
              tycker att det är bättre att satsa på att människorna kan få mat,
              gå i skola och ha jobb. Jag tror att det har en bättre stabiliserande
              effekt än den här insatsen.
            </seg>
            <seg xml:id="i-c411ecec93945b78-0">
              Det är fortfarande tidningsuppgifter, men jag tror ändå att det
              är utrikesministerns uppgift att gräva vidare i det. Ni kommer
              ju att träffas nästa helg i EU-sammanhang och diskutera den här
              frågan. Det är bra att man då har kollat upp vad det här innebär.
            </seg>
            <seg xml:id="i-0f25d55674df5e30-0">
              Jag har ju varit på de palestinska områdena varje år. För tio
              år sedan jobbade många i den civila sektorn. Det var väldigt få
              som var poliser och militärer. I dag jobbar väldigt få i den civila
              sektorn. Andelen människor som jobbar inom polisen och det militära
              har ökat. Det jag ser är en utveckling som jag har sett i en del
              andra fattiga länder där man har färre som jobbar med vanliga
              jobb och fler som har sin försörjning som polis eller militär.
              Det är väldigt destabiliserande. Jag är väldigt orolig för den
              utvecklingen och tycker att den är negativ.
            </seg>
            <seg xml:id="i-6c1b23b7372bc622-0">
              Eftersom centerpartisten gjorde ett angrepp på mig vill jag betona
              att jag är för fred och internationell rätt och för en palestinsk
              och en israelisk stat, en tvåstatslösning i enlighet med FN-konventionerna.
              Att då anse att man från svensk sida inte ska stödja den militära
              ockupationsmakten genom att stödja militärindustrin tycker jag
              är ett angeläget och lämpligt krav.
            </seg>
          </u>
          <note type="speaker" xml:id="i-0f54a1d7ff8313c1-0">
            Anf. 59 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-4">
            <seg xml:id="i-5c2040236607975e-0">
              Herr talman! Jag tycker att det är glädjande att höra några delar
              av utrikesministerns svar; andra delar ser jag mindre positivt
              på.
            </seg>
            <seg xml:id="i-29183df8210fa31d-0">
              Jag var på en Palestinadebatt för någon vecka sedan som Palestinagruppen
              hade anordnat. Där fick vi frågan: Vad anser ni om det vapenmilitära
              samarbetet med Israel? Moderaterna var det enda parti som svarade
              att vi tycker att det ska fortsätta. Socialdemokraternas representant
              ville inte svara. Det var väldigt luddigt. Därför är jag glad
              för det tydliga svaret från utrikesministern.
            </seg>
            <seg xml:id="i-a7202a0c58af1832-0">
              Däremot håller jag inte med om att det var rätt att avbryta den
              här flygövningen. Där är vi oense.
            </seg>
            <seg xml:id="i-92b85e7c500a5a2c-0">
              Till Yvonne Ruwaida måste jag ändå få säga att det är en väldigt
              stor skillnad mellan Hamas och Israel. Låt mig än en gång tydligt
              framföra, vilket jag har gjort så många gånger förut i kammaren,
              att Hamas är en terrororganisation som nu styr de palestinska
              områdena.
            </seg>
            <seg xml:id="i-84c2b3a902748ccd-0">
              Jag var på en säkerhetspolitisk konferens i Israel och var också
              i Palestina på valdagen och såg Hamas vinna. Vi måste absolut
              ha full respekt för att Hamas vann eftersom det är så det är i
              en demokrati. Men att utifrån det bara säga att det är en besvärlig
              situation tycker jag inte att man kan göra. Det är en förfärlig
              situation som vi nu befinner oss i, samtidigt som vi ändå måste
              respektera detta.
            </seg>
            <seg xml:id="i-82195724be17e015-0">
              Jag slogs också av hur frisk debatt det faktiskt var i Israel.
              Det är verkligen ett bevis på en levande demokrati därför att
              man från vänster till höger kunde uttrycka väldigt många olika
              åsikter på ett friskt sätt, något som jag tycker att det skulle
              vara mer av här i Sveriges riksdag.
            </seg>
            <seg xml:id="i-0244727bb78da6fa-0">
              Jag vill därför säga att vi inte ska bojkotta Israel, utan vi
              ska fortsätta med vapensamarbetet.
            </seg>
            <seg xml:id="i-a479bb2014f00635-0">
              Utrikesministern var också inne på handelspolitiska principer.
              Då skulle jag vilja påpeka vikten av att vi också ska samarbeta
              inom ett helt annat område, nämligen det som handlar om att Israel
              är väldigt duktigt på att skapa innovationsföretag. Enligt ett
              nytt index som FN:s handelsorganisation Unctad har upprättat ligger
              Sverige etta i världen på att ta patent på nya uppfinningar, det
              vill säga goda forskare som kommer med nya idéer. Men sedan är
              vi nästan sämst på att omsätta dem i verkligheten till nya mindre
              företag. Där är i stället Israel bäst i världen. Det är ett samarbete
              som jag tycker att vi skulle utöka, och inte bojkotta Israel.
            </seg>
          </u>
          <note type="speaker" xml:id="i-e295c2a48abe214b-0">
            Anf. 60 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-26">
            <seg xml:id="i-f9a8b2550fb8d222-0">
              Herr talman! Jag gläder mig åt Yvonne Ruwaidas starka intresse
              av att stödja socialdemokratiska kongressbeslut, och jag ser fram
              emot hennes stöd i en rad andra frågor som den socialdemokratiska
              kongressen har enats om.
            </seg>
            <seg xml:id="i-c998b0261db30534-0">
              I den här frågan får vi fortsätta denna diskussion på det frimodiga
              sätt som sker inom det socialdemokratiska partiet. I detta avseende
              tror jag att man ska skilja på import och export.
            </seg>
            <seg xml:id="i-28b72f9b4ec64ec1-0">
              Först och främst vill jag säga att det är en mycket begränsad
              import som det handlar om i några speciella sektorer som är av
              intresse för svenskt försvar. Detta har jag förstått av försvarsministern
              och hennes kolleger.
            </seg>
            <seg xml:id="i-5073412a9a06a225-0">
              När det gäller exporten är det ett annat regelkomplex som kommer
              in, och om detta har Sveriges riksdag enats, nämligen riktlinjerna
              för vår export av krigsmateriel och försvarsmateriel, där inte
              minst risken för konflikt spelat in och som lett till att ingen
              export har skett till detta område under mer än 50 års tid. Här
              finns alltså ett regelverk som är etablerat av Sveriges riksdag
              och som vi under stor enighet har kommit fram till. Jag ser därför
              inte denna motsättning.
            </seg>
            <seg xml:id="i-9309f00641a4689e-0">
              Beträffande frågan om den militära uppladdningen på området är
              det självklart så att om dessa uppgifter stämmer är det en olycklig
              fördelning av resurser. Vad som behövs i palestinska områden är
              bistånd på det humanitära området, tillgång till hälsoservice
              och utbildning av barnen i skolorna. Om inte detta sker har vi
              en politisk urladdning på gång som är oerhört farlig.
            </seg>
            <seg xml:id="i-587e4d188e404121-0">
              Därför vill jag säga att från de samtal som jag har haft på utrikesministernivå
              vid de två senaste mötena i EU har detta varit huvudfrågan. Benita
              Ferrero-Waldner och hennes kolleger arbetar intensivt med detta
              nu i kontakt med Världsbanken och med parterna. Vi hoppas att
              vi ska få en mekanism på plats snarast. Jag anser att den frågan
              bör prioriteras. Det är en uppfattning som Sverige kommer att
              driva även i fortsatta samtal.
            </seg>
          </u>
          <note type="speaker" xml:id="i-0f4050d88241186f-0">
            Anf. 61 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-f8fb837da9b8421d-6">
            <seg xml:id="i-48bfd29dedce33fa-0">
              Herr talman! Jag tycker också att frågan om humanitärt bistånd
              behöver prioriteras. Men det som också behöver prioriteras är
              frågan om att häva ockupationen och att man hittar en lösning
              på den frågan och att man kommer till rätta med alla brott mot
              internationell rätt som till exempel handlar om att man river
              palestiniernas hus, att man har kollektiva bestraffningar, att
              man genomför illegala avrättningar, att man omöjliggör ett värdigt
              liv för människorna och att man beslagtar palestiniernas skattepengar.
              Det behöver man också komma till rätta med. Och här behövs det
              ett tryck utifrån. De ockuperade palestinierna är nämligen i underläge
              jämfört med ockupationsmakten.
            </seg>
            <seg xml:id="i-eb639a3cb5570a75-0">
              När det gäller Hamas vill jag ändå påpeka en sak. Det är mycket
              tjat om att Hamas är på terrorlistan, och det blir i väldigt mycket
              en förevändning. I kampen och kriget mot terrorism är det väldigt
              mycket som blir förevändningar för ageranden. Hamas har upprätthållit
              en vapenvila, och det är någonting som är väldigt viktigt. Jag
              skulle vilja fråga utrikesministern om han anser att det har någon
              betydelse att Hamas som organisation har upprätthållit en vapenvila
              och att det ändå behöver påverka den syn som man har på Hamas.
              Ska en organisation som inte använder vapen och som har en vapenvila
              behandlas som en organisation som utför terroristaktioner? Organisationen
              har ändå tagit ett väldigt viktigt steg, och det tycker jag att
              man också ska belöna den för. Det gjorde man i Irland med framgång.
              Jag tycker att man lite grann måste belöna när sådana här organisationer
              tar denna typ av steg.
            </seg>
            <seg xml:id="i-c0c3fc7743266e4a-0">
              Vi vet alla att Hamas är en väldigt stor organisation som består
              av väldigt många olika delar, och den militära fraktionen har
              varit en mycket liten del av dess verksamhet. De har fått stöd
              på grund av andra saker men också på grund av att man har misslyckats
              i fredsprocessen.
            </seg>
            <seg xml:id="i-ec177afe12dbe952-0">
              Jag skulle vilja veta hur man fortsättningsvis kan förena frågan
              om import av försvarsmateriel med frågan om respekt för mänskliga
              rättigheter och ett svenskt försvarande av internationell rätt.
            </seg>
          </u>
          <note type="speaker" xml:id="i-28d6950ff38e2658-0">
            Anf. 62 EWA BJÖRLING (m):
          </note>
          <u who="ewa_bjorling_4387ea" xml:id="i-7b6a6ffe50d66101-5">
            <seg xml:id="i-7a4a78382887324a-0">
              Herr talman! Självklart ska humanitärt bistånd prioriteras. Det
              är jätteviktigt. Jag hoppas verkligen att vi gemensamt med EU
              kommer fram till en godtagbar lösning för att den fattiga palestinska
              befolkningen ska få bistånd.
            </seg>
            <seg xml:id="i-81615f46d1a053cd-0">
              Jag måste vända mig till Yvonne Ruwaida. Jag blir riktigt upprörd
              när jag hör uttrycket: tjatande om Hamas. Jag kommer att fortsätta
              att tjata om Hamas så länge de inte tar totalt avstånd från terror
              och erkänner Israels rätt att existera. Det finns inget annat
              alternativ. I deras stadgar sägs nämligen fortfarande att man
              ska utplåna Israel. På deras hemsida börjar det med en flagga
              där man bränner upp Israel. Det kan jag inte respektera, och jag
              tycker inte att det är respektabelt av en regering att bete sig
              på det sättet. Jag tycker fortfarande att det är väldigt allvarligt.
              Jag tror att de flesta demokratier skulle tycka det om de hade
              sådana organisationer som sina närmaste grannar som de blir hotade
              av.
            </seg>
          </u>
          <note type="speaker" xml:id="i-deb6ec933efbde27-0">
            Anf. 63 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-27">
            <seg xml:id="i-7f5b80559d923d89-0">
              Herr talman! Till Ewa Björling vill jag säga det som jag inte
              hann i mitt förra inlägg, nämligen att vi har ett samarbete om
              forskning och innovation mellan Sverige och Israel genom svenska
              Vinnova och det israeliska centret för forskning, Matimop. Det
              finns där ett viktigt projekt som utvecklas.
            </seg>
            <seg xml:id="i-b2a998682c93c846-0">
              Till Yvonne Ruwaida vill jag säga att det är oerhört viktigt
              att den falang som finns inom Hamas och som jag tror inser att
              den kurs som man har varit inne på är en farlig kurs får ökad
              förståelse inom Hamas. Jag vet inte hur realistiska förväntningarna
              är.
            </seg>
            <seg xml:id="i-43685e0d0f592db0-0">
              Jag läste med stort intresse det brev från fängelserna i Israel
              där också Hamas ingick och där man faktiskt rör sig i riktning
              mot ett erkännande av 1967 års gränser och därmed ett erkännande
              av Israel. Jag hoppas att denna tendens fortsätter eftersom det
              naturligtvis är olyckligt om denna regering som är vald av en
              majoritet av palestinierna står för en så extrem politik. Det
              är oerhört viktigt att vi står fast vid dessa tre krav och att
              vi tydligt visar detta.
            </seg>
            <seg xml:id="i-7eae861f7136bd33-0">
              Om nu dessa mer moderata element inom Hamas, om man kan kalla
              dem så, kommer fram till att pragmatismen måste öka nu när man
              innehar ansvaret för regeringsmakten är de naturligtvis välkomna.
            </seg>
            <seg xml:id="i-c11ecc45169ca4db-0">
              Allt bör göras för detta. Däremot tycker jag inte att man ska
              behöva vara så tacksam för att självmordsattacker inte pågår.
              Det ska vara fullständigt självklart att detta icke får ske. Oskyldiga
              människor får bara inte slaktas.
            </seg>
            <seg xml:id="i-0ac66cdcbd12f663-0">
              Sedan gäller det de övriga elementen i Yvonne Ruwaidas fråga.
              I den tidigare diskussionen, som jag vet att Yvonne Ruwaida deltog
              i, togs det upp att det fanns en rad aspekter som Sverige framför
              när det gäller krav på Israel. De omfattar inte minst att den
              palestinska befolkningen inte ska drabbas av begränsningar i rörelsefrihet.
              Det gäller muren, och det gäller naturligtvis också sådana grundläggande
              frågor som bosättningspolitiken. Jag vill hänvisa till mitt tidigare
              svar i morse på den frågan.
            </seg>
          </u>
          <note xml:id="i-0cbe58c14fac19af-7">
            Överläggningen var härmed avslutad.
          </note>
          <note xml:id="i-7aee7c3c25d20e4d-0">
            11 § Svar på interpellationerna 2005/06:378, 381, 382 och 387
            om Dawit Isaak
          </note>
          <note type="speaker" xml:id="i-6f92e3d5f1aa85ca-0">
            Anf. 64 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-28">
            <seg xml:id="i-65c4374e6350ff44-0">
              Herr talman! Ingegerd Saarinen har frågat mig vilka åtgärder
              jag avser att vidta för Dawit Isaaks frisläppande. Sven Gunnar
              Persson har frågat mig hur jag inom EU och FN tänker driva frågor
              om åtgärder mot kränkningar av mänskliga rättigheter i Eritrea
              samt om jag är beredd att själv besöka Eritrea för att ta upp
              Dawit Isaaks fall. Staffan Danielsson har frågat om det finns
              datum för när någon svensk representant kan besöka Dawit Isaak
              samt vilka åtgärder som vidtas för att ett besök ska kunna äga
              rum och om jag själv är beredd att åka till Eritrea. Cecilia Wigström
              har frågat mig vilka åtgärder jag avser att vidta för att föra
              upp frågan om Dawit Isaak på högsta nivå i Eritrea samt om jag
              är beredd att besöka Eritrea för att på plats engagera mig i fallet
              Dawit Isaak. Jag besvarar samtliga dessa interpellationer i ett
              sammanhang.
            </seg>
            <seg xml:id="i-d580b848307f1688-0">
              Låt mig inledningsvis understryka att jag delar Ingegerd Saarinens,
              Sven Gunnar Perssons, Staffan Danielssons och Cecilia Wigströms
              oro över situationen i Eritrea och över Dawit Isaaks situation.
              Gränskonflikten med Etiopien, det svåra humanitära läget i landet
              och situationen vad gäller demokrati och mänskliga rättigheter
              i Eritrea innebär stora påfrestningar för Eritreas befolkning.
              Regeringen för på olika sätt en dialog med Eritrea om alla dessa
              frågor. Vi har nyligen i EU framhållit att EU:s politiska dialog
              måste fortsätta. Det är enbart genom en kontinuerlig och bred
              dialog som vi har möjlighet att ta upp även de svåra frågorna.
              För en dialog talar också de många band som finns mellan våra
              två länder.
            </seg>
            <seg xml:id="i-34ce7158e096385a-0">
              Det är min förhoppning att politiska partier, journalister, enskilda
              organisationer och religiösa samfund ska tillåtas verka fritt
              i Eritrea. Det är djupt oroande att den grupp politiska ledare
              och journalister som fängslades 2001 fortfarande hålls fängslade
              utan åtal och rättegång och saknar kontakt med omvärlden.
            </seg>
            <seg xml:id="i-c7af1b4371ce4111-0">
              Vad gäller den fängslade svenske och eritreanske medborgaren
              Dawit Isaak fortsätter regeringen att aktivt och på olika sätt
              verka för att han omedelbart släpps fri eller får en rättvis rättegång.
              Jag menar att det dessutom finns starka humanitära skäl som talar
              för att Dawit Isaak friges och får återförenas med sin familj
              i Sverige. Regeringens arbete för Dawit Isaak bedrivs genom kontakter
              på regeringsnivå, genom regelbundna besök i Eritrea samt genom
              ett antal andra aktörer. Regeringen är beredd till politiska samtal
              på hög nivå om och när detta bedöms kunna bidra till konstruktiva
              framsteg. Det ligger i sakens natur att jag inte här i detalj
              kan redogöra för hur arbetet sker, men låt mig understryka att
              Dawit Isaaks situation och frisläppande är en fortsatt högt prioriterad
              fråga för regeringen.
            </seg>
          </u>
          <note xml:id="i-1f81e0d2beba08dc-0">
            Då Cecilia Wigström, som framställt en av interpellationerna,
            anmält att hon var förhindrad att närvara vid sammanträdet medgav
            talmannen att Anita Brodén i stället fick delta i överläggningen.
          </note>
          <note type="speaker" xml:id="i-9b7d5f306512c8bc-0">
            Anf. 65 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-d922931a3700366d-0">
            <seg xml:id="i-5dde1340b74e92f6-0">
              Herr talman! Tack för svaret! Flera tusen samvetsfångar, många
              fängslade på grund av sin religion och andra på grund av sina
              politiska åsikter, sitter i fängelse på obestämd tid och utan
              möjlighet att kommunicera med omvärlden och utan åtal eller rättegång.
              En del av dem sitter i hemliga fängelser. Många har torterats
              eller behandlats illa, och många har hållits i underjordiska celler
              eller till och med metallcontainrar.
            </seg>
            <seg xml:id="i-4848567739ceac2a-0">
              Det är i ett land som behandlar människor så som den svenske
              medborgaren och journalisten Dawit Isaak sitter fängslad sedan
              2001. Han släpptes under två dagar i november 2005, och vi var
              många som jublade i förtid och hoppades att han snart skulle kunna
              återförenas med sin familj. Tyvärr blev det inte så, utan han
              greps igen och sattes i fängelse på nytt.
            </seg>
            <seg xml:id="i-959b5f5fbc061af7-0">
              Dawit Isaak var en i en grupp journalister som greps och sattes
              i fängelse eller tvingades in i militärtjänst år 2001 när regimen
              stängde alla privatägda tidningar med hänvisning till deras rapportering
              om den politiska oppositionen. Ännu efter fyra år sitter de fängslade
              utan att någon rättegång har inletts.
            </seg>
            <seg xml:id="i-e7abd0f1fdb0493f-0">
              Jag har givetvis respekt för att ministern inte kan redogöra
              i detalj för hur arbetet sker, men jag undrar ändå hur den eritreanska
              regimens reaktioner har varit på kontakter som har skett efter
              att Dawit Isaak greps på nytt.
            </seg>
          </u>
          <note type="speaker" xml:id="i-bb5aa845d6b834c2-0">
            Anf. 66 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-3e1ff533a7647e81-0">
            <seg xml:id="i-c2436bc195f65946-0">
              Herr talman! Jag vill också tacka utrikesministern för svaret.
            </seg>
            <seg xml:id="i-5716d3c0d1962edc-0">
              Jag fastnade för en rubrik när jag läste Nerikes Allehanda i
              dag på morgonen. Inför nationaldagsfirandet löd rubriken: Låt
              svenska språket bli det som förenar!
            </seg>
            <seg xml:id="i-9e18009d072b4116-0">
              Och det svenska språket har, när det gäller mänskliga rättigheter,
              varit tydligt med aktivum och imperativ uppradade genom åren,
              även om man kan ha lite olika åsikter om bägge ögonen alltid har
              varit med i betraktandet av brotten mot mänskliga rättigheter
              runtom i världen. Men jag hoppas och jag vill efter förmåga medverka
              till att Sverige även fortsättningsvis kommer att tala klarspråk
              i ord och handling varhelst brotten mot mänskliga rättigheter
              sker.
            </seg>
            <seg xml:id="i-df9cb4c2957bc541-0">
              Passivum och dåtid är inte lämpliga former i en situation när
              800 journalister bara förra året fängslades till följd av att
              de hade uttryckt för olika regimer misshagliga uppgifter och i
              en situation där mäns, kvinnors och barns värde och värdighet
              kränks på de mest vidriga sätt varje dag.
            </seg>
            <seg xml:id="i-5b961cdc14261519-0">
              Yttrande- och pressfriheterna är inte bara viktiga som enskilda
              rättigheter för enskilda människor, även om det naturligtvis är
              grundläggande. Pålitliga och öppna kommunikationsprocesser är
              avgörande för demokrati och mångfald. Men det är också, som Unesco
              lyfte fram i sin konferens i samband med pressfrihetens dag den
              3 maj, avgörande för kampen mot fattigdom, korruption och orättvisor
              genom att hela samhällssystemet blir mer transparent. Därför,
              herr talman, är jag lite undrande över språkbruket i svaret på
              min interpellation. Jag uppfattar att det är lite vagt och undanglidande,
              men här finns ju möjligheter att svara upp mot det.
            </seg>
            <seg xml:id="i-1b0bcc1ce1302337-0">
              Jag har den största respekt för att utrikesministern kanske är
              den mest fullfjädrade diplomat som går att uppbringa och att han
              vet precis hur den diplomatiska slipstenen ska dras för att få
              lämplig skärpa på de verktyg som ska användas. Men Dawit Isaak
              har varit fängslad utan rättegång i snart fem år, 1 716 dagar,
              för att han har uttryckt för regimen misshagliga åsikter. Utrikesministern
              hyser oro för denna situation. Han anser att dialogen med Eritrea
              måste fortsätta, och Dawits frisläppande är en fortsatt högt prioriterad
              fråga för regeringen.
            </seg>
            <seg xml:id="i-f4269dbcb039e230-0">
              Jag har en viss otålighet som kanske inte gör mig till en kandidat
              för den diplomatiska kåren, där ett gediget och långsiktigt arbete
              naturligtvis måste ske.
            </seg>
            <seg xml:id="i-7a77e217984bada3-0">
              Det får mig att be utrikesministern om ett par förtydliganden
              ändå. Hur ser utrikesministern på möjligheten till framgång i
              fallet Dawit Isaak? Anser utrikesministern att det ändå finns
              ett behov av intensifiering av arbetet för att få honom fri? På
              vilket sätt kan det i så fall ske?
            </seg>
          </u>
          <note type="speaker" xml:id="i-ca10f340d9c92beb-0">
            Anf. 67 STAFFAN DANIELSSON (c):
          </note>
          <u who="staffan_danielsson_d90690" next="cont" xml:id="i-f6a6fae0650172d5-0">
            <seg xml:id="i-ef99e7fb8a6c7063-0">
              Herr talman! Herr statsråd! Jag hade ungefär samma reaktion som
              Sven Gunnar Persson, att svaret är bra men möjligen lite tamt.
              Det är fruktansvärt att vara berövad sin frihet och att sitta
              i fängelse. Det är ännu värre att vara fängslad utan orsak och
              utan rättegång. Dawit Isaak är svensk medborgare. Han kommer från
              Eritrea men har bott många år i Sverige. Hans familj, hans fru
              och barn bor i Sverige.
            </seg>
            <seg xml:id="i-3ba915bc9c9f3c54-0">
              Sverige ställer upp för sina medborgare. Vi accepterar inte att
              andra länder fängslar svenskar och låter dem sitta under svåra
              förhållanden utan rättegång dag efter dag, år efter år. Eritrea
              har genomlevt stora omvälvningar och har mycket spända relationer
              med sin stora granne Etiopien. Sverige har diplomatiska förbindelser
              med Eritrea. Trots detta och trots ett på senare tid allt aktivare
              arbete från Sverige sitter Dawit Isaak sedan snart fem år i eritreanskt
              fängelse under svåra förhållanden. Fem år är en mycket lång tid.
              För sådana straff borde det givetvis krävas att man har gjort
              sig skyldig till mycket grova brott. Dawit Isaaks brott var uppenbarligen
              att han arbetade som journalist för det fria ordet.
            </seg>
            <seg xml:id="i-c3287941a0536dc8-0">
              Låt oss tänka tanken att någon annan svensk journalist hade fängslats
              i Eritrea för snart fem år sedan, någon med kanske dubbelt medborgarskap
              fast inte från Eritrea, kanske med ett namn som Jan Mosander eller
              Jan Guillou. Hade då denne svensk fortfarande varit fängslad?
              Hade då nära fem år gått utan att någon enda representant för
              Sverige ens hade fått besöka Mosander eller Guillou? Hade Sverige
              då haft oförändrade diplomatiska förbindelser med Eritrea? Hade
              då EU:s bistånd till Eritrea fortgått oförminskat? Jag vet inte,
              men jag undrar.
            </seg>
            <seg xml:id="i-2848517f7739556e-0">
              Grundfrågan, som jag har lyft fram i interpellationen, är det
              faktum att en svensk medborgare sitter fängslad utan rättegång
              sedan snart fem år och utan att en representant för Sverige ens
              har fått besöka honom i hans fängelse.
            </seg>
            <seg xml:id="i-dd9c9e66e7979b88-0">
              Vilka reaktioner kan Sverige ge i ett sådant här fullständigt
              oacceptabelt läge? Har Sverige verkligen agerat tillräckligt kraftfullt
              och tydligt i det här fallet de senaste fem åren? Svaret på den
              frågan är tyvärr nej, särskilt de första åren. Det senaste året
              har Sverige agerat intensivare, och det finns nu vissa öppningar.
              Det är bra att Sverige är berett till samtal på hög nivå om och
              när detta bedöms kunna bidra till konstruktiva framsteg, som utrikesministern
              skriver i sitt svar. Tyvärr låter det i mina öron lite passivt.
              Jag hoppas nu att tolkningen är att regeringen med all sin tyngd,
              och med utrikesministern i spetsen, gör allt vad som står i dess
              makt för att äntligen få Dawit Isaak fri.
            </seg>
            <seg xml:id="i-2209374834cd2658-0">
              Jag hoppas att utrikesministern kan bekräfta min tolkning, att
              det här kan innebära att utrikesministern själv besöker Eritrea
              om sammanträffande och frigivning därigenom kan åstadkommas.
            </seg>
          </u>
          <note xml:id="i-ead3a726c1101cfa-0">
            Anf. 68 ANITA BRODÉN (fp):
          </note>
          <u who="staffan_danielsson_d90690" prev="cont" xml:id="i-cd2665b79447bdaf-0">
            <seg xml:id="i-b2211e948a1c32b4-0">
              Herr talman! Först vill jag å Cecilia Wigströms vägnar tacka
              utrikesministern för svaret. Cecilia Wigström har drabbats av
              svår sorg och kan därför inte närvara personligen i dag.
            </seg>
            <seg xml:id="i-19f590b02119337d-0">
              Bakgrunden till interpellationen är det faktum, som vi alla här
              känner till, att den svenske medborgaren Dawit Isaak sedan nästan
              fem år tillbaka sitter fängslad. I samband med elfte september
              drogs tumskruvarna åt. Den fria pressen stängdes, och elva journalister
              har sedan dess varit frihetsberövade utan vare sig åtal eller
              rättegång. Precis som övriga interpellanter framfört behövs nya
              ansträngningar för att få Dawit Isaak frisläppt. Det behövs också
              internationella ansträngningar för att öka respekten för mänskliga
              rättigheter och demokrati i Eritrea.
            </seg>
            <seg xml:id="i-02888a626ed72cfd-0">
              Det är förhoppningsfullt att höra utrikesministern nämna att
              frisläppandet av Dawit Isaak är en högt prioriterad fråga för
              regeringen. Jag är också medveten om att det kan krävas tyst diplomati
              och att vi här i denna debatt inte kan avkräva detaljupplysningar.
            </seg>
            <seg xml:id="i-162599941832e663-0">
              Jag ställde för cirka ett år sedan en fråga till dåvarande utrikesminister
              Laila Freivalds. Hon skrev i svaret på den frågan: Vi har hos
              eritreanska myndigheter krävt att få besöka Isaak samt att han
              antingen ska släppas fri eller få en snar rättvis rättegång enligt
              internationellt vedertagna rättsprinciper.
            </seg>
            <seg xml:id="i-e9289b37c267761f-0">
              Det vore därför väldigt intressant att här i dag få reda på vad
              den eritreanska myndigheten svarade Sveriges regering. Det vore
              också oerhört värdefullt att få reda på om ministern är beredd
              att ta upp fallet Dawit Isaak på högsta eritreanska nivå. Är ministern
              dessutom beredd att besöka Eritrea och på plats ta upp fallet?
            </seg>
            <seg xml:id="i-33cf0150a284103f-0">
              Nyligen blev Eritreas svenska ambassadör Araya FN-ambassadör.
              Med tanke på utrikesministerns goda FN-kontakter skulle jag slutligen
              vilja fråga ministern om ministern haft en chans att utnyttja
              och ta vara på den möjlighet detta ger?
            </seg>
          </u>
          <note type="speaker" xml:id="i-e6abf6119c4c3611-0">
            Anf. 69 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-29">
            <seg xml:id="i-6674095f59739031-0">
              Herr talman! Jag förstår i högsta grad den otålighet som har
              uttryckts från interpellanterna i den här frågan. Jag har satt
              mig in i den i detalj under den korta tid som jag har tjänstgjort
              som utrikesminister och kan försäkra er om att jag känner ett
              djupt engagemang i frågan och att jag tänker ägna den stor uppmärksamhet.
            </seg>
            <seg xml:id="i-835ca60f076d669b-0">
              Jag kan inte och jag är glad att jag har fått förståelse för
              det gå in på exakt alla de kanaler som kan användas och har använts,
              men jag har arbetat mycket med länderna på Afrikas horn sedan
              90-talets början. Jag har personlig relation till många personer
              i området, inte minst i Eritrea och givetvis också med deras representanter
              i New York. Jag har delvis använt och kommer i hög grad att använda
              mig av de kontakterna för att driva det här ärendet vidare.
            </seg>
            <seg xml:id="i-282dba54503ae4c9-0">
              Vi har haft delegationsbesök som tyvärr inte har lett till direkta
              besök från vår sida. Vi har diskuterat hela relationen till Eritrea.
              Det är viktigt att se fallet Isaak i denna totala relation. Vi
              har fått informationer från aktionsgruppen att systern har fått
              hälsa på och att Isaak har fått medicin för sitt höga blodtryck.
              Vi har fört fram kraven till eritreanska myndigheter väldigt tydligt,
              både det grundläggande kravet och när det gäller de humanitära
              behoven för honom just nu.
            </seg>
            <seg xml:id="i-b9aa19ef670c4594-0">
              Vi har självklart inte svajat det minsta när det gäller kraven
              på mänskliga rättigheter och vad vi förväntar oss av medlemsstaterna
              i FN och av dem som har skrivit på deklarationen om mänskliga
              rättigheter. Ett element av tyst diplomati måste också få utövas.
              Återigen: Jag förstår otåligheten, för resultaten har inte visat
              sig.
            </seg>
            <seg xml:id="i-4517b1ec24777c17-0">
              När det gäller att bedöma möjligheter till framgång, som jag
              fick en direkt fråga om, tror jag att det kräver att vi hanterar
              detta i insikt om att Dawit Isaak är både svensk och eritreansk
              medborgare. Så länge han är eritreansk medborgare kan man alltså
              hävda att fallet ska hanteras inom det eritreanska systemet. Därför
              får vi inte någon lösning på den här frågan förrän Eritrea samarbetar.
              För detta krävs en dialog som handlar om hela relationen till
              Eritrea. Man är inblandad i en oerhört farlig och svår gränskonflikt.
            </seg>
            <seg xml:id="i-442cc3088889ba18-0">
              Det är frågan om bistånd och annat där Sverige inte har något
              bilateralt bistånd men där EU har humanitärt bistånd, som jag
              för övrigt inte vill ta avstånd från. Humanitärt bistånd måste
              utgå till alla människor som har behov av detta oavsett regim.
            </seg>
            <seg xml:id="i-f633fe4fb3de59bd-0">
              Det är en ganska komplicerad situation, och jag kan bara lova
              att jag ska ägna frågan stor uppmärksamhet. Jag har inte det minsta
              problem med att bege mig till Eritrea om det skulle hjälpa. Men
              självfallet måste ett sådant besök vara väl förberett om det ska
              genomföras. Det måste finnas utsikter att besöket ska leda till
              de resultat som vi önskar.
            </seg>
            <seg xml:id="i-2d4e8500939624d9-0">
              Vi har gärna kontakt med er i riksdagen i frågan. Vi har också
              nära kontakter med aktionsgruppen, som vi träffar regelbundet
              för att hålla oss informerade. Vi hoppas få hålla en förtroendefull
              dialog med er i olika former för att understryka att vi arbetar
              med frågan intensivt. Vi kommer att arbeta intensivt med frågan,
              och vi hoppas att en kombination av principiella ställningstaganden
              och effektiv diplomati kan leda till att Dawit Isaak, som sig
              bör, friges. Så måste ju ske till slut och snart, hoppas vi.
            </seg>
            <seg xml:id="i-48fcda963b774e15-0">
              Vi hade samma förhoppningar som ni när han frigavs kort, men
              sedan komplicerades bilden ytterligare också av skäl som har att
              göra med den politiska situation som råder i Eritrea.
            </seg>
            <seg xml:id="i-f9a8af47ce9b0d60-0">
              Jag kan garantera att jag tänker arbeta intensivt med frågan.
              Jag hoppas att vi ska nå framgång gemensamt.
            </seg>
          </u>
          <note type="speaker" xml:id="i-d2951b7aaedb449e-0">
            Anf. 70 INGEGERD SAARINEN (mp):
          </note>
          <u who="ingegerd_saarinen_af2951" next="cont" xml:id="i-b8d34ef028cfc5dd-0">
            <seg xml:id="i-a2e25663511aa9be-0">
              Fru talman! Jag har, som jag tidigare sade, naturligtvis förståelse
              för att det kan behövas tyst diplomati i ett sådant här fall.
              Men det jag självfallet inte kan ha respekt för är om regimen
              i Eritrea irriteras över svenskars engagemang. Det är en självklarhet
              att Sverige reagerar starkt när laglöshet och godtyckliga fängslanden
              drabbar svenska medborgare.
            </seg>
          </u>
          <note xml:id="i-607b7b95e0511f91-0">
            År 2004 antog EU-parlamentet en starkt kritisk resolution om
            läget för de mänskliga rättigheterna i Eritrea. I inledningen
            nämns särskilt Dawit Isaaks fall. I en operativ paragraf uppmanas
            Eritrea att omedelbart frige de fängslade journalisterna. I en
            annan paragraf uppmanas EU-kommissionen att inleda konsultationer
            med Eritrea om artikel 96 i Cotonoufördraget. Härigenom skulle
            möjligheten att avbryta biståndssamarbetet med Eritrea öppnas
            om dess regering fortsätter att allvarligt kränka mänskliga rättigheter.
          </note>
          <u who="ingegerd_saarinen_af2951" prev="cont" xml:id="i-0f4932e6fbe5b129-0">
            <seg xml:id="i-f365f6fcd0a13f15-0">
              Ministern nämner i sitt svar att regeringen verkar för att EU:s
              dialog måste fortsätta. Kan ministern berätta lite mer om vad
              den dialogen hittills har resulterat i och hur regeringen ser
              på det?
            </seg>
          </u>
          <note type="speaker" xml:id="i-6fdc9a5c483e4244-0">
            Anf. 71 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-3e1ff533a7647e81-1">
            <seg xml:id="i-bed9f6ae079308e8-0">
              Fru talman! Jag tyckte att det var roligt att höra utrikesministerns
              förtydliganden och raka besked, som gick lite utanför det skrivna
              svaret. Det blev ett engagemang. Jag har stort förtroende för
              att det också finns en otålighet och ett engagemang hos utrikesministern.
              Det är glädjande och hoppfullt att utrikesministern besitter just
              den speciella kompetens och kunskap om området som säkert kommer
              att behövas.
            </seg>
            <seg xml:id="i-968fb74cc5f8d085-0">
              Det var en av mina följdfrågor som jag tror att utrikesministern
              kan utveckla något ytterligare. Det var frågan om behovet av eventuellt
              intensifierade insatser. När jag frågar om detta är jag naturligtvis
              medveten om risken för att de starka ordens innebörd kan devalveras
              om de används fel. Begrepp som avsky, vrede och fördömanden kan
              om de används för ofta bli devalverade. Det kanske inte alltid
              är lämpligt att ta i med den typen av storslägga.
            </seg>
            <seg xml:id="i-4d7f9dccd1fb7da3-0">
              Men sett i ljuset av att det har gått snart fem år är frågan
              om det inte finns ytterligare instrument som man kan använda.
              Utrikesministern var inne på frågan om biståndet. Är det så att
              det är enbart humanitärt bistånd till Eritrea förstår jag ställningstagandet.
              Men finns det inte också andra delar av bistånd som ges dit? Jag
              är lite osäker på det, så det tar jag gärna emot mer information
              om. Jag har för mig att det också finns någon form av infrastrukturbistånd,
              som regimen kanske har nyttjat i egna syften för att skryta med.
            </seg>
            <seg xml:id="i-622041b488f394e1-0">
              Jag har lyssnat på flera av utrikesministerns intressanta debatter
              med kammarens ledamöter här i dag. Tidigare talades det om Sveriges
              och EU:s relation till Hamas och om hur biståndet där kan användas.
              Det är viktigt att det inte går till organisationen Hamas utan
              kommer det behövande palestinska folket till del. Finns det sådana
              varianter som kan användas här?
            </seg>
            <seg xml:id="i-4807c448b4cfa18a-0">
              Jag hörde också utrikesministerns mycket engagerade utläggning
              om de mänskliga rättigheterna mer generellt och det nya rådet
              för mänskliga rättigheter så tror jag det heter. Det handlade
              också om de möjligheter som finns där. Utrikesministern lyfte
              särskilt fram möjligheterna att under en tid suspendera och sådana
              saker. Finns det flera instrument som man kan sätta upp på listan
              så att det börjar kännas som om det glöder under stolarna på regimen
              i Eritrea vore jag tacksam om utrikesministern kunde utveckla
              det något ytterligare.
            </seg>
          </u>
          <note type="speaker" xml:id="i-97f2fae4e3619d2b-0">
            Anf. 72 STAFFAN DANIELSSON (c):
          </note>
          <u who="staffan_danielsson_d90690" next="cont" xml:id="i-f6a6fae0650172d5-1">
            <seg xml:id="i-ef36dc357ac12918-0">
              Fru talman! Herr statsråd! Jag glömde att tacka för svaret. Jag
              tackar även för den intressanta repliken. Det är roligt att utrikesministern
              för debatten framåt.
            </seg>
            <seg xml:id="i-ee9b37156379d0fa-0">
              Det finns säkert flera definitioner på diplomati, men det är
              en balansgång mellan kraftfulla uttalanden och reaktioner och
              samtidiga förtroendefulla samtal för att hitta acceptabla lösningar.
              Den konsten är inte lätt.
            </seg>
            <seg xml:id="i-ef8d3d5453f7202b-0">
              Vi har hållit på med tyst diplomati i snart fem år. Det innebär
              att den inte har varit riktigt framgångsrik än så länge. Självfallet
              är det alltid den första vägen att gå. Jag hoppas verkligen att
              vad som nu pågår ska leda till resultat. Men efter den här långa
              tiden måste även starka och tydliga uttalanden och åtgärder finnas
              med i bilden om de öppningar som nu finns skulle grusas mot förmodan,
              hoppas jag.
            </seg>
            <seg xml:id="i-b139d2dff2bcc7ed-0">
              Utrikesministern har mitt och många, många övrigas fulla stöd
              i sitt arbete för att Dawit Isaak ska frisläppas. Om utrikesministern
              reser till Eritrea är det faktiskt ett medel och inget mål i sig,
              men jag tackar för utrikesministerns fulla beredskap att göra
              det om det kan medverka till ett frigivande.
            </seg>
          </u>
          <note xml:id="i-703e6933a4dab0af-0">
            Anf. 73 ANITA BRODÉN (fp):
          </note>
          <u who="staffan_danielsson_d90690" prev="cont" xml:id="i-cd2665b79447bdaf-1">
            <seg xml:id="i-7ac839fa5f1afc27-0">
              Fru talman! Det eritreanska folket har under åtskilliga år utsatts
              för både krig, ockupation och förtryck. Jag kan bara påminna om
              vad som har hänt under den senaste perioden, som vi kanske alla
              känner till. Det var först Italien i slutet av 1800-talet fram
              till andra världskriget. Sedan kom det brittiska herraväldet och
              så småningom en etiopisk annektering. Sedan vet vi att det utbröt
              ett afrikanskt 30-årigt krig där Eritrea blev självständigt 1993
              och på så sätt blev segrare, kan man säga. På den tiden hyllades
              president Afewerki som hjälte. Man såg framåt mot pressfrihet
              och fria val. Men någonting hände 2001. Situationen förändrades
              radikalt. Förtrycket hårdnade och reformivrare fängslades. Konflikten
              med Etiopien fortgår, och inga fria val har hållits.
            </seg>
            <seg xml:id="i-ed2a03192db1dfe1-0">
              Mot denna bakgrund tycker jag att det är oerhört angeläget att
              fråga utrikesministern och be honom utveckla vilka initiativ som
              ministern tänker ta inom EU och FN för att öka respekten för mänskliga
              rättigheter och demokrati i Eritrea.
            </seg>
          </u>
          <note type="speaker" xml:id="i-7090b538c6bd2360-0">
            Anf. 74 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-30">
            <seg xml:id="i-2bf6a2cbf05d10dd-0">
              Fru talman! Jag tycker mycket om uttrycket att föra debatten
              vidare. Det är den här typen av samtal i konkreta utrikespolitiska
              frågor mellan regering och riksdag som jag tycker är så spännande
              att föra. Jag tror att den dialogen också är viktig att förmedla
              till de parter som lyssnar på oss.
            </seg>
            <seg xml:id="i-dd0b732231309988-0">
              Jag vill till exempel säga till Ingegerd Saarinen att jag själv,
              i de kontakter jag redan har haft, och mina kolleger, som har
              varit i kontakt med Eritreas myndigheter, oerhört starkt har framhållit
              de legitima uttryck för otålighet som kommer från riksdagsledamöter,
              journalister och familjen. Vi försöker förmedla detta så tydligt
              som möjligt. Det ska vi vara stolta över. De krav som läggs fram
              i en demokrati förmedlar vi naturligtvis till Eritrea på samma
              sätt som vi förmedlar dem till andra parter som vi är i kontakt
              med i liknande fall.
            </seg>
            <seg xml:id="i-3330d71b02d3dbef-0">
              Jag tycker också att det är viktigt, och det har vi också kommit
              fram till här, att man använder sig av de olika roller som Sverige
              kan spela i dagens värld. Vi kan ta på oss en svensk hatt, en
              nordisk hatt, en EU-hatt och en FN-hatt. Det är så vi ska se svensk
              utrikespolitik, tycker jag. Vi ska projicera den på olika plan.
              Vi ska självfallet utröna på vilket sätt vi kan använda oss av
              EU-hatten för att också främja det här fallets lösning.
            </seg>
            <seg xml:id="i-f52324eec6e851df-0">
              Inom EU är det praktiskt taget uteslutande humanitärt bistånd
              som utgår. Jag har själv varit humanitär samordnare i FN. Jag
              står väldigt fast vid de principer som gäller, nämligen att den
              befolkning som drabbas inte ska behöva betala ett pris för de
              regeringar som styr dem. De ska få sina humanitära behov tillgodosedda,
              och det tycker jag att vi ska stå upp för.
            </seg>
            <seg xml:id="i-b737f461de9b7c97-0">
              För svensk del har vi inte satt i gång ett bilateralt samarbete
              efter den tidpunkt då det avbröts. Det bistånd som utgår är också
              ett utpräglat humanitärt bistånd. Det som diskuteras är möjligen
              huruvida universitetskontakter skulle kunna utvecklas. Där har
              vi en intressant avvägning, och jag tycker att vi ska fundera
              på om den typen av kontakter kan främja dialog och främja att
              bryggor kan byggas mellan länder. Vi ber att få återkomma i den
              frågan.
            </seg>
            <seg xml:id="i-91e4725ea65c8706-0">
              Vi talar klarspråk. Alla vet var Sverige står. Vi använder oss
              av de organ som finns. Vi har inte bara EU:s hatt utan också vårt
              nya mänskliga rättighetsråd. Jag är övertygad om att de krav som
              där ställs skickar en signal till världens länder att de är under
              uppsikt och att solidariteten i dagens värld inte stannar vid
              en gräns utan vid människor i nöd. Det är viktigt att omvärlden
              motiverat för fram dessa krav på länder som inte lever upp till
              kraven på mänskliga rättigheter.
            </seg>
            <seg xml:id="i-c3d44896e8daf697-0">
              Jag är glad att Anita Brodén gjorde den här historiska analysen.
              Man förstår internationella förhållanden bättre om man kan historia
              och geografi. Det förklarar en hel del av det eritreanska agerandet.
              För att få en lösning i den här frågan tror jag att det är viktigt
              att man ser detta perspektiv. Eritrea känner sig förfördelat i
              gränsdragningsfrågan. Gränskommissionen har nu satt i gång sitt
              arbete. Det kan ha en positiv effekt. Den känsla av utsatthet
              som de har måste brytas, men det kräver också att de själva har
              insikt om vad omvärlden kräver. Det kommer vi att förmedla på
              olika sätt.
            </seg>
            <seg xml:id="i-8e7aae7faa5362f2-0">
              Här krävs samverkan mellan en rad faktorer som till slut fokuseras
              på en enskild person som har blivit orättvist och illa behandlad
              och som vi kommer att sätta i centrum för vårt agerande. För att
              han ska friges tror jag att det krävs en rad insatser på flera
              plan med en större politisk analys i botten. Om det för detta
              krävs att en utrikesminister från Sverige besöker landet så är
              det inget problem. Jag känner dem i detta land. Men om det sker
              måste det förberedas på ett sådant sätt att vi har någotsånär
              realistiska förväntningar om ett gott resultat. Annars kan det
              bli en bumerang som skadar saken.
            </seg>
            <seg xml:id="i-665b170665651413-0">
              Jag ska arbeta med denna fråga, inte minst inspirerad av den
              här debatten.
            </seg>
          </u>
          <note type="speaker" xml:id="i-e21ec896f989e90d-0">
            Anf. 75 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-d922931a3700366d-1">
            <seg xml:id="i-744363e12a1f166d-0">
              Fru talman! Jag vill gärna tacka ministern för det uppenbara
              engagemang som ministern lägger ned i den här frågan. Jag förstår
              att det är en ömtålig balansgång också hur man ser på humanitär
              hjälp och annan hjälp och att det inte är helt enkelt att avgöra
              vad som är till gagn och vad som inte är till gagn för en positiv
              utveckling.
            </seg>
            <seg xml:id="i-806ecdf057cc73e4-0">
              Jag skulle vilja understryka att Sveriges befolkning inte kommer
              att tröttna. Så länge en svensk medborgare sitter fängslad utan
              vare sig rättegång eller dom kommer protesterna från Sveriges
              befolkning att fortsätta.
            </seg>
          </u>
          <note type="speaker" xml:id="i-e80a043b4c9d4e7c-0">
            Anf. 76 SVEN GUNNAR PERSSON (kd):
          </note>
          <u who="sven_gunnar_persson_722099" next="cont" xml:id="i-a2b61d160df3dbbd-0">
            <seg xml:id="i-b725e2b55bd414d0-0">
              Fru talman! Jag vill tacka utrikesministern för den här debatten.
              Det finns en stor enighet i inställningen när det gäller kraven
              på frigivningen av Dawit Isaak. Jag väljer att inte se den utläggning
              som utrikesministern gjorde om bakgrunden för Eritreas agerande
              som någon form av förmildrande omständighet eller ursäkt. Jag
              tror inte att det var så han menade. Jag ser fram emot att ha
              en fortsatt dialog med stödgruppen här i riksdagen. Jag har förstått
              att utrikesministern också har goda kontakter med alla dem som
              vill kämpa för Dawit Isaaks frigivning.
            </seg>
            <seg xml:id="i-0bd63d90c64d4fd8-0">
              Jag vill avsluta med att återupprepa frågan om suspenderingsinstrumentet
              som utrikesministern själv var inne på i en tidigare debatt här.
              Är det här en sådan situation där det skulle kunna bli aktuellt
              att använda det i någon form?
            </seg>
          </u>
          <note xml:id="i-a923824a9f2c861d-0">
            Anf. 77 ANITA BRODÉN (fp):
          </note>
          <u who="sven_gunnar_persson_722099" prev="cont" xml:id="i-a3e2216c148aba92-0">
            <seg xml:id="i-22c3fcaae6dcbe57-0">
              Fru talman! Jag vill också passa på att tacka för debatten. Jag
              vill tacka för utrikesministerns stora engagemang i frågan och
              för de svar som jag har fått ta emot å Cecilia Wigströms vägnar.
            </seg>
            <seg xml:id="i-3c4198403974ad31-0">
              Under de år som Dawit Isaak varit fängslad har ett antal organisationer,
              enskilda och politiker från olika partier engagerat sig, och det
              nämnde också utrikesministern i sitt första anförande. Det kan
              därför i det här sammanhanget vara på sin plats att utröna vilken
              betydelse utrikesministern tillmäter det engagemang som har visats
              på olika sätt. Ger det UD mer råg i ryggen att agera när man upplever
              ett starkt tryck från många berörda?
            </seg>
          </u>
          <note type="speaker" xml:id="i-900fb135ec5bd0e2-0">
            Anf. 78 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-31">
            <seg xml:id="i-f5a84a9ce26e35e2-0">
              Fru talman! Jag kan snabbt besvara Anita Brodéns fråga med ja.
              Vi hjälps av detta engagemang. Det är en del i vår diskussion
              med motparten att vi kan hänvisa till en stark opinion. Jag välkomnar
              de yttringar som har kommit här. De kommer givetvis att förmedlas
              i våra kontakter med eritreanska myndigheter och ansvariga.
            </seg>
            <seg xml:id="i-ed9fbb9dfe4ddabb-0">
              Det är viktigt att agera i tid i sådana här fall. Det har jag
              märkt under mina år i diplomatin. Ju tidigare man engageras, desto
              bättre är det. Det är i de tidiga skedena som man måste agera.
              Det är dystert, framför allt mänskligt men också politiskt diplomatiskt,
              att det är ett så sent stadium. Men det borde ju rimligen också
              leda till en ökad förståelse för den otålighet som vi känner.
            </seg>
            <seg xml:id="i-857e879b00633c75-0">
              När det gäller Sven Gunnar Perssons fråga om suspendering i MR-rådet
              vill jag säga att det är ett helt nytt element som inte har funnits
              i MR-sammanhang tidigare. Det innebär att ett land som ingår i
              mänskliga rättighetsrådet kan, på förslag i generalförsamling,
              få sitt medlemskap suspenderat, och det kräver då två tredjedels
              majoritet. Detta har just skrivits in i MR-rådets regler. Det
              är naturligtvis fråga om extrema fall. I det här fallet tror jag
              att frågan är väldigt tidigt väckt. Men att man har en sådan varningssignal
              till världens länder tror jag kan ha en avskräckande effekt framöver.
              Men rådet har inte börjat arbeta ännu. De har sitt första möte
              den 19 juni.
            </seg>
            <seg xml:id="i-6b55ed979d7ed786-0">
              Vi talade tidigare om diplomati jämfört med politik och om definitionen
              på diplomati. Jag tror att någon av er prövade detta. Min enkla
              erfarenhet är att diplomati inte egentligen i så hög grad är svaret
              på frågan Vad?. Det är väldigt självklart i det här fallet: Dawit
              Isaak måste friges. Diplomati är i stället svaret på frågan Hur?.
              Det är en väldigt komplicerad process med många bottnar där slutresultatet
              mäts i om man når de mål man sätter upp. Jag har inget tvivel
              på vad svaret är på frågan Vad?, men arbetar intensivt på att
              besvara frågan Hur?.
            </seg>
          </u>
          <note xml:id="i-0cbe58c14fac19af-8">
            Överläggningen var härmed avslutad.
          </note>
          <note xml:id="i-3ec0f7c062a554d7-0">
            12 § Svar på interpellation 2005/06:424 om fängslade palestinska
            barn
          </note>
          <note type="speaker" xml:id="i-296a1040b56ac7b3-0">
            Anf. 79 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-32">
            <seg xml:id="i-cf9a732d2546ffb7-0">
              Fru talman! Anita Brodén har frågat mig på vilka sätt jag, mot
              bakgrund av situationen för fängslade palestinska barn i israeliska
              fängelser, är beredd att medverka till att Israels brott mot barnkonventionen
              upphör och vilka åtgärder jag avser att vidta för att föra upp
              denna fråga på EU:s och FN:s dagordning.
            </seg>
            <seg xml:id="i-0931bb15ca423ebe-0">
              Det är en viktig fråga som Anita Brodén tar upp. Halva den palestinska
              befolkningen är under 18 år och alltså barn enligt definitionen
              i konventionen om barnets rättigheter. De palestinska barnen är
              en särskilt utsatt grupp för vilken förhållandena försämras. Regeringen
              har därför länge särskilt prioriterat barnens situation i utvecklingssamarbetet
              med de palestinska områdena.
            </seg>
            <seg xml:id="i-e674d92047755eab-0">
              Jag delar Anita Brodéns oro över den beskrivna situationen för
              de palestinska barn som befinner sig i israeliska fängelser. Det
              är givetvis helt oacceptabelt att barn hålls fängslade under de
              förhållanden som Anita Brodén beskriver. Sverige har tillsammans
              med övriga EU vid ett flertal tillfällen påtalat för såväl Israel
              som den palestinska myndigheten nödvändigheten av att vidta åtgärder
              för att respektera barnets rättigheter i enlighet med barnkonventionen.
            </seg>
            <seg xml:id="i-2076b8ab998b6c11-0">
              Barnkonventionen slår fast att barnet ska skyddas från alla former
              av fysiskt och psykiskt våld. Inget barn får utsättas för tortyr
              eller annan grym, omänsklig eller förnedrande behandling eller
              bestraffning. I de fall ett frihetsberövande är lagligt och nödvändigt
              ska barnet behandlas med respekt, och barnets behov ska beaktas.
              Även den humanitära rätten, särskilt den fjärde Genèvekonventionen,
              innehåller bestämmelser som skyddar barn.
            </seg>
            <seg xml:id="i-2a25229fa522365b-0">
              Som Anita Brodén påpekar är Israel part till barnkonventionen
              men tillämpar den inte för de palestinska barnen på ockuperade
              områden trots upprepade uppmaningar från FN:s kommitté för barnets
              rättigheter. I de palestinska områdena tillämpas särskilda militärlagar,
              som inte ger barnet det skydd det har rätt till enligt barnkonventionen.
              Detta strider mot en av konventionens grundprinciper, nämligen
              att den ska vara tillämplig på alla barn under det relevanta landets
              jurisdiktion. Som ockupationsmakt har Israel en otvetydig skyldighet
              att tillämpa barnkonventionen på de palestinska områdena.
            </seg>
            <seg xml:id="i-47317bbd647b8816-0">
              Också de palestinska myndigheterna behöver engagera sig kraftfullare
              för fängslade barns situation, respektera barnets rättighet och
              kraftfullt motverka kränkningar av barnets rättigheter. Många
              olika intressegrupper försöker påverka den palestinska kommitté
              som upprättar listor på fångar utifrån vilka man förhandlar med
              israelerna inför frisläppanden. En konsekvens av detta har tyvärr
              visat sig vara att barn ofta nedprioriteras.
            </seg>
            <seg xml:id="i-6494dc570f80c075-0">
              Regeringen tar regelbundet upp frågan om barnfångarna i de bilaterala
              kontakterna med Israel och söker därigenom påverka den israeliska
              regeringen att upphöra med den rättsstridiga behandlingen av de
              palestinska minderåriga barnen i israeliska fängelser. Dessutom
              har vi kontinuerlig kontakt med det lokala ICRC-kontoret, Röda
              Korsets kontor, i Tel Aviv i denna fråga. Vi har även väckt frågan
              om att EU gemensamt ska agera för de palestinska barnfångarna
              och kommer att fortsätta dessa ansträngningar.
            </seg>
            <seg xml:id="i-9f70653b085c966d-0">
              Anf. 80 ANITA BRODÉN (fp):
            </seg>
            <seg xml:id="i-cf468d9128e5cf48-0">
              Fru talman! Jag vill börja med att tacka utrikesministern för
              svaret. Bakgrunden till min interpellation är att jag anser att
              det är angeläget att ta fram det faktum att så många barn drabbas
              av krig och konflikter. Jag har i denna interpellation särskilt
              velat belysa det faktum att barn från tolv års ålder systematiskt
              sätts i fängelse, vilket är ett brott mot barnkonventionen, som
              utrikesministern också nämnde i sitt svar.
            </seg>
            <seg xml:id="i-27ce8d490fd8bdc8-0">
              Sedan den andra intifadan har flera tusen palestinska barn arresterats,
              och i detta fall räknas barn från tolv års ålder som vuxna inte
              18 år, som är åldersgränsen enligt barnkonventionen. Rädda Barnen
              och andra barnrättsorganisationer har fått ta del av många skrämmande
              vittnesmål om hur barnfångarna behandlas. De får varken den behandling,
              det skydd eller den juridiska process som de enligt konventionen
              har rätt till.
            </seg>
            <seg xml:id="i-2e8c7640b8e3eff7-0">
              Vid ett besök i Israel och de palestinska områdena helt nyligen
              fick jag möjlighet att träffa advokaten Khaled Quzmar, som sedan
              15 år arbetat i organisationen DCI, Defence for Children International.
              Han menade vid vårt möte att barnens situation förvärrats högst
              påtagligt, att advokaterna kopplas in senare i processen och att
              tortyr och misshandel är mycket vanligt förekommande. Som advokat
              kan han sällan göra något då barnen tvingas skriva under bekännelser,
              oftast på ett språk som barnen inte förstår, eller där barnen
              inte begripit skillnaden mellan ett försök att slå och ett försök
              att döda. I domslutet kan det innebära en skillnad mellan två
              månaders fängelse och 20 års fängelse. Ett erkännande från barnet
              är bevis nog.
            </seg>
            <seg xml:id="i-ef6e28bd4ebaf96d-0">
              Jag delar utrikesministerns åsikt att den palestinska myndigheten
              också har ett stort ansvar att prioritera barnen när man gör upp
              en lista för frigivande av fängslade. Jag välkomnar också de svenska
              ansträngningar som är gjorda och som utrikesministern nämnde i
              sitt svar, men jag har samtidigt så svårt att acceptera att inget
              resultat uppnås när det gäller barnen. För varje dag som går utan
              att omvärlden reagerar tillräckligt accepterar vi att så många
              barn inte får en framtidstro, en framtid eller en vuxentillit.
              I fängelse föds frustration, hat och rädsla.
            </seg>
            <seg xml:id="i-e77b44d622ce887f-0">
              I många internationella sammanhang talar vi om likasinnade länder,
              like-minded countries . Jag undrar om ministern är beredd att
              söka stöd för denna fråga bland fler länder så att man med större
              tyngd skulle kunna föra fram frågan i olika forum. Ministern nämnde
              också att regeringen varit i kontakt med Internationella Röda
              Korset i Tel Aviv. Vad har Röda Korset informerat om, och hur
              ser man på lösningarna? Och när är ministern beredd att fortsätta
              ansträngningarna genom att lyfta upp frågan på EU-nivå?
            </seg>
          </u>
          <note type="speaker" xml:id="i-e1acc054cba6b74c-0">
            Anf. 81 Utrikesminister JAN ELIASSON (s):
          </note>
          <u who="unknown" next="cont" xml:id="i-a7e6c03e2ae99a1d-3">
            <seg xml:id="i-3fd7b548c9aafa9a-0">
              Fru talman! Det är alltid uppfriskande att få personliga vittnesbörd.
              Jag tycker att det är glädjande att Anita Brodén på plats har
              förhört sig om situationen och därmed kan ge så trovärdig information
              som vi nu får från Anita Brodén.
            </seg>
            <seg xml:id="i-3cb69ce50856d616-0">
              Jag tycker att det är viktigt att man ser det här kravet ur två
              perspektiv. Det ena är vad barnkonventionen stadgar, och där är
              vi ju totalt eniga. Det andra är vad den här typen av fängslande
              av barn, med den behandling som Anita Brodén vittnar om, leder
              till, nämligen en radikalisering av en ny generation palestinier.
              Är det någonting vi inte behöver i det här området så är det fortsatt
              press och en fortsatt tendens till radikalisering. Att en ny generation
              palestinier kommer ut ur fängelse, bittra och fulla av hat, är
              naturligtvis oerhört farligt för denna redan tidigare laddade
              och farliga region.
            </seg>
            <seg xml:id="i-92a65d1b3620cf55-0">
              Vi arbetar med frågan bilateralt, som jag sade, men också i högsta
              grad enligt modellen med likasinnade länder, like-minded countries
              . Framför allt gör vi detta inom EU. Det är inom EU vi för den
              här dialogen. Vi hoppas att vi ska få till stånd en tydlig EU-linje,
              och vi talar alltså löpande med de länder som har liknande uppfattning
              som vi i dessa frågor.
            </seg>
            <seg xml:id="i-41391c1c066f4096-0">
              Vi har också kontakt med Röda Korset. Det är framför allt genom
              Röda Korset som vi försöker försäkra oss om att barnen får det
              stöd, den vård, de besök de kan behöva. Vi efterfrågar också hela
              tiden deras generella situation. Det ger det dubbla budskapet
              att vi dels värnar om barnen, dels påminner om missförhållandet
              att så många barn hålls fängslade under omständigheter som inte
              är förenliga med den internationella rätten.
            </seg>
          </u>
          <note xml:id="i-1b563cc4ed24aa95-0">
            Anf. 82 ANITA BRODÉN (fp):
          </note>
          <u who="unknown" prev="cont" xml:id="i-539d8e4150aa8d85-3">
            <seg xml:id="i-c2468b86d9ea3557-0">
              Fru talman! Jag är övertygad om att utrikesministern upprörs
              lika mycket som jag över att barn far illa.
            </seg>
            <seg xml:id="i-7e6387fd7b0db209-0">
              Jag tog i går del av en internationell rapport. Den heter Barn
              i väpnade konflikter . I den framkommer en del skrämmande fakta.
              Mellan 1990 och 2000 har två miljoner barn dödats i krig. Sex
              miljoner barn har skadats, varav fyra miljoner blivit handikappade.
              En miljon barn har tagits om hand på barnhem. Tjugo miljoner barn
              har fått fly eller flytta från sina hem, ibland till ett annat
              land. Tio miljoner barn är psykiskt påverkade eller traumatiserade.
              Dessutom är miljoner och åter miljoner barn undernärda eller utsatta
              för sexuella övergrepp.
            </seg>
            <seg xml:id="i-885f06c7a0a35138-0">
              Ibland blir dessa siffror ofattbara. Vi har inte alltid förmåga
              att tänka att det bakom varje enskild siffra finns en liten människa.
              Därför vill jag ge ytterligare ett par exempel, som jag tog del
              av när jag besökte området.
            </seg>
            <seg xml:id="i-1cd89ed5d69d4789-0">
              Det första fallet har advokat Quzmar beskrivit för mig. Han berättar
              följande: Grabben vaknade mitt i natten av att soldater stormade
              in i huset, drog upp honom ur sängen och förde honom till ett
              fängelse. Efter åtskilliga dygn fick han kontakt med sina föräldrar
              och med advokat Quzmar. Pojken blev torterad och tvingad att skriva
              på en bekännelse. Han fick senare ett lindrigare straff i utbyte
              mot att bli angivare.
            </seg>
            <seg xml:id="i-c47963732c4d14ec-0">
              Det andra fallet gäller en grabb på drygt 13 år. Han blev intervjuad
              av två svenska journalister. I intervjun säger han följande: De
              förhörde mig hela natten och ville att jag skulle säga att jag
              kastat en molotovcocktail. Någon hade tydligen gjort det utanför
              Sebastia den dagen. Men jag kunde inte erkänna det även om de
              satte en säck över mitt huvud, sparkade mig och hotade att klippa
              av mig tungan. Jag hade ju inte gjort det, berättar Qais. Förhören
              fortsatte, och tiden i fängelse blev till slut två månader lång
              innan Qais kunde återförenas med sin familj. Militärdomstolen
              frigav honom så småningom. Det fanns inget erkännande och inga
              bevis.
            </seg>
            <seg xml:id="i-7e76d1402ece6b5d-0">
              En ockupationsmakt har enligt FN-konventionen skyldighet att
              tillämpa barnkonventionen. Vi är fullständigt överens om att så
              inte sker i de palestinska områdena; det är helt uppenbart. Därför
              vill jag gärna ställa ett par frågor till utrikesministern:
            </seg>
            <seg xml:id="i-3e34122da37bb625-0">
              Vilka ytterligare möjligheter står till buds inom FN-systemet
              för att få en ändring till stånd? Är ministern beredd att än en
              gång ta upp denna fråga i FN? Den har ju lyfts fram både bilateralt
              och i EU utan att vi fått se några resultat.
            </seg>
          </u>
          <note type="speaker" xml:id="i-a3040bce0eb96910-0">
            Anf. 83 Utrikesminister JAN ELIASSON (s):
          </note>
          <u who="unknown" next="cont" xml:id="i-a7e6c03e2ae99a1d-4">
            <seg xml:id="i-39998c9e420c1eb2-0">
              Fru talman! Jag delar helt Anita Brodéns uppfattning om vikten
              av att sätta strålkastaren på barns situation i dagens värld.
              Jag vill dock vidga det något och säga att under första världskriget
              var 8090 % av dem som dödades soldater och endast 1020 % civila.
              Under andra världskriget var förhållandet ungefär 5050. Nu är
              det tvärtom. Av dem som dödas är 1020 % militärer och 8090 % civila.
              Det är i hög grad barn som dödas med de urskillningslösa vapen
              som finns, och ibland används det tyvärr också som terrormetod.
              Kvinnor och barn är de mest sårbara.
            </seg>
            <seg xml:id="i-5b0f25317a9078ed-0">
              Vi måste verkligen engagera oss internationellt i den utsatthet
              som drabbar barnen. Det gäller inte enbart konflikter utan också
              trafficking, alltså försäljning av barn. Det pågår ett modernt
              slaveri i dag. Barn säljs som varor. När det gäller malaria, tbc
              och dåligt vatten är det barnen som dör först. Var 30:e sekund
              dör ett barn söder om Sahara i malaria. Att sätta barnet i centrum
              är därför centralt, och det är bra att Anita Brodén bidrar till
              att göra just det. I detta fall gäller det PalestinaIsrael-perspektivet,
              men det finns också ett djupare perspektiv som har att göra med
              solidaritet med de mest utsatta.
            </seg>
            <seg xml:id="i-3aff669e25e8a223-0">
              Vi ska arbeta vidare med denna fråga inom EU, vilket vi redan
              belyst. Inom FN har Israel tyvärr traditionellt varit mycket skeptiskt
              och negativt till behandlingen av IsraelPalestina-konflikten.
              De utsätts ständigt för resolutioner, där de får övervägande röster
              emot sig, och de har svårt att ta till sig resolutioner från FN.
            </seg>
            <seg xml:id="i-4caf9eee9ef1be99-0">
              Nu har det emellertid från Israels sida skett en förbättrad attityd
              till FN, inte minst beroende på att FN i januari i år beslutade
              att göra den 27 januari varje år till minnesdag för Förintelsen.
              Det var en process till vilken även jag bidrog. Resolutionen antogs
              utan omröstning, vilket överraskade många, inte minst Israel.
              Det ledde till en mer positiv inställning från israelisk sida
              till processerna i FN, inklusive FN:s resolutioner. Några av dem
              slogs samman, vilket mottogs positivt. Jag hoppas därför att aktioner
              inom FN kan tas emot på ett positivt sätt från israeliskt håll.
            </seg>
            <seg xml:id="i-a7514826202203ac-0">
              Det finns naturligtvis alltid möjlighet att även driva dessa
              frågor i det nya rådet för mänskliga rättigheter. Det finns en
              stark betoning på barns situation i MR-arbetet, och borde också
              vara så. Även där finns alltså möjligheter att driva dessa frågor.
            </seg>
            <seg xml:id="i-f2f0f31098376ab4-0">
              Jag tror vidare att man ska verka genom de organ som arbetar
              med bistånd och kontakter FN:s utvecklingsprogram, Unicef, Unrwa
              förutom naturligtvis Röda Korset. Det gäller att få fram signalerna
              från många håll. Inte minst viktigt är det att signalerna från
              parlament, frivilligorganisationer, den allmänna opinionen och
              medierna gällande särskilt barns mänskliga rättigheter uppmärksammas
              och att de väcker de känslor som de gör i demokratier som Sverige.
            </seg>
          </u>
          <note xml:id="i-a308625a61c3f6ec-0">
            Anf. 84 ANITA BRODÉN (fp):
          </note>
          <u who="unknown" prev="cont" xml:id="i-539d8e4150aa8d85-4">
            <seg xml:id="i-77f957fcd6dd178e-0">
              Fru talman! Jag vill avsluta med att tacka ministern för debatten.
              Jag har förhoppningen att ministern kommer att få framgång i de
              viktiga kontakter som han har för att vi tillsammans ska få en
              bättre framtid för våra barn.
            </seg>
          </u>
          <note xml:id="i-0cbe58c14fac19af-9">
            Överläggningen var härmed avslutad.
          </note>
          <note xml:id="i-b25b17b03239d47b-0">
            13 § Svar på interpellation 2005/06:392 om Sveriges agerande
            för att stoppa turkiska övergrepp mot kurder
          </note>
          <note type="speaker" xml:id="i-42a43c660ce890b5-0">
            Anf. 85 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-33">
            <seg xml:id="i-0c676fed266dee03-0">
              Fru talman! Erik Ullenhag har frågat mig hur jag avser att agera
              för att två svenska medborgare med kurdisk bakgrund ska friges,
              samt för att protestera mot det turkiska agerandet. Han har vidare
              frågat om jag självständigt eller inom EU kommer att agera för
              ett tillbakadragande av de 200 000 soldater som Turkiet stationerat
              på gränsen till den irakiska delen av Kurdistan. Slutligen har
              Erik Ullenhag frågat om jag är beredd att ta initiativ till att
              det öppnas ett svenskt konsulat i Diyarbakir.
            </seg>
            <seg xml:id="i-d96909aeba6e6065-0">
              De bägge gripna svenskarna är också turkiska medborgare och ses
              enbart som sådana av turkiska myndigheter. Sveriges möjligheter
              att bistå dem är därför begränsade. De åtalas enligt tillgänglig
              information för brott mot § 220:8 i den turkiska strafflagen om
              propaganda för illegal organisation. Generalkonsulatet i Istanbul
              håller kontakt med svenskarnas advokater och följer löpande utvecklingen.
              Rättegången, som vi bevakar, äger rum den 8 juni. Ambassaden i
              Ankara kommer att följa rättegången på plats i Diyarbakir.
            </seg>
            <seg xml:id="i-1b91c921480c2df6-0">
              Jag beklagar den senaste tidens ökade oroligheter i den sydöstra
              delen av Turkiet. Det spända läget i området har sin bakgrund
              i såväl sociala och ekonomiska problem, som det faktum att striderna
              mellan PKK och den turkiska militären har intensifierats. Eftersom
              en stor del av PKK:s anhängare verkar från baser i norra Irak
              har turkisk militär uppenbarligen ökat sin truppnärvaro vid gränsen.
              Varje land är i princip oförhindrat att förflytta trupp inom sina
              egna gränser. Självklart underlättar transparens och dialog gott
              grannskap och regional stabilitet vid omfattande mobilisering.
            </seg>
            <seg xml:id="i-065759b59e675f1d-0">
              I slutet av mars bröt upplopp ut i Diyarbakir som sedan spreds
              till andra städer i regionen, liksom till Istanbul. Merparten
              av dem som deltog i upploppen var barn. Av de 115 barn som ursprungligen
              fängslades på grund av olika anklagelser är enligt vad vi har
              erfarit ca 20 fortfarande i förvar. De riskerar fängelsestraff
              på mellan 6 månader och 18 år. I strid med Turkiets lagar har
              barnen inrymts i vanliga fängelser. Myndigheterna hänvisar till
              att man i regionen saknar faciliteter för barn. Rättegångarna
              inleddes den 31 maj.
            </seg>
            <seg xml:id="i-d293cfe0b6b66bdf-0">
              Det är positivt att turkisk lagstiftning har reformerats i enlighet
              med FN:s barnkonvention. Dessvärre tycks inte implementeringen
              av lagstiftningen ha fått fullt genomslag. Hanteringen av de arresterade
              barnen visar att mycket återstår att åtgärda. Självklart kommer
              både Sverige och EU att fortsätta bevaka att Turkiet lever upp
              till sina förpliktelser enligt FN:s barnkonvention. Det gäller
              i såväl de nu aktuella fallen, som i rättssystemets hantering
              av barn i allmänhet. Såväl i våra bilaterala kontakter som inom
              EU framhåller vi vikten av att Turkiet uppfyller sina internationella
              åtaganden.
            </seg>
            <seg xml:id="i-ff4d88d583c8609f-0">
              Barn är också på andra sätt offer för konflikten i sydöstra Turkiet.
              Flera terrorattacker, som varit medvetet riktade mot barn, har
              på senare tid utförts av en organisation med kopplingar till PKK.
              Det är självfallet helt oacceptabelt.
            </seg>
            <seg xml:id="i-23c4594544c1e1a4-0">
              Turkiets parlament diskuterar nu ett utkast till en ny antiterrorlag.
              I sin nuvarande form skulle lagen innebära inskränkningar i respekten
              för mänskliga rättigheter, inte minst yttrandefriheten. Många
              i Turkiet har protesterat mot förslaget. Från den turkiska regeringens
              sida har man uttalat beredvillighet att diskutera ändringar. Inom
              EU processen kommer Sverige, liksom övriga medlemsstater och Europeiska
              kommissionen, att verka för att lagen, och tillämpningen av den,
              överensstämmer med internationell praxis.
            </seg>
            <seg xml:id="i-677de49c72a5f3c8-0">
              I sammanhanget kan tilläggas att Turkiets författning numera
              föreskriver att vid en konflikt mellan en intern lag och förpliktelser
              enligt internationella överenskommelser på MR-området, ska de
              senare gälla. Från Sveriges sida hävdar vi att full respekt för
              folkrätten, för mänskliga rättigheter och för rättssäkerhet måste
              vara fundamentala principer i all terrorbekämpning, i Turkiet
              liksom i alla andra länder.
            </seg>
            <seg xml:id="i-83ee88a2ae3904f5-0">
              Konsulaten är en viktig del av vår svenska utlandsrepresentation.
              I deras uppgifter ingår bland annat att på olika sätt bistå svenskar
              och ibland även andra medborgare. Kontakterna mellan Sverige och
              Turkiet är intensiva. Jag välkomnar detta och hoppas att våra
              kontakter fortsätter att öka. Sedan länge är Turkiet också ett
              stort turistmål. Omkring 400 000 svenskar beräknas besöka landet
              i år.
            </seg>
            <seg xml:id="i-ae370451af6f784f-0">
              Med utrikesförvaltningens begränsade resurser måste prioriteringar
              göras. Våra konsulat i Turkiet har därför inrättats där behoven
              varit allra störst. Skulle behovsbilden i framtiden väsentligen
              förändras får naturligtvis justeringar göras. Sådana bedömningar
              ingår som en naturlig del i utrikesförvaltningens planering. Vår
              ambassad i Ankara följer i sin bevakning noga utvecklingen i de
              sydöstra delarna av landet. Generalkonsulatet i Istanbul står
              självklart även till förfogande vad gäller konsulära frågor för
              personer som befinner sig i dessa delar av landet.
            </seg>
          </u>
          <note type="speaker" xml:id="i-7160208171333884-0">
            Anf. 86 MARTIN ANDREASSON (fp):
          </note>
          <u who="martin_andreasson_4972ea" xml:id="i-b11a17ad75f0bc08-0">
            <seg xml:id="i-e0320bf2e0482c59-0">
              Fru talman! Tack, utrikesministern, för svaret!
            </seg>
            <seg xml:id="i-58135979ed74f80f-0">
              Liksom flera debatter som har varit på agendan i dag handlar
              detta om en situation där de aktuella händelserna måste sättas
              in i ett bredare perspektiv. Vad som nu pågår i de delar av Kurdistan
              som ligger inom Turkiets gränser är naturligtvis en avspegling
              av den situation som det kurdiska folket länge har befunnit sig
              i och där Turkiets agerande i de aktuella fallen blir ett test
              på om Turkiet är berett att fullfölja en demokratisk utveckling
              med full respekt för rättssäkerhet och med mänskliga rättigheter
              för alla, oavsett etnicitet.
            </seg>
            <seg xml:id="i-680e0e19a0700856-0">
              Vi måste komma ihåg att Turkiet, trots de reformer som har skett
              de senaste åren och som naturligtvis måste välkomnas, fortsätter
              vara ett land som visar upp ett ansikte utåt och ett annat gentemot
              sina egna medborgare av kurdiskt ursprung. Samtidigt som man har
              genomfört reformer fortsätter det att enligt turkisk lag vara
              förbjudet för politiska partier att påstå att det finns en folkgrupp
              i Turkiet som heter kurder. Man får inte hävda att det finns andra
              än de officiellt erkända, religiöst baserade minoriteterna. Även
              om det har gjorts reformer har man fortsatt inte möjlighet att
              i offentliga skolor få undervisning på sitt modersmål om modersmålet
              är kurdiska.
            </seg>
            <seg xml:id="i-b65d16098c618dde-0">
              Självklart är vi överens och den övertygelsen delar vi nog med
              alla i Sveriges riksdag i vårt ovillkorliga avståndstagande från
              våld och terror i den spända situation som råder i inte minst
              de sydöstra delarna av Turkiet eller den del av Kurdistan som
              ligger i Turkiet. Men lika tydliga som vi är i vårt fördömande
              av våld eller terrorism, lika tydliga måste vi också vara med
              att bekämpandet av terrorismen måste ske i enlighet med internationella
              människorättskonventioner. Också i spända lägen måste yttrandefriheten,
              friheten att uttrycka sin åsikt, och demonstrationsfriheten värnas
              så långt det är praktiskt möjligt.
            </seg>
            <seg xml:id="i-b40957b521cd43ba-0">
              I det här aktuella fallet handlar det om två svenska medborgare
              som också är turkiska medborgare. Rättegången börjar nu på torsdag.
              Utrikesministern har klargjort att detta är något som generalkonsulatet
              och ambassaden följer. Det är naturligtvis mycket välkommet. Men
              detta är också ett test på om Turkiet är berett att respektera
              en rättssäker process för medborgare i den union som man vill
              tillhöra.
            </seg>
            <seg xml:id="i-47d7a0f49ead626c-0">
              Därför vill jag i denna första replikväxling fråga utrikesministern
              om han är beredd att, om så är påkallat efter att rättegången
              har ägt rum, agera också inom Europeiska unionen för att säkerställa
              att de två svenska medborgarna Ibrahim Güclü och Zeynel Abidin
              Özalp ska få en rättssäker prövning av de anklagelser som de ställs
              inför rätta för.
            </seg>
          </u>
          <note type="speaker" xml:id="i-5a89acdf7aa0b8ac-0">
            Anf. 87 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-34">
            <seg xml:id="i-40770b403ba851f4-0">
              Fru talman! Det är viktigt, som Martin Andreasson säger, att
              man sätter in den här frågan i ett bredare perspektiv om det kurdiska
              folkets situation och de krav som omvärlden ställer på ett fritt
              Turkiet att förbättra den kurdiska befolkningsgruppens situation.
            </seg>
            <seg xml:id="i-5646afc5f997de50-0">
              Jag läste i helgen en promemoria från mina medarbetare. Där läste
              jag ett uttalande som jag sällan har sett från en turkisk premiärminister.
              Han sade: Kurdproblemet är mitt problem. Det sade han förra sommaren.
              Min erfarenhet efter att ha följt Turkiets politik under många
              år är att man sällan har velat acceptera detta tidigare. Det är
              också ett problem för den turkiska regeringen, och det är ett
              problem som jag hoppas att de tar på allvar, både för att bevara
              och stärka harmonin i sitt eget samhälle och för att få framgång
              i de europeiska projekt som man har gett sig in i och som vi i
              Sverige välkomnar. Vi skulle gärna vilja se Turkiet i Europeiska
              unionen. Jag tror att det skulle stärka de tendenser vi vill se
              i landet, men också i den islamiska världen generellt. Mycket
              står på spel när det gäller att vi till slut kan uppnå en situation
              där ett muslimskt land tas upp i den europeiska gemenskapen. Men
              det bygger på att leva upp till de villkor som uppställts för
              medlemskap och som gäller mänskliga rättigheter, som gäller rättsstaten
              och som gäller demokratin.
            </seg>
            <seg xml:id="i-7e3d2ce7e5e61e60-0">
              De vet mycket väl på turkisk sida vilka förväntningar vi har
              på dem. Jag hoppas att de förväntningarna också når det turkiska
              rättsväsendet på olika vägar.
            </seg>
            <seg xml:id="i-0cbe1057d6ee4663-0">
              Sedan har Martin Andreasson helt rätt i att terrorbekämpning,
              som i hög grad är motiverad i olika delar av dagens värld, inklusive
              i Turkiet, alltid måste ske på rättsstatens grund. En sak som
              terrorister verkligen önskar är att vi faller i den fällan och
              låter våra samhällen göra kompromisser på rättssäkerhetens område,
              där vi använder metoder som går emot våra demokratiska staters
              traditioner, det som ger oss berättigad stolthet över våra samhällen.
              Det är viktigt att finna balansen. Det gäller inte bara Turkiet
              i dagens värld. Det gäller generellt.
            </seg>
            <seg xml:id="i-033989b4c4865e35-0">
              När det gäller rättegången är det självklart så att när jag använder
              uttrycket att vi följer rättegången innebär det mer än att bara
              följa. Vi har självfallet väldigt bestämda uppfattningar om vad
              vi förväntar oss för resultat, en rättvis rättegång först och
              främst, men sedan också, med tanke på anklagelsens art, en situation
              där denna fråga inte behöver belasta det bilaterala förhållandet.
              Om det blir ett utslag som går i en annan riktning får vi se vilka
              vägar vi ska välja. Men som jag sade i en tidigare interpellationsdebatt
              i dag bör vi alltid ha i bakhuvudet att Sverige i dagens värld
              inte bara behöver vara Sverige. Sverige kan också vara EU. Vi
              har haft god användning av EU också i andra sammanhang. Den möjligheten
              återstår.
            </seg>
            <seg xml:id="i-0eea3f6b1f3f9913-0">
              Jag vill till slut säga att Barbro Holmberg, som åtföljde kungen
              och drottningen till Turkiet förra veckan hade ett samtal med
              Turkiets utrikesminister där också frågorna om mänskliga rättigheter
              togs upp. Det var där hon bland annat erfor att barn under 18
              år enligt turkisk lag inte kan hamna i fängelse. Det är bara ett
              exempel på en löpande diskussion som vi har med Turkiet i allmänna
              frågor.
            </seg>
          </u>
          <note type="speaker" xml:id="i-12fda2eddad17860-0">
            Anf. 88 MARTIN ANDREASSON (fp):
          </note>
          <u who="martin_andreasson_4972ea" xml:id="i-b11a17ad75f0bc08-1">
            <seg xml:id="i-6781984c0967fcc5-0">
              Fru talman! Jag välkomnar att utrikesministern håller EU-spåret
              öppet som en tänkbar möjlighet om utvecklingen i samband med rättegången
              och efter rättegången skulle leda dithän. Vi är ju båda två lika
              måna om att det till att börja med ska bli en rättssäker och rättvis
              rättegång. Jag noterade också utrikesministerns klargörande av
              att en sådan rättegång som är rättssäker naturligtvis inte heller
              blir någon belastning för de bilaterala förbindelserna mellan
              Sverige och Turkiet, om jag uppfattade utrikesministern rätt.
            </seg>
            <seg xml:id="i-4360cac04f79fd5f-0">
              I det bredare perspektivet är detta, som sagt, också fråga om
              en rättegång mot två medborgare i den union som Turkiet vill ansluta
              sig till, vilket jag skulle välkomna. Ett demokratiskt Turkiet
              som har genomfört alla människorättsreformer och som fullt ut
              erkänner sina medborgares lika rättigheter oavsett modersmål,
              etnicitet, religion eller annan tillhörighet skulle jag välkomna
              som fullvärdig medlem i Europeiska unionen.
            </seg>
            <seg xml:id="i-7fdc29156a74af22-0">
              Därför är det mycket viktigt att Sverige tillsammans med andra
              europeiska länder fortsätter att vara mycket tydliga med att testet
              på Turkiets demokratiska utveckling inte bara finns i de lagreformer
              som röstas igenom utan också i hur situationen verkligen ser ut
              i vardagen i Diyarbakir och andra delar av Kurdistan som ligger
              inom Turkiets gränser, i det turkiska rättsväsendet, i den turkiska
              statsförvaltningen, i det turkiska utbildningsväsendet och så
              vidare. Där är det verkliga testet för den positiva utveckling
              som vi alla hoppas på och vill arbeta för. Det är där som resultatet
              verkligen visar sig.
            </seg>
            <seg xml:id="i-9b9d1a8f1e4084ef-0">
              Jag vill använda min andra replik till att komma in på en sak
              som Erik Ullenhag ställde en fråga om i sin interpellation och
              som jag också själv har uppmärksammat tidigare i riksdagen. Det
              är möjligheten för Sverige att kunna öka sitt engagemang ytterligare
              genom att stärka sin konsulära närvaro i sydöstra Turkiet genom
              att öppna ett svenskt konsulat i Diyarbakir.
            </seg>
            <seg xml:id="i-05fd7a944e52ce4c-0">
              Jag tycker att det är en intressant förskjutning i svaret som
              utrikesministern ger jämfört med det svar som jag själv fick för
              ganska exakt ett år sedan när jag ställde en likalydande fråga
              till dåvarande utrikesministern. När man lägger det dåvarande
              svaret, som gavs den 12 maj 2005, det vill säga för nästan exakt
              ett år sedan, sida vid sida med nuvarande utrikesministerns svar
              ser man att det nästan ord för ord är samma svar. Det är naturligtvis
              helt rimligt.
            </seg>
            <seg xml:id="i-b5b5a13601caa489-0">
              Men jag noterar att man nu har sett att de mellanmänskliga kontakterna
              mellan Turkiet och Sverige fortsätter att stärkas. Årets uppskattning
              av besöksströmmen är faktiskt dubbelt så hög som den som gjordes
              för ett år sedan. Jag vet inte om det är en uppdatering av föråldrade
              uppgifter eller om det är så att de mellanmänskliga kontakterna
              ökar i så starkt tempo.
            </seg>
            <seg xml:id="i-89c1d3b694a96838-0">
              Det andra är att man för ett år sedan var betydligt mer avfärdande
              när det gällde det näraliggande beskedet genom att dåvarande utrikesministern
              sade att vår bedömning är att behovet av ett konsulat där, det
              vill säga i Diyarbakir, i nuläget ändå är jämförelsevis begränsat.
              Den meningen finns inte med i utrikesministerns nuvarande svar,
              som i övrigt sammanfaller helt med det svar som gavs för ett år
              sedan. Jag tolkar detta som en välkommen öppning, att man är beredd
              att pröva möjligheten att förstärka Sveriges möjligheter att skaffa
              sig en bra bild av utvecklingen också i dessa delar av Turkiet
              och ge alla de svenska medborgare och andra medborgare som behöver
              konsulär assistans från Sverige en god närvaro på plats.
            </seg>
            <seg xml:id="i-d160b245bf967700-0">
              Jag tolkar detta som en positiv signal.
            </seg>
          </u>
          <note type="speaker" xml:id="i-d40cb1d9a71428a4-0">
            Anf. 89 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-35">
            <seg xml:id="i-9bc054ffd6eb3f59-0">
              Fru talman! Ja, vi håller EU-spåret öppet. Jag såg i mitt program
              för nästa vecka att mötet mellan utrikesministrarna den 11 juni
              följs av ett associationsråd med Turkiet. Jag har ju varit på
              två utrikesministermöten där Turkietfrågan har kommit upp. Det
              är uppenbart att det finns starka uppfattningar hos flera EU-länder
              att man ännu skarpare måste syna Turkiet ur ett MR-perspektiv.
              Det har till och med lett till att vissa EU-länder öppet uttalar
              uppfattningen att förhandlingarna bör gå något långsammare.
            </seg>
            <seg xml:id="i-1d19f2cc7b976b4f-0">
              Vi delar inte den uppfattningen. Vi tycker att det är viktigt
              att vi rör oss i riktning mot ett medlemskap så småningom för
              Turkiet, därför att det har en sådan positiv effekt på reformansträngningarna.
              Men det är självklart att Turkiet hela tiden måste bevisa att
              dessa reformer genomförs.
            </seg>
            <seg xml:id="i-b51f04a2ffda783c-0">
              Ett av de områden vi kommer att mäta detta på är inte minst hur
              behandlingen sker av den kurdiska befolkningsgruppen i landet.
              Det har varit goda nyheter och dåliga nyheter. Vi ser vissa förbättringar
              när det gäller tv- och radiosändningar, även om det är mycket
              begränsade framsteg.
            </seg>
            <seg xml:id="i-06f89ae099029545-0">
              Men insikten hos Erdoganregeringen om att denna fråga bevakas
              oerhört noga är uppenbar liksom att de sätter den i EU-perspektiv.
              Dessutom tror jag att de ser det som i sitt upplysta egenintresse
              att få till stånd ett mer harmoniskt förhållande mellan de olika
              befolkningsdelarna i landet. Det är Atatürks arv som lever kvar
              i Turkiet i hög grad. Men vi lever ju i nästan alla länder i multietniska
              samhällen och måste beakta detta för att skapa livskraftiga, moderna
              samhällen.
            </seg>
            <seg xml:id="i-6703fcf909588075-0">
              Jag hoppas att vi kan stärka de positiva tendenserna med EU-perspektivet
              på samma sätt som skedde under hela EU-utvidgningen och att detta
              kan leda till en lättnad för den kurdiska befolkningen i Turkiet.
            </seg>
            <seg xml:id="i-b478cde70ca784bd-0">
              När det gäller den konsulära närvaron följer vi frågan noga.
              Upploppen i Diyarbakır nyligen satte Diyarbakır på kartan. Att
              två svenskar har hamnat i en rättegång är ytterligare en faktor
              som gör att vi inser att det finns all anledning att följa utvecklingen
              i den delen av landet. Att upprätta konsulat är en ganska stor
              och administrativ ordning och får vissa budgetära aspekter som
              gör att sådana beslut inte fattas lätt.
            </seg>
            <seg xml:id="i-384a99d83e8ec2b4-0">
              Vi ser det ur ett praktiskt perspektiv. Skulle vi ha sådana behov
              kommer vi att försöka tillfredsställa dem. Problemet, som vi talade
              om när vi diskuterade utlandsmyndigheter under en tidigare interpellationsdebatt
              i dag, är att om något upprättas måste kanske något annat avvecklas.
              Det är en svår process. Vi har en pragmatisk uppfattning, och
              detta styrs av de behov vi kommer att identifiera.
            </seg>
          </u>
          <note type="speaker" xml:id="i-a295e066c78678cb-0">
            Anf. 90 MARTIN ANDREASSON (fp):
          </note>
          <u who="martin_andreasson_4972ea" xml:id="i-b11a17ad75f0bc08-2">
            <seg xml:id="i-4806800dda4bf81c-0">
              Fru talman! Testet för om Turkiet kan bli medlem i EU är om landet
              lever upp fullt ut till både de ekonomiska reformer som behövs
              samt i det här sammanhanget framför allt och ytterst de människorättsreformer
              och de demokratiska reformer som säkerställer alla medborgares
              och invånares lika rättigheter oavsett etnicitet, religion, modersmål
              eller tillhörighet till samhällsgrupp i övrigt.
            </seg>
            <seg xml:id="i-92f934715e30db95-0">
              Det är också viktigt att Sverige dels är pådrivande för att tillsammans
              med andra EU-länder visa hur viktig utvecklingen i Turkiet på
              dessa områden är för Turkiets möjligheter att fortsätta på medlemskapsspåret,
              dels fortsätter att vara tydligt med att ett Turkiet som till
              fullo uppfyller de krav vi har ställt på andra länder som ligger
              helt eller delvis inom Europa är välkommet som fullvärdig medlem
              i Europeiska unionen.
            </seg>
            <seg xml:id="i-d925b2d72f85b6c7-0">
              Denna vecka, tre dagar räknat från nu, ställs två svenska medborgare
              inför rätta, anklagade för propaganda i den turkiska delen av
              Kurdistan. Det finns, noterar jag, ett starkt engagemang från
              utrikesministern och från utrikesförvaltningen i att följa hur
              medborgarna bemöts och behandlas. Jag hoppas, förväntar mig och
              räknar med att Sverige kommer att fortsätta att följa denna fråga
              och inte minst följa behandlingen av dessa två människor mycket
              noga.
            </seg>
            <seg xml:id="i-dafe676c91521883-0">
              Jag tackar utrikesministern för debatten.
            </seg>
          </u>
          <note xml:id="i-0cbe58c14fac19af-10">
            Överläggningen var härmed avslutad.
          </note>
          <note xml:id="i-fb4cb8d9e50eb57d-0">
            14 § Svar på interpellation 2005/06:393 om Burma och medlemskapet
            i ASEM
          </note>
          <note type="speaker" xml:id="i-e80b4f98a9caf651-0">
            Anf. 91 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-36">
            <seg xml:id="i-2795bbdb0d78ba79-0">
              Fru talman! Nina Lundström har frågat mig vilka åtgärder jag
              avser att vidta för Sveriges del med anledning av läget i Burma
              samt dess roll i ASEM och om jag avser att överväga att ändra
              den svenska hållningen gällande Burma och ASEM.
            </seg>
            <seg xml:id="i-9d194656a88b8b32-0">
              Jag delar Nina Lundströms syn på det oroande läget i Burma. Den
              politiska situationen fortsätter att försämras, och militärjuntan
              verkar isolera sig alltmer. Rättssäkerheten i landet är obefintlig,
              ekonomin stagnerar och vi ser inga tecken på reformer.
            </seg>
            <seg xml:id="i-93643abdd832f6f0-0">
              Särskilt allvarlig är situationen för de mänskliga rättigheterna.
              Grova brott rapporteras fortlöpande på detta område och inkluderar
              tvångsarbete, tvångsförflyttningar av hela byar och kraftigt begränsad
              yttrande- och pressfrihet. Oppositionsledaren Aung San Suu Kyi
              sitter fortfarande i husarrest, och det finns över 1 100 politiska
              fångar i landet. Flera är före detta parlamentsledamöter.
            </seg>
            <seg xml:id="i-9a12531480f7daab-0">
              Det lidande som det burmesiska folket utsätts för genom regimens
              inhumana politik är oacceptabelt. Omvärldens engagemang för att
              hjälpa de mest utsatta grupperna är avgörande. Behovet av humanitära
              insatser är stort. Över 500 000 internflyktingar finns i Burma
              och omkring 150 000 burmesiska flyktingar befinner sig i flyktingläger
              längs gränsen i grannlandet Thailand. Regimens pågående militära
              offensiv i östra Burma riskerar att ytterligare öka antalet flyktingar.
            </seg>
            <seg xml:id="i-ada4b246936d03be-0">
              Sveriges Burmapolitik förs främst genom EU:s gemensamma ståndpunkt
              om Burma. Ståndpunkten antogs i oktober 1996 som en reaktion på
              bristen på demokratisk utveckling och respekten för de mänskliga
              rättigheterna i landet, och den innehåller en rad riktade sanktioner
              mot regimen. Sedan 1996 har ståndpunkten skärpts, omformulerats
              och förnyats ett flertal gånger för att spegla utvecklingen i
              Burma. Den senaste översynen ägde rum i maj 2006.
            </seg>
            <seg xml:id="i-b249d73cb13bf21c-0">
              Vid alla kontakter med företrädare för den burmesiska regimen
              upprepar Sverige och EU de väl kända kraven på demokratisk utveckling,
              respekt för de mänskliga rättigheterna och frisläppande av alla
              politiska fångar. Sverige ger stöd till exilbaserade oppositionella
              organisationer som arbetar för ett demokratiskt Burma som respekterar
              de mänskliga rättigheterna. Exempel är radiostationen Democratic
              Voice of Burma i Oslo och Euro-Burma Office i Bryssel.
            </seg>
            <seg xml:id="i-d9c989048acefaa4-0">
              Sverige agerar även i andra internationella forum, som FN och
              ILO, för att utöva påtryckningar. Vi för också samtal med Aseanländerna
              om behovet av politiska påtryckningar på Burma och hur vi kan
              agera tillsammans.
            </seg>
            <seg xml:id="i-bfd2ec94e266029a-0">
              EU har sedan flera år tillbaka en resolution i generalförsamlingens
              tredje utskott om situationen för de mänskliga rättigheterna i
              Burma. EU kommer att verka för att Burma även blir föremål för
              behandling av det nya MR-rådet.
            </seg>
            <seg xml:id="i-561cf5fa3807d0b7-0">
              EU:s gemensamma ståndpunkt om Burma styr också vårt agerande
              i förhållande till ASEM. Burmas deltagande i ASEM var ett krav
              från Aseans sida för att EU:s tio nya medlemsländer skulle få
              delta i ASEM och därmed en förutsättning för hela ASEM:s fortlevnad.
              Beslut om att acceptera Burmas deltagande i ASEM fattades av EU
              i september 2004.
            </seg>
            <seg xml:id="i-6f1ab93d0b1f3639-0">
              Jag vill understryka att EU:s beslut samtidigt innebar att EU
              vid varje möte på politisk nivå inom ASEM, där företrädare för
              den burmesiska regimen deltar, aktivt ska ta upp frågan om MR
              och demokrati, inklusive krav på frisläppande av politiska fångar.
            </seg>
            <seg xml:id="i-875eee0299f81eb4-0">
              Redan vid det första ASEM-möte som Burma deltog i, toppmötet
              i Hanoi i oktober 2004 där statsministern deltog, utnyttjade EU
              tillfället att föra en kritisk dialog om situationen i Burma.
              EU har därefter utnyttjat samtliga tillfällen sedan toppmötet
              till att framföra dessa budskap direkt till Burma och i dialog
              med Burmas grannländer. Så skedde senast vid finansministermötet
              i Wien i april i år. EU:s linje i denna fråga kommer att drivas
              aktivt även vid toppmötet i Helsingfors i september och vid kommande
              möten på politisk nivå.
            </seg>
            <seg xml:id="i-4347a867e6b17b74-0">
              Samarbetet inom ASEM är omfattande med möten mellan såväl företrädare
              för regeringar från 38 länder som organisationer och privatpersoner.
              ASEM ger EU möjlighet att direkt med Aseanländerna, Kina, Japan
              och Sydkorea diskutera bland annat viktiga säkerhetspolitiska
              frågor, miljö- och energifrågor, handelspolitik och kultursamarbete.
            </seg>
            <seg xml:id="i-a21c834c3c26ae7e-0">
              På MR-området är Sverige en av initiativtagarna till en särskild
              dialog om mänskliga rättigheter med företrädare för regeringar
              och det civila samhället. Sedan ASEM:s tillkomst 1996 har sju
              expertmöten med fokus på MR hållits, senast i Ungern i februari
              i år på temat MR och minoriteter.
            </seg>
            <seg xml:id="i-293f873de953a415-0">
              Sammanfattningsvis grundar sig EU:s hållning till Burmas deltagande
              i ASEM på det beslut som fattades 2004. Frågan om Burma och ASEM
              har nyligen diskuterats av EU:s utrikesministrar. Inget EU-land
              ser i dagsläget skäl till att ändra på denna hållning. Regeringen
              informerar fortlöpande riksdagens EU-nämnd om beslutsprocessen
              i denna fråga. Sverige och EU kommer inom ramen för ASEM fortsatt,
              och med kraft, att framföra krav på förbättringar vad gäller respekten
              för mänskliga rättigheter och demokrati i Burma.
            </seg>
          </u>
          <note type="speaker" xml:id="i-446d871d6b460a39-0">
            Anf. 92 NINA LUNDSTRÖM (fp):
          </note>
          <u who="nina_lundstrom_3bd8a2" next="cont" xml:id="i-b3047fd59815ca68-0">
            <seg xml:id="i-65757cc80ae99828-0">
              Fru talman! Jag vill börja med några ord om varför jag själv
              känner att denna interpellation är så angelägen. Bara för någon
              dag sedan förlängde militärjuntan i Burma Aung San Suu Kyis husarrest
              med ett år. Detta har pågått nu i mer än elva år. Vi har haft
              FN-sändebud, observatörer och rapportörer som har engagerat sig
              i Burmas framtid och i Burmas utveckling.
            </seg>
            <seg xml:id="i-70dc5134f0a6eacb-0">
              Innan jag övergår till att ge en bredare bakgrund till hur orolig
              och bekymrad jag är tänkte jag börja med ett citat av Anna Lindh
              med anledning av ett tal år 1999 som fortfarande finns på regeringens
              hemsida. Burma var då uppe till diskussion, och det handlade om
              huruvida man skulle häva viseringsförbudet för Burmas utrikesminister.
              Anna Lindh sade följande: In our view this would be to send a
              wrong signal to Rangoon. Vår uppfattning är att det vore att skicka
              fel signal till Rangoon.
            </seg>
          </u>
          <note xml:id="i-ec9e5cebdb20301c-0">
            Jag återkommer till vad Anna Lindh sade mer vid detta tillfälle.
          </note>
          <u who="nina_lundstrom_3bd8a2" prev="cont" xml:id="i-623a8ec85146f754-0">
            <seg xml:id="i-96e62b6b16aed160-0">
              Jag kan konstatera att det är viktigt att göra skillnad mellan
              ASEM som en mötesplats och hur viseringsförbudet inom EU och övriga
              sanktioner tillämpas.
            </seg>
            <seg xml:id="i-d8bc0d57e70f2f98-0">
              Under de år som har gått har oändliga försök gjorts att skapa
              en dialog. Man har utövat påtryckningar. Frågan har varit uppe
              i FN. Länder har vädjat om att frågan ska upp i säkerhetsrådet.
              Václav Havel och Desmond Tutu skrev förra hösten en rapport som
              fick stor uppmärksamhet.
            </seg>
            <seg xml:id="i-a018e3cdd528200f-0">
              Det finns ett engagemang ute i världen för de mänskliga rättigheterna
              och de politiska rättigheterna. Det gäller inte minst oppositionsledarens
              roll. Hon vann ett val 1990 då hennes parti fick mer än 80 % av
              mandaten i parlamentet, men de fick aldrig tillträda som regering
              på grund av militärjuntan i Burma.
            </seg>
            <seg xml:id="i-1dc8a3602916b266-0">
              Frågan har naturligtvis varit uppe i oändligt många sammanhang
              i nationella parlament, i FN och mer informellt men oavsett vilka
              försök till dialog som har gjorts har man inte nått någon framgång.
              Det beslut som militärjuntan tog förra veckan var uppenbarligen
              ytterligare ett bevis på att de diskussioner som har förevarit
              inte räcker. Man har förlängt hennes husarrest med ett år till.
              FN:s sändebud har inte fått tillstånd att åka in i Burma på ett
              par år, och inte heller den specielle rapportören. Exempel efter
              exempel går att räkna upp.
            </seg>
            <seg xml:id="i-3cdf71595531d93c-0">
              Fru talman! Jag förstår inte den svenska hållningen i dag. Jag
              tycker att den är otydlig.
            </seg>
            <seg xml:id="i-d128313cb536645d-0">
              Jag kan konstatera när jag läser EU-nämndens protokoll, när frågan
              om sanktioner och viseringsförbud var uppe, att det gavs en bakgrund
              till varför man skulle välja att utnyttja det undantag som finns.
              Men det gavs aldrig något skäl till att man skulle tillämpa det
              just i det här fallet. Det hade inte framkommit någonting nytt.
              Nederländerna valde då att följa viseringsförbudet, varpå en del
              av Aseanländerna vägrade att komma till ett av ASEM-mötena, vilket
              gjorde att det fick skjutas upp.
            </seg>
            <seg xml:id="i-ae2a358388079aae-0">
              Frågan är: Vad är nästa steg? De åtgärder som har vidtagits och
              de diskussioner som har förevarit har inte lett till några som
              helst konkreta åtgärder vad gäller Burma. När jag läser det Anna
              Lindh en gång i tiden sade kontra dagens hållning menar jag att
              den svenska hållningen är betydligt mycket mer oklar. Det är här,
              fru talman, som jag skulle vilja ha ett svar: Vad är den svenska
              hållningen? Vad är nästa steg?
            </seg>
          </u>
          <note type="speaker" xml:id="i-b7acee1f552d2f08-0">
            Anf. 93 CARL B HAMILTON (fp):
          </note>
          <u who="carl_b_hamilton_f03c03" xml:id="i-17dc387759e4111b-3">
            <seg xml:id="i-4ddca502f1f23e2e-0">
              Fru talman! Jag har som vice ordförande i EU-nämnden haft anledning
              att följa den här frågan, och man har också kunnat följa den i
              medierna. Det är helt klart att många europeiska länder känner
              en djup olust inför att hårdare betona mänskliga rättigheter i
              relationerna med länderna i Sydostasien. Det gäller även Kina
              och flera andra länder. Det är så tydligt att överväganden om
              mänskliga rättigheter och hur hårt man ska driva dem i den delen
              av världen lätt underordnas ekonomiska och handelspolitiska hänsyn
              som de europeiska länderna har.
            </seg>
            <seg xml:id="i-b771520d65a3cea9-0">
              Burma är ett exempel, och det finns även andra, som sagt var.
              Vi har en parallell i den långa diskussionen om vapenembargot
              mot Kina.
            </seg>
            <seg xml:id="i-36e18118af991266-0">
              Jag tror att det är väldigt viktigt att nu försöka avkräva utrikesminister
              Jan Eliasson en tydlighet i hans svar beträffande Sveriges agerande
              inom Europeiska unionen vad gäller Burma. Det har alltså en signaleffekt
              även vad gäller Sveriges agerande i avvägningen mellan hänsynen
              till mänskliga rättigheter och ekonomiska och handelspolitiska
              överväganden.
            </seg>
            <seg xml:id="i-7ccde719d6ae71a4-0">
              Jag instämmer naturligtvis i det som Nina Lundström har sagt
              här. Det är viktigt med tydlighet och engagemang i EU-kretsen
              från svensk sida vad beträffar hävdandet av mänskliga rättigheter
              i Asien i allmänhet men i Burma i synnerhet, så att vi inte får
              en upprepning av den tvetydighet och undfallenhet som vi såg i
              debatten om vapenembargo mot Kina.
            </seg>
            <seg xml:id="i-866e47bafe3eae2c-0">
              Jag tycker också att det vore intressant att höra utrikesministerns
              bedömning av den hårdare amerikanska attityden gentemot Burma
              som ett resultat av den förnyade husarresten av oppositionsledaren,
              om detta kommer att påverka den europeiska unionens agerande.
            </seg>
          </u>
          <note type="speaker" xml:id="i-69af0aafa02186bf-0">
            Anf. 94 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-37">
            <seg xml:id="i-a29322e705b0e45e-0">
              Fru talman! I april 1992 besökte jag Burma de kallar sig Myanmar
              och ägnade ett dygn åt att försöka träffa Aung San Suu Kyi, men
              misslyckades. Jag vet vad det här är för typ av regim.
            </seg>
            <seg xml:id="i-6ebe1d1a3943dfab-0">
              Jag är glad att Nina Lundström citerar Anna Lindh från 1999.
              Det visar hur långt det här problemet har varit. Den som har känt
              av det starkast är just den starka kvinna som jag nämnde.
            </seg>
            <seg xml:id="i-7e474fd6d0546cb7-0">
              I fredags innan jag åkte från New York träffade jag Ibrahim Gambari,
              biträdande generalsekreterare för politiska frågor, och han berättade
              målande om sitt möte med denna starka kvinna. Han var oerhört
              imponerad av hennes närvaro, motståndsvilja och den kraft som
              hon utstrålade. Han antydde att det också syntes på de soldater
              som bevakade detta hus, den respekt de hade för denna starka kvinna.
            </seg>
            <seg xml:id="i-64f74708c3f019cc-0">
              Jag vet inte vilka krafter som nu sätts i rullning av förlängningen
              av husarresten. Jag kan inte i detalj redogöra för de amerikanska
              reaktionerna. Jag vet att USA intar en väldigt skarp position.
              Jag utgår från att vi kommer att diskutera den här frågan i någon
              form jag vet inte om den är på dagordningen eller om det blir
              i korridorerna vid utrikesministermötet på måndag. Vi har haft
              en svår diskussion inom EU, inte minst efter det möte i Rotterdam
              som ägde rum mellan handelsministrarna förra året. Det ledde till
              att inget land kom till detta handelsministermöte. Det var ett
              slags solidaritetsyttring med Asean och ASEM, som vi har att arbeta
              med.
            </seg>
            <seg xml:id="i-eeb20a3355050c92-0">
              Jag tror att man som diplomatisk strategi nästan bör tänka i
              banor av hur man engagerar Aseanländerna hur man engagerar Kina,
              hur man engagerar Sydkorea, hur man engagerar Japan i de här frågorna.
              Det är så jag tror att vi kan få till stånd en verklig rörelse.
              Det är länder som i alla dessa fall har betydande inverkan och
              inflytande i regionen och, hoppas jag, också på Burmas regim.
            </seg>
            <seg xml:id="i-687224b333275b6d-0">
              Ett intressant tecken på viss rörelse i frågan tycker jag är
              att när Asean skulle välja ordförande vid förra omgången skulle
              den normala rotationen ha lett till att Burma skulle blivit ordförande,
              men inom Asean skedde diverse rörelser som ledde till att man
              hoppade över Burma. Så det finns en ökad insikt om att detta är
              ett problem även för dessa länder. Jag tror att om man ska uppnå
              framgång måste man ha de länderna med sig i den diplomatiska strategi
              som utvecklas. Alternativet att få ett avbrott i EU:s dialog med
              ASEM-Asean är ett ganska oattraktivt alternativ. Det kräver, tror
              jag, diplomatisk bearbetning av de viktiga asiatiska staterna
              för att uppnå de resultat som vi alla är eniga om att vi vill
              se, nämligen demokrati och mänskliga rättigheter i Burma.
            </seg>
          </u>
          <note type="speaker" xml:id="i-0455125df3a0f0a0-0">
            Anf. 95 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-0c3a64415feceab0-3">
            <seg xml:id="i-3f4adecdac6f1d7c-0">
              Fru talman! Det sistnämnda, att engagera Aseanländerna och Kina
              tror jag också är en mycket viktig fråga i detta fall. Jag ska
              också påminna om att det inte är så att Aseanländerna inte skulle
              ha agerat. I Kuala Lumpur den 12 december 2005 beslutade man ju
              om att utse Malaysias utrikesminister för att verka för att Burmas
              demokratiseringsprocess inte skulle förhindras, utan den skulle
              utvecklas. Men utrikesministern fick inte besöka Burma i den rollen.
            </seg>
            <seg xml:id="i-41b2d7e060606a24-0">
              Jag menar att det har vidtagits mängder av olika steg för att
              uppnå en dialog, men det förblir en monolog. Det finns ingen att
              diskutera med.
            </seg>
            <seg xml:id="i-c0d8afa224983d73-0">
              Jag är också ibland lite förvånad över förhållningssättet till
              ASEM. Om man tittar på den utvärdering som det föregående ASEM-mötet,
              ASEM 5, gav inför kommande ASEM-möte i Helsingfors gav man uppdraget
              till ett japanskt och ett finskt forskningsteam att göra en utvärdering
              av de tio senaste åren. Man kan konstatera att ambitionen med
              ASEM, det vill säga att hitta en kommunikationsväg mellan de europeiska
              länderna och de asiatiska länderna, i sig har varit ett viktigt
              mål, men man har uppnått väldigt lite. Just Burma, Myanmar, finns
              medtaget som det stora orosmomentet och som man skriver i det
              här dokumentet, i den här utvärderingen, hoppas man på att Helsingforsmötet
              ska hitta någon form av lösning. För det här kommer hela tiden
              att försöka omkullkasta hela ASEM-processen.
            </seg>
            <seg xml:id="i-448d4858b9b93ec8-0">
              Jag tror att ASEM i sig inte på något sätt är fulländat eller
              utvecklat. Man kan konstatera i den här utvärderingen att de projekt
              man har satt i gång inte har resulterat i särskilt mycket, men
              det är en viktig mötesplats. Att då försöka undvika att hitta
              sätt att hantera Burma inom ramen för detta tycker jag vore olyckligt.
              Jag tycker att man ska våga driva frågan. Men frågan är: Varför
              ska Burma vara närvarande i Helsingfors? Ska man verkligen använda
              sig av undantaget i EU:s sanktioner vad gäller viseringsförbudet?
            </seg>
            <seg xml:id="i-d66f65537f7dead6-0">
              När frågan var uppe i EU-nämnden och Laila Freivalds var föredragande
              kunde man konstatera att de skäl hon gav vid det tillfället gjorde
              att både Folkpartiet och Moderaterna sade nej till att man just
              i det här fallet skulle göra undantag från viseringsförbudet.
              Jag menar att det finns alla skäl att försöka skapa en dialog
              med Kina. Kina kommer att vara OS-värd 2008 men också värd för
              ASEM och det förberedande parlamentarikermötet ASEP. Kina kommer
              att få världens ögon riktade mot sig, och jag uppfattar att många
              Aseanländer, Kambodja med många fler, redan i dag är djupt störda
              över det som sker i Burma, eller det som inte sker i Burma. Alltfler
              länder och politiker på hög nivå har börjat distansera sig från
              Burma, inte minst på grund av att man inte lyssnar på de initiativ
              som Asean har vidtagit.
            </seg>
            <seg xml:id="i-7f18da47b732113e-0">
              Men frågan är: Vad gör vi nu? Burma är på väg till Europa. Inga
              steg har tagits. Husarresten är förlängd. Det finns inget utrymme
              för dialog. Vad är nästa steg? Det var en artikel i dag i Dagens
              Nyheter på kultursidan av en journalist som har suttit fängslad
              i 13 år som handlar om att både FN och andra organ måste aktiveras.
            </seg>
            <seg xml:id="i-8a31e03489691f80-0">
              Jag tror personligen att man ska vara väldigt försiktig med sanktioner
              överlag. Men jag tror också att det till slut närmar sig en punkt
              där man inte kommer längre, där man måste ta strid för de politiska
              fri- och rättigheterna och för de mänskliga rättigheterna. Jag
              kan konstatera att den väg som har valts hitintills inte har gett
              resultat. Vad är då utrikesministerns förslag på alternativ handlingsväg?
            </seg>
          </u>
          <note type="speaker" xml:id="i-7d387d87dacc835f-0">
            Anf. 96 CARL B HAMILTON (fp):
          </note>
          <u who="carl_b_hamilton_f03c03" xml:id="i-17dc387759e4111b-4">
            <seg xml:id="i-78b34df9bb8bd05e-0">
              Fru talman! Vi är överens i långa stycken om själva beskrivningen
              av situationen i Burma, men frågan är vad man gör åt det här.
              Som Nina Lundström var inne på har denna fråga varit uppe i riksdagens
              EU-nämnd. Vi har den något egendomliga situationen i Sverige att
              regeringen i sin allmänna politik har som regeringsunderlag Vänsterpartiet
              och Miljöpartiet, men om man ser på EU-frågorna och utrikespolitiken
              är regeringsunderlaget den borgerliga oppositionen. Det är den
              krassa sanningen. Man kan diskutera i andra sammanhang om det
              är bra eller dåligt. Men därför kommer den här frågan att bli
              ganska besvärlig för regeringen i EU-nämnden. Regeringen måste
              ju söka någon samsyn med den borgerliga oppositionen i EU-nämnden
              i fråga om hanteringen av Burma som Nina Lundström var inne på
              här när det gäller viseringsfrågan.
            </seg>
            <seg xml:id="i-99eaf88040469ef7-0">
              USA var ju avgörande för hur frågan om vapenembargot mot Kina
              hanterades. Det blev USA:s påtryckningar på Europa som till slut
              gjorde att frågan rann ut i sanden, att de tyska och franska ansträngningarna
              att häva vapenembargot inte har förverkligats. Jag menar att det
              återspeglar lite av det här. USA har en väldigt tydlig och stark
              inriktning visavi Asien när det gäller mänskliga rättigheter,
              medan européerna är mer otydliga och oeniga. Om vi ska ha en gemensam
              utrikes- och säkerhetspolitik blir det ett problem gentemot Asien,
              Kina, och Burma i detta fall.
            </seg>
            <seg xml:id="i-8b7bd462f43ae035-0">
              Det är viktigt, som utrikesministern och jag tidigare har diskuterat
              här i dag, att om européerna ska spela någon roll måste vi vara
              eniga. Vi måste i detta fall, menar jag och Nina Lundström, vara
              väldigt tydliga med att hävda respekten för mänskliga rättigheter.
              Annars kommer initiativet dessvärre, tror jag, att glida över
              till USA än en gång.
            </seg>
          </u>
          <note type="speaker" xml:id="i-129e8fb151bfe3fa-0">
            Anf. 97 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-38">
            <seg xml:id="i-b07766eb04db35b8-0">
              Fru talman! Vi kommer naturligtvis att fortsätta att driva Burmafrågan
              på flera plan. Två plan är väl självklara och okontroversiella,
              såvitt jag ser. Det ena är det nationella planet, Sveriges ställningstagande.
              Det andra är FN-spåret där jag själv har varit aktiv att formulera
              FN-resolutionerna i tredje utskottet på min tid när jag var FN-ambassadör.
              Det är ett ansvar som Sverige har tagit på sig under många år.
              Tyvärr är det trist att man ska behöva hålla på med detta arbete
              hela tiden. Jag har talat med och kommer att fortsätta att ha
              kontakter med Ibrahim Gambari som ju är generalsekreterarens rådgivare
              i de här frågorna och driva det med mina två hattar även i New
              York.
            </seg>
            <seg xml:id="i-eaea38ff9fbb22e5-0">
              När det gäller EU och ASEM är det en oerhört besvärlig fråga,
              där det krävs en ökad samsyn mellan Europa och ASEM-länderna,
              de asiatiska länderna, och som Carl B Hamilton själv framhåller
              en ökad samsyn inom EU. För mig kommer mitt arbete i EU i hög
              grad att handla om att försöka hävda den linje som vi är eniga
              om, nämligen EU som en global aktör. Erfarenheterna visar att
              där vi är eniga kan vi uppnå resultat. Om vi är oeniga kan vi
              inte uppnå resultat. Jämför bara Makedonienfrågan 2001 med Irakfrågan
              2003! Vi ser den kvalitativa skillnaden.
            </seg>
            <seg xml:id="i-421ac0c7d175875a-0">
              Den diskussionen pågår. Jag har varit med om en diskussion om
              detta inom EU och sett att det krävs fortsatt arbete för att nå
              denna samsyn. Vi har försökt förmedla till ASEM-staterna hur oerhört
              viktig den här frågan är för oss men har ännu inte mött någon
              alltför uppmuntrande reaktion. De förstår angelägenheten att få
              framsteg på området för mänskliga rättigheter Nina Lundström pekade
              på Malaysias erfarenhet nu att inte få in sin representant och
              en viss otålighet finns på deras håll, men som vi bedömer dagsläget
              är nog alternativet för burmesiskt deltagande ett deltagande på
              lägre nivå.
            </seg>
            <seg xml:id="i-bbe128356d346237-0">
              Om vi inte lyckas uppnå lägre nivå utan de kommer på högre nivå
              finns det också ett stöd för detta. Inom vissa delar av EU vill
              man ha det på lägre nivå, och jag hoppas att vi kan uppnå detta,
              från burmesisk sida. Indikationen är dock att det kan bli samma
              situation som i Rotterdamfallet, att Aseanländerna bojkottar mötet
              om Burma inte får komma.
            </seg>
            <seg xml:id="i-2160b20d23c97cc3-0">
              Detta är en pågående diskussion. Jag hoppas att vi kan utveckla
              den här frågan. Mötet ska ju vara i september, så det finns fortfarande
              tid för både det österrikiska och det finska ordförandeskapet.
              Jag är säker på att de utsätts för liknande frågor på sina håll
              i sina parlament.
            </seg>
            <seg xml:id="i-cf2e9207c627086d-0">
              Vi har dock vår bestämda uppfattning. Varje gång sedan 2004,
              då den här formen bestämdes inom EU, har vi kanske mer än någon
              annan hävdat att EU med yttersta kraft måste hävda MR-frågorna
              och ta upp dem på ett mycket tydligt sätt när dessa möten äger
              rum.
            </seg>
            <seg xml:id="i-78204f528a055e22-0">
              Det är alltså en besvärlig situation. Jag hoppas att vi kan uppnå
              enighet inte bara inom EU utan också i förhållande till Sveriges
              riksdag och EU-nämnden.
            </seg>
          </u>
          <note type="speaker" xml:id="i-2ab8738b998185cd-0">
            Anf. 98 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-0c3a64415feceab0-4">
            <seg xml:id="i-8698ce5caf11c0d9-0">
              Fru talman! Visst är det så: Det är en mycket, mycket besvärlig
              situation. Man kan som parlamentariker i det svenska parlamentet
              verkligen uppfyllas av ett slags förtvivlan över att det år 2006
              fortfarande finns sådana svårigheter, i alla de olika forum vi
              har, att uppnå resultat och att detta pågår år efter år.
            </seg>
            <seg xml:id="i-7ee1e713677c7be0-0">
              Visst är det också så att Burma är intressant för många av de
              här länderna. Vi har nu inte kommit in på diskussionen om Burmas
              naturtillgångar olja, gas och timmer som också exporteras till
              grannländerna. Det finns stora intressen i detta land som säkerligen
              har påverkat situationen.
            </seg>
            <seg xml:id="i-84b786fa740e78e7-0">
              Jag uppfylls dock också av en förtvivlan över att vi inte kan
              hitta nya steg, nya initiativ och nya sätt att hantera frågan.
              När jag i dag slog upp Dagens Nyheters kultursida såg jag att
              den person som hade suttit fängslad i 13 år kunde konstatera att
              FN hittade ett sätt att hantera Kambodja. Deras stol stod tom
              under en period. Det finns många andra exempel också.
            </seg>
            <seg xml:id="i-62907108a608dadb-0">
              Kanske kommer inte allt att hänga på att hävda viseringsförbudet,
              som jag driver i den här interpellationen, men jag tror att det
              är ett viktigt steg. Jag känner, med tanke på alla de försök som
              är gjorda, att man någonstans måste göra en markering. Det räcker
              inte med att en part vill ha dialog när man upplever att det bara
              blir monolog.
            </seg>
            <seg xml:id="i-b2ebd96115ebea8b-0">
              Jag vill också återkomma till det tal av Anna Lindh, fru talman,
              som jag refererade till inledningsvis och jämförelsen med Nelson
              Mandela. Såväl Nelson Mandela som många andra frihetskämpar har
              ju konstaterat att det internationella trycket gjort det möjligt
              för dem att bli fria och för deras länder att bli demokratier
              och också för dem att kunna bli folkvalda. Det internationella
              trycket är alldeles nödvändigt. Här vill jag avsluta med en jämförelse
              med Nelson Mandela och konstatera att i det fallet blev han också
              den folkvalde president som han hade all rätt att vara.
            </seg>
            <seg xml:id="i-8aa3ffb6b9ff1ad4-0">
              Jag känner dock förtvivlan, fru talman. Jag hoppas att den svenska
              regeringen kan utöva starkare påtryckningar.
            </seg>
          </u>
          <note xml:id="i-0cbe58c14fac19af-11">
            Överläggningen var härmed avslutad.
          </note>
          <note xml:id="i-e45812ebc9013a87-0">
            15 § Svar på interpellation 2005/06:442 om återlämnande av den
            svenska kyrkan i S:t Petersburg
          </note>
          <note type="speaker" xml:id="i-8c0b65ad89ed2b51-0">
            Anf. 99 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-39">
            <seg xml:id="i-7feb36125740c260-0">
              Fru talman! Erling Bager har frågat mig vad jag tänker göra för
              att den svenska kyrkan i S:t Petersburg ska övergå i svensk ägo.
            </seg>
            <seg xml:id="i-54ea09a878bcbfe5-0">
              Regeringen har sedan flera år tillbaka arbetat för att S:ta Katarina
              kyrka i S:t Petersburg ska upplåtas för verksamhet kopplad till
              Sverige. Målet är, som Erling Bager skriver, att den svenska församlingen
              i S:t Petersburg ska kunna använda en del av byggnaden och att
              se över möjligheterna att inrätta ett informations- och kulturcentrum
              i den andra delen. Frågan har flera gånger varit uppe i samtal
              mellan statsminister Göran Persson och president Vladimir Putin.
              Sverige har uttryckt intresse för att kyrkobyggnaden ska bli en
              mötesplats för svenskt och ryskt kulturliv, och detta har välkomnats
              på rysk sida.
            </seg>
            <seg xml:id="i-73fdac97b425dd0d-0">
              Frågan om överlämnandet har sedan dragit ut på tiden av tekniska
              skäl. För att Sverige ska kunna ta över ansvaret för byggnaden
              krävs att ett antal avtal tecknas. Det övergripande avtalet mellan
              våra regeringar om inrättandet av ett kultur- och informationscentrum
              är färdigförhandlat. Till detta avtal finns ett protokoll om villkoren
              för ett överlämnande av lokaler i kyrkobyggnaden till centrumet.
              Även protokollet är i det närmaste färdigförhandlat. Det är riktigt
              att den ryska interna beredningen av protokollet har dragit ut
              på tiden. Svenska regeringen har regelbundet i samtal med ryska
              företrädare understrukit vikten av att frågan får en lösning.
            </seg>
            <seg xml:id="i-e5e7f9f7aba9c421-0">
              Det är min förhoppning att texterna kan färdigställas inom kort
              och att avtalen ska kunna undertecknas.
            </seg>
            <seg xml:id="i-2ca1203dcb6fef21-0">
              Samtidigt som vi fått mer klarhet i avtalsfrågan har de lokala
              myndigheterna i S:t Petersburg sagt upp den sportskola som tidigare
              disponerade nästan hela kyrkobyggnaden. Den svenska församlingen
              har tillfälligt fått nyttjanderätten till och ansvaret för hela
              kyrkan. Församlingen kan alltså i dag bedriva sin verksamhet i
              kyrkan. I planeringen av ett eventuellt kultur- och informationscentrum
              i delar av kyrkobyggnaden måste hänsyn tas till församlingens
              behov och önskemål.
            </seg>
            <seg xml:id="i-26e823ac40e79afe-0">
              Parallellt med detta arbete genomför vi på svensk sida en särskild
              analys av förutsättningarna för att skapa ett svenskt centrum
              i kyrkobyggnaden. Vi utröner vilket intresse som finns hos svenska
              och ryska aktörer för ett centrum, vilken verksamhet som bör bedrivas
              samt hur verksamheten ska finansieras, organiseras och ledas.
              Vi ser även över vilka renoveringsbehov som finns. Denna analys
              ska vara klar i mitten av juni. Därefter ska slutsatserna beredas
              i Regeringskansliet. Inrättandet av ett centrum förutsätter naturligtvis
              att vi slutgiltigt kan komma överens med den ryska sidan och med
              den existerande svenska församlingen.
            </seg>
            <seg xml:id="i-7ed6d3b79bf5f614-0">
              Intresset för Sverige är omfattande i S:t Petersburg och nordvästra
              Ryssland. Ett kultur- och informationscentrum skulle kunna fungera
              som ytterligare en brobyggare mellan Sverige och Ryssland.
            </seg>
          </u>
          <note type="speaker" xml:id="i-9b1ce91d4b66c288-0">
            Anf. 100 ERLING BAGER (fp):
          </note>
          <u who="erling_bager_5d7963" xml:id="i-bfe3216970e649f2-0">
            <seg xml:id="i-f38e55f67b6244f2-0">
              Fru talman! Jag vill tacka utrikesministern för svaret, som är
              bra och som klart pekar på att vi äntligen ska få en lösning på
              denna fråga som har tagit så lång tid och där UD i Sverige har
              varit mycket senfärdigt i beredningen. Jag vill däremot säga att
              den svenska ambassaden i Moskva och generalkonsulatet i S:t Petersburg
              har gjort ett utmärkt arbete med att skynda på processen. Under
              den förra utrikesministern skedde det knappast någonting som förde
              frågan framåt.
            </seg>
            <seg xml:id="i-b7c44177b802aa02-0">
              År 1934 konfiskerade Sovjetunionen kyrkan. Den blev gymnastik-
              och sporthall. Jag har varit där många gånger, och det luktar
              svett. Kyrkan är fördärvad invändigt. På golvet i kyrkorummet
              har man målat grön färg och handbollslinjer. Man har lagt ett
              bjälklag i kyrkan, och däruppe är det också gym och annat.
            </seg>
            <seg xml:id="i-6f29c7cc038e54e4-0">
              Jag var där så sent som i mars i år, och då var det fortfarande
              sportaktiviteter. Jag ser dock i svaret att det nu har skett en
              förändring så att församlingen har möjligheter att ha gudstjänster.
            </seg>
            <seg xml:id="i-c5d2c92e71e697f1-0">
              Det har funnits en svensk kyrka i S:t Petersburg sedan 1700-talet.
              Denna kyrka ritades av en svensk arkitekt, och det svenska generalkonsulatet
              ligger nästan vägg i vägg. Under lång tid av förnedring har dock
              ryssarna haft kyrkan till sporthall, medan Finland och Estland
              har fått tillbaka sina kyrkor.
            </seg>
            <seg xml:id="i-ee9b84f98fa95fa1-0">
              Nu ser jag optimism i svaret. Det enda jag skulle vilja fråga
              utrikesministern är: Kunde man kanske få en mer exakt tidpunkt
              för när frågan är helt löst? Jag talade med Göran Persson i förra
              veckan som sade att han hade gjort allting när han träffat Putin,
              och det vet jag. Det har även den svenske ambassadören rapporterat.
              Men kunde vi möjligen få en mer exakt tidpunkt? Sker det i år
              att kyrkan överlämnas, eller tar det tre år?
            </seg>
          </u>
          <note type="speaker" xml:id="i-d169f1d171bac167-0">
            Anf. 101 Utrikesminister JAN ELIASSON (s):
          </note>
          <u who="unknown" xml:id="i-4988c8450dc30237-40">
            <seg xml:id="i-40309cfe1fae5f12-0">
              Fru talman! Jag hoppas verkligen att vi får se rörelse i den
              här frågan nu. Jag vill inte göra någon skuldfördelning här, och
              jag vill försvara mina UD-kolleger. Vi har gjort allt som vi har
              kunnat, såvitt jag har förstått. Byråkratin mal långsamt, inte
              minst på rysk sida. Vi har att göra med ett antal myndigheter
              som måste dras in i den här processen. Den frustration som Erling
              Bager uttrycker har vi känt i förhållande till viss del av myndighetsbehandlingen
              i Ryssland, detta trots att så starka markeringar har gjorts,
              från Sveriges statsminister och Rysslands egen president. Då kan
              man fråga sig vem som styr i ett land.
            </seg>
            <seg xml:id="i-b1261315bf327d2c-0">
              Vi hoppas verkligen nu att det här får rörelse. Vi har satt en
              av våra mest dynamiska diplomater på frågan, nämligen Sven Hirdman,
              förre ambassadören. Han har nu tagit sig an den här frågan och
              ska ta nästa steg i den här processen, en analys av vad som ska
              förekomma i vårt nya centrum.
            </seg>
            <seg xml:id="i-16b6b94391e46a02-0">
              Jag är väldigt försiktig när det gäller att ange exakt tidpunkt.
              Men den otålighet som Erling Bager uttrycker delas av mina kolleger
              på UD, ambassaden i Moskva, generalkonsulatet i S:t Petersburg
              och av mig själv. Vi ska driva den här frågan starkt. Vi ser den
              också i ett större sammanhang. Vi följer Ryssland oerhört noga.
              Det är viktigt att främja kontakterna inte minst mellan S:t Petersburg
              och västra Ryssland och Sverige. Helsingfors och S:t Petersburg
              har en nära relation därmed inte sagt att också Göteborg har en
              nära relation.
            </seg>
            <seg xml:id="i-3290192e6666f78d-0">
              Vi behöver också stärka kulturutbytet generellt över Östersjön.
              Vi ser våra kolleger i Östersjöområdet, från Finland och Danmark
              och Norge, som intensifierar sina ansträngningar. Sverige har
              ju starka historiska band till detta område. Vi har all anledning
              att ha en meningsfull stark närvaro i S:t Petersburg.
            </seg>
            <seg xml:id="i-09ff8287598c00b9-0">
              Det här är en fråga som har en djupare betydelse sett i det historiska
              perspektiv som Erling Bager anger, men den är också av vikt i
              ett läge när vi äntligen fått slut på detta eländiga kalla krig
              och vi ser demokrati och marknadskrafter och rättigheter spridas
              runtom i vårt närområde. Ett centrum av den här arten, som vi
              för bara 1520 år sedan kunde betrakta som en dröm, bör ses som
              en möjlighet och bli, som jag sade, ett nytt brobygge mellan Sverige
              och Ryssland. Det handlar därmed också om det mål som jag tycker
              är så angeläget att sträva efter, nämligen att Östersjöområdet
              ska vara ett område som förenas inte bara av gemensamma intressen
              utan också av gemensamma värderingar.
            </seg>
          </u>
          <note type="speaker" xml:id="i-d8341e9af2d3a797-0">
            Anf. 102 ERLING BAGER (fp):
          </note>
          <u who="erling_bager_5d7963" next="cont" xml:id="i-607a401656b512a1-0">
            <seg xml:id="i-4051673a7d79486e-0">
              Fru talman! Åter ett tack för att det är ett så klart svar som
              lämnas i denna viktiga fråga! Synd bara att inte May Andersson,
              som har varit på generalkonsulatet fram till i april, fick uppleva
              det här. Hon jobbade mycket med kyrkofrågan. Men hon gick, såvitt
              jag förstår, i pension i april månad.
            </seg>
            <seg xml:id="i-efcf7f50669179e0-0">
              Men vi är överens här. Det är inte mycket mer att tillägga än
              att jag är glad åt att det äntligen kommer ett så klart svar från
              UD och att det sätter fart på frågan. Jag förstår att Jan Eliasson
              kommer att vara pådrivare.
            </seg>
          </u>
          <note xml:id="i-0cbe58c14fac19af-12">
            Överläggningen var härmed avslutad.
          </note>
          <note xml:id="i-ba2d74ca7ae85e6a-0">
            16 § Anmälan om frågor för skriftliga svar
          </note>
          <note xml:id="i-ba9ba42b2ec6742d-0">
            Anmäldes att följande frågor för skriftliga svar framställts
          </note>
          <note xml:id="i-93fa335c9301f02e-0">
            den 5 juni
          </note>
          <note xml:id="i-4640200e08ef10f3-0">
            Carl B Hamilton
          </note>
          <note xml:id="i-4640200e08ef10f3-1">
            Carl B Hamilton
          </note>
          <note xml:id="i-4640200e08ef10f3-2">
            Carl B Hamilton
          </note>
          <note xml:id="i-4640200e08ef10f3-3">
            Carl B Hamilton
          </note>
          <note xml:id="i-45f09f9802851d64-0">
            Viviann Gerdin
          </note>
          <note xml:id="i-e8d0bfb902e2de8c-0">
            Mariam Osman Sherifay
          </note>
          <note xml:id="i-67ca4fb132e762bc-0">
            Anna Grönlund Krantz
          </note>
          <note xml:id="i-db0daca6a6586112-0">
            Göran Norlander
          </note>
          <note xml:id="i-692056a8eb93bb4c-0">
            Ulrik Lindgren
          </note>
          <u who="erling_bager_5d7963" prev="cont" xml:id="i-5c7f355be0e47f53-0">
            <seg xml:id="i-cdfcb8225505f7f9-0">
              Luciano Astudillo
            </seg>
          </u>
          <note xml:id="i-2f39a8ea49a911ff-0">
            Allan Widman
          </note>
          <note xml:id="i-c9185850d81762e3-0">
            Frågorna redovisas i bilaga som fogats till riksdagens snabbprotokoll
            tisdagen den 13 juni.
          </note>
          <note xml:id="i-4668422f93544013-0">
            17 § Kammaren åtskildes kl. 15.43.
          </note>
          <note xml:id="i-07af68b94ec144e1-0">
            Förhandlingarna leddes
          </note>
          <note xml:id="i-a24be00e650de1c9-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
