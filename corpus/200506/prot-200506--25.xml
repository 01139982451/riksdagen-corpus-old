<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--25</head>
          <docDate when="2005-11-08">2005-11-08</docDate>
        </div>
      </front>
      <body>
        <div>
          <note xml:id="i-6a6969a58f2f4a4e-0">
            ﻿
          </note>
          <note xml:id="i-e8499d5db875250d-0">
            Riksdagens protokoll
          </note>
          <note xml:id="i-9d17231c99d87785-0">
            2005/06:25
          </note>
          <note xml:id="i-d38e2cad046bcbaa-0" type="date">
            Tisdagen den 8 november
          </note>
          <note xml:id="i-b76d8ea0fe3ef4d7-0">
            Kl. 13:30 - 15:40
          </note>
          <note xml:id="i-c755f0e44540c12a-0">
            1 § Aktuell debatt: Tandvården
          </note>
          <note type="speaker" xml:id="i-0826dbf47f775398-0">
            Anf. 1 KENNETH JOHANSSON (c):
          </note>
          <u who="kenneth_johansson_7d251e" xml:id="i-f5df908b5fbdff20-0">
            <seg xml:id="i-dbb4bc26e168b1f7-0">
              Herr talman! Kära åhörare! Dagens debatt inleddes för drygt en
              månad sedan. Den 4 oktober synade SVT försäkringssystem som berikar
              tandvårdsindustrin men lämnar de fattigaste i sticket. Samtidigt
              förekom det rapporter om mutor i tandvården. En vecka senare uppgav
              Folkhälsoinstitutet att tandhälsan håller på att bli en klassfråga.
            </seg>
            <seg xml:id="i-e64575f335af973c-0">
              År 1999 genomförde den socialdemokratiska regeringen en tandvårdsreform.
              Syftet var att subventionera vuxentandvården, införa högkostnadsskydd
              för äldre och råda bot på stora finansieringsproblem i tandvården.
              Syftet var gott, men utfallet är en växande tandröta.
            </seg>
            <seg xml:id="i-807c596ddb0c51df-0">
              Personer över 65 år har rätt till högkostnadsskydd. De kan i
              dag få vänta upp till ett år på behandling. Många av dem har inte
              råd med tandvård. Personer under 65 väntar med tandvård tills
              de har fyllt 65 år. Väntetiden förvärrar tandhälsan.
            </seg>
            <seg xml:id="i-dcb944c78e5b7c12-0">
              I runda tal 150 000 vuxna lider av tandlossning, som inte täcks
              av dagens försäkringar. Samtidigt har tandvårdspriserna ökat med
              70 % sedan reformen 1999.
            </seg>
            <seg xml:id="i-6b203ba2be762c86-0">
              Nu lovar Ylva Johansson en ännu större reform. Valfläsket biter
              inte på mig. Det fastnar bara i tänderna och gör mig än mer tveksam
              till regeringens kompetens. Tala i stället om hur många miljarder
              som Göran Persson är beredd att avsätta. Det är ju ändå han som
              bestämmer.
            </seg>
          </u>
          <note type="speaker" xml:id="i-2d9c9d2fcdba60a2-0">
            Anf. 2 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-b1d68f36ffee23c0-0">
            <seg xml:id="i-157b8938a2196560-0">
              Herr talman! Att kunna äta och tugga med friska tänder, att slippa
              svår tandvärk och att kunna le utan att skämmas med handen för
              munnen är något som de allra flesta svenskar upplever i dag. Tandhälsan
              har förbättrats enormt tack vare 70-talets tandvårdsförsäkring,
              fri barn- och ungdomstandvård och folktandvårdens insatser.
            </seg>
            <seg xml:id="i-d177f20834426917-0">
              Ytterligare förbättringar de senaste 20 åren är att andelen tandlösa
              har sjunkit dramatiskt och att antalet lagningar har minskat.
              Men de allra senaste åren finns det flera allvarliga tecken på
              försämringar av tandhälsan. Fler anger ekonomiska skäl till att
              de väljer bort att gå till tandläkaren fastän de har behov av
              det.
            </seg>
            <seg xml:id="i-05e432fcd397c79b-0">
              En växande grupp är unga kvinnor, ofta ensamstående med barn.
              Enligt Folkhälsoinstitutets studie var andelen bland personer
              med stora ekonomiska svårigheter som hade dålig tandhälsa ungefär
              fem gånger större än andelen bland personer utan ekonomiska svårigheter.
            </seg>
            <seg xml:id="i-7ea3e7e454fd93b0-0">
              Trots att personer med ekonomiska svårigheter hade en sämre tandhälsa
              och större behov av tandläkarvård än personer utan ekonomiska
              svårigheter avstod alltfler från denna grupp från att söka tandläkarvård.
              Detta är mycket allvarligt.
            </seg>
            <seg xml:id="i-3265dfd58e3a17d8-0">
              Bakslagen de senaste åren riskerar den goda tandhälsa som vi
              har byggt upp. Vi har varit mycket framgångsrika med den fria
              tandvården för barn och ungdomar, vilket gör att de allra flesta
              20-åringar i dag har en mycket god tandhälsa tack vare att de
              går på regelbundna kontroller och får förebyggande tandvård.
            </seg>
            <seg xml:id="i-4c3daf29f2d51842-0">
              Den tandhälsan måste vi värna när de unga passerar 20-årsåldern
              och lämnar dagens fria ungdomstandvård.
            </seg>
            <seg xml:id="i-f1d423c124b41ce4-0">
              Vi har de senaste åren gjort reformer inom tandvården. För dem
              över 65 år genomförde vi socialdemokrater 2002 ett högkostnadsskydd
              för protetik och en höjd ersättning för bastandvård. Det har gett
              många äldre radikalt bättre möjligheter att få bra tänder och
              höjd livskvalitet.
            </seg>
            <seg xml:id="i-0a3f0245e38f230d-0">
              Nu är det hög tid att gå vidare. Vi socialdemokrater vill genomföra
              en stor tandvårdsreform för alla som både skyddar mot höga kostnader
              och stimulerar till förebyggande tandvård och regelbundna besök
              hos tandläkare. Vi kan aldrig acceptera att god tandhälsa handlar
              om god inkomst. Tandhälsan ska inte återigen bli ett klassmärke.
              Det ska inte synas på leendet vilken samhällsklass man kommer
              från. Därför är en ny tandvårdsförsäkring en välfärdsfråga som
              ska bli nästa stora reform.
            </seg>
            <seg xml:id="i-abeca254fc1f4101-0">
              Rejäla förbättringar av tandvårdsförsäkringen kommer att kosta
              mycket stora pengar flera miljarder. Att det nu blir möjligt att
              göra den prioriteringen beror bland annat på en framgångsrik ekonomisk
              politik. Vi kommer att kunna prioritera tandvården de kommande
              åren.
            </seg>
            <seg xml:id="i-fdf9ab1cb1930294-0">
              Inför det förra valet lovade vi, och gick till val på, att halvera
              sjukskrivningarna fram till 2008. Vi är på god väg att klara det
              målet. Det är ett av skälen till att statens finanser förbättras.
              Inför nästa års val kommer vi att kunna presentera en tandvårdsreform
              för alla. Den ska börja genomföras med ett första steg redan 2007.
            </seg>
            <seg xml:id="i-67782c7be8152164-0">
              Jag ser i huvudsak två problem som ska lösas med en ny och förbättrad
              tandvårdsförsäkring. Det första gäller förebyggande tandvård.
              Alltför många avstår i dag från att besöka tandvården av ekonomiska
              skäl. Det genomsnittliga priset för en undersökning är ungefär
              500 kr. Ofta genomförs vissa förebyggande åtgärder. Det pris patienten
              betalar blir kanske upp emot 700800 kr. Många ungdomar som redan
              har en god tandhälsa tycker att det är en onödig utgift. Resultatet
              blir alltför ofta att man väntar med att gå till tandvården tills
              man får ont, tills man får problem. Då är den goda grunden från
              den fria barn- och ungdomstandvården redan borta. Därför är det
              viktigt att en ny tandvårdsförsäkring innehåller incitament, ekonomiskt
              stöd, för att regelbundet besöka tandvården och genomföra förebyggande
              tandvård.
            </seg>
            <seg xml:id="i-013de6e93c24d711-0">
              Den andra viktiga delen handlar om skydd mot orimligt höga kostnader.
              I genomsnitt betalar vi svenskar under 2 000 kr per år för vår
              tandvård. Det är ingen orimlig utgift i genomsnitt. Men några
              av oss har större tandvårdsbehov än andra. De allra flesta av
              oss måste några gånger under livet genomföra större ingrepp i
              munnen. Då kan det bli riktigt riktigt dyrt. Det kan bero på tandlossning
              och det kan bero på medicinering eller andra saker. När tandläkaren
              säger att det kanske kommer att kosta 20 000, 30 000, 40 000 eller
              50 000 kr är man i ett läge där det för många är en helt oöverstiglig
              utgift. Därför är det oerhört viktigt att en ny tandvårdsförsäkring
              innehåller ett skydd mot de riktigt höga kostnaderna.
            </seg>
            <seg xml:id="i-31712b5a53b1ff1b-0">
              Herr talman! Låt mig också kommentera några andra saker.
            </seg>
            <seg xml:id="i-905efaccbcc63274-0">
              Ett av de problem som under de senaste åren har förvärrat situationen
              är prisutvecklingen. Sedan 1999 har vi haft mycket kraftiga prisökningar
              inom tandvården. Det senaste året har de mattats av och ligger
              nu inom folktandvården ungefär på en KPI-utveckling, utom när
              det gäller implantat. Inom privattandvården ligger kostnadsökningen
              fortfarande högre än genomsnittet i övrigt.
            </seg>
            <seg xml:id="i-03a43964cab4aed9-0">
              Därför ser jag positivt på ökad konkurrens från andra EU-länder
              på tandvårdens område. Jag tror att det kan bidra till att pressa
              priserna. Det är dock viktigt att komma ihåg att den som ska verka
              som tandläkare i Sverige måste ha legitimation från Socialstyrelsen
              och verksamheten måste stå under Socialstyrelsens kontroll och
              tillsyn på samma sätt som all annan tandvård i Sverige. Man måste
              självklart följa de löne- och anställningsvillkor som gäller i
              Sverige. Jag tror att en ökad konkurrens är bra för patienterna.
            </seg>
            <seg xml:id="i-074ac17c45434c7a-0">
              Jag vill också kommentera uppgifter om att vissa implantatföretag
              ger bonusresor till tandläkare som säljer just deras implantatsystem.
              Jag ser mycket allvarligt på de uppgifterna. En förundersökning
              om mutbrott har inletts mot ett av dessa företag. Jag tycker att
              det är bra att det blir utrett. Det handlar ju om allmänhetens
              tilltro till tandläkarnas råd och rekommendationer.
            </seg>
            <seg xml:id="i-624ddfe8527db9a3-0">
              Så sent som i går hade vi kallat till ett möte på Socialdepartementet
              där vi hade bjudit in tillverkarna, tandläkarna, vårdgivarna och
              Försäkringskassan för att bland annat diskutera de här frågorna.
            </seg>
            <seg xml:id="i-f751a78732f6127d-0">
              Ett av de bra resultaten från det mötet var att vi fick veta
              att Sveriges Kommuner och Landsting har tagit kontakt med Föreningen
              Svensk Dentalhandel och Dentallaboratoriernas Riksförening i syfte
              att träffa en överenskommelse om riktlinjer för kontakterna mellan
              dentalmaterialbranschen och personal inom tandvården. Det finns
              på liknande sätt redan sådana riktlinjer på läkemedelsområdet
              och medicinteknikområdet. Jag skulle välkomna att man träffar
              en överenskommelse om sådana riktlinjer.
            </seg>
            <seg xml:id="i-8fd1a2e0081c7696-0">
              Herr talman! Tandvården är en mycket viktig fråga, som engagerar
              väldigt många. Det är en av de vanligaste frågorna som tas upp
              i brev och samtal till mig som ansvarig minister. Alltför många
              har fått uppleva att tandvårdskostnaderna har blivit skrämmande
              höga. För vissa har det lett till att man till och med tvingats
              avstå från nödvändig tandvård.
            </seg>
            <seg xml:id="i-99ffbbf68e4425d0-0">
              Därför är det så glädjande och så angeläget att vi nu inom kort
              kan prioritera en stor och rejäl tandvårdsreform för alla som
              både innehåller stöd för det förebyggande arbetet med regelbundna
              besök hos tandvården och skydd mot de riktigt höga kostnaderna
              så att ingen ska behöva avstå från tandvård av ekonomiska skäl.
            </seg>
          </u>
          <note type="speaker" xml:id="i-7b5280e47718bc2a-0">
            Anf. 3 KENNETH JOHANSSON (c):
          </note>
          <u who="kenneth_johansson_7d251e" xml:id="i-f5df908b5fbdff20-1">
            <seg xml:id="i-75b1f956eee06494-0">
              Herr talman! Klasskillnaderna i samhället ska inte få synas i
              munnen på folk. Så har det länge hetat från ledande socialdemokrater.
              Men något konkret beslut om tandvården blev det inte vid den socialdemokratiska
              partikongressen i Malmö. De här orden är inte mina egna. De är
              tagna från Dagens Arbete, Metalls facktidning. Jag kan faktiskt
              inte säga det bättre själv.
            </seg>
            <seg xml:id="i-c1c2fe7ebb1d78dc-0">
              Ylva Johansson har ingen konkret plan att presentera, bara en
              bakläxa från partikongressen. Kongressen ansåg att partiledningens
              ursprungliga förslag var otydligt. Den bestämde att ett skydd
              mot höga tandvårdskostnader ska införas för alla redan i början
              av nästa mandatperiod.
            </seg>
            <seg xml:id="i-acd8c8f3de4150e1-0">
              Ylva Johansson lovar nu ett reformförslag innan valet. För egen
              del är jag bara övertygad om en enda sak, nämligen att hon kommer
              att presentera mer valfläsk. Det kommer att vara starkt kryddat
              med halsbrytande ursäkter och våghalsiga löften.
            </seg>
            <seg xml:id="i-6ac29d2bc924e927-0">
              I Malmö förklarade trots allt Göran Persson att det är han som
              styr Sverige och inte kongressen. Hans besked i tandvårdsfrågan
              är ännu mer vaga än Ylva Johanssons. Jag upprepar därför min fråga
              till Ylva Johansson. Hur många miljarder vill Göran Persson satsa
              på tandvården? Låt mig tillägga ett par frågor. Precisera gärna
              vad i början på nästa mandatperiod betyder. När ska den nya försäkringen
              i dess helhet gälla i praktiken?
            </seg>
            <seg xml:id="i-f85d8402cecc4b1c-0">
              Herr talman! Det är egentligen inga större fel på svensk tandvård.
              Den håller mycket hög kvalitet. Enligt Svenskt Kvalitetsindex
              håller den långt högre kvalitet än den offentliga sjukvården.
              Det förklaras med att den till stor del drivs av småföretagare.
              Enskilda initiativ och idéer får större utrymme än i den offentligt
              toppstyrda sjukvården. Det ger resultat för tandvårdspatienter
              och konsumenter. Jag tror därför på en fortsatt privat tandvård.
              Dagens problem handlar alltså inte om tandvården i sig utan om
              dess samhällspolitiska styrning.
            </seg>
            <seg xml:id="i-27bd46eae86bf3d0-0">
              Regeringens reform år 1999 innebar fri prissättning. Privattandläkare
              bestämmer själva priset för sina tjänster. Landstingen fastställer
              priser för folktandvården. Försäkringskassan ersätter sedan vårdgivarna
              för vissa av behandlingarna och olika för olika åldersgrupper.
              I minst fem avseenden är det ett egendomligt system.
            </seg>
            <seg xml:id="i-7f8894ba33fd21b0-0">
              För det första bygger det på mycket godtyckliga åldersgränser
              och inte reella tandvårdsbehov.
            </seg>
            <seg xml:id="i-41abf05bcf927250-0">
              För det andra är konkurrensen svag när det gäller såväl tandvårdstjänster
              som tandvårdsprodukter.
            </seg>
            <seg xml:id="i-00c2820df24c6a14-0">
              För det tredje saknas det kostnadskontroll och genomlysning av
              kostnadseffektiviteten.
            </seg>
            <seg xml:id="i-4e4e6a3244cbadfc-0">
              För det fjärde är konsumentmakt och konsumentinformation i det
              närmaste obefintliga.
            </seg>
            <seg xml:id="i-ec4efff514d3b50c-0">
              För det femte är ersättningssystemet byråkratiskt, krångligt
              och tidskrävande.
            </seg>
            <seg xml:id="i-aa7de146af16696e-0">
              Min fråga till Ylva Johansson är om hon har för avsikt att åtgärda
              något av de problem som jag tar upp inför valet år 2006. Framför
              allt undrar jag hur Ylva Johansson ser på den utveckling vi inte
              minst de senaste veckorna har märkt av där nya privata alternativ
              växer fram och på det sättet ökar konkurrensen och påverkar priserna.
            </seg>
            <seg xml:id="i-9bf522dfcf70ac2f-0">
              Ylva Johansson säger i dag att hon bejakar en sådan utveckling.
              Men kan vi lita på det? Vi har sett så mycket av stopplagar och
              problem att skapa lika möjligheter till konkurrens när det gäller
              privata och offentliga verksamheter. Hur ska vi kunna lita på
              det? Upp till bevis!
            </seg>
            <seg xml:id="i-111f238c825e3b0c-0">
              Jag och Centerpartiet ser det inte realistiskt att inordna tandvårdsförsäkringen
              i en allmän sjukvårdsförsäkring. Vi vet att det finns uppskattningar
              om att det skulle kosta 20 miljarder kronor per år. Samtidigt
              stiger de totala vårdkostnaderna i samhället i och med en äldre
              befolkning och med alltfler behandlingsmöjligheter.
            </seg>
            <seg xml:id="i-622941871f359689-0">
              I väntan på en genomgripande tandvårdsreform föreslår Centerpartiet
              att Försäkringskassans förhandsgranskning av högkostnadsskyddet
              65-plus slopas så snart som möjligt. Det minskar byråkratin och
              kortar köerna för äldre med stora tandvårdsbehov. Det möter inte
              bara tandvårdsbehoven bättre utan kan dessutom ge ekonomiska vinster.
            </seg>
            <seg xml:id="i-bc76379d4d94a537-0">
              Försäkringskassans förhandsprövning tar 81 årsarbeten i anspråk.
              Det motsvarar ungefär kostnaderna för fusket, som beräknas till
              ca 34 %. Med skärpta medicinska krav på tandläkarnas beslut för
              högkostnadsskydd kan fusket minskas. Vid missbruk riskerar tandläkarna
              indragna legitimationer. Med rätt incitament fungerar egenansvaret
              alltid bättre än byråkrati.
            </seg>
          </u>
          <note type="speaker" xml:id="i-956002c4b57c5687-0">
            Anf. 4 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-c2c0099150165b3d-0">
            <seg xml:id="i-b9597f65ac6b4434-0">
              Herr talman, åhörare! I Aftonbladet den 19 augusti i år kunde
              vi läsa om Malin, 35 år, som inte har råd att besöka tandläkaren.
              Hon har betalat några hundralappar då och då men har fortfarande
              nästan 10 000 kr kvar av en räkning på 15 000 kr från förra tillfället
              hos tandläkaren.
            </seg>
            <seg xml:id="i-ad94821220465403-0">
              Malin är inte ensam. I Uppdrag granskning nyligen och i pressen
              har vi kunnat ta del av hur personer har beskrivit sin verklighet
              när det gäller köer, att vänta på besked från Försäkringskassan
              och de egna kostnaderna många gånger dubbelt så stora som man
              trodde, för man trodde att man hade ett högkostnadsskydd.
            </seg>
            <seg xml:id="i-db54c5d401db288c-0">
              Enligt Statistiska centralbyrån är det fler än 50 000 personer
              som i dag har tandvårdskostnader som överstiger 15 000 kr. 10
              000 av de här personerna är över 65 år.
            </seg>
            <seg xml:id="i-ccb921455032752a-0">
              Hur kan det komma sig, när vi har en 65-plusreform som ska innebära
              ett högkostnadsskydd på 7 700 kr? Jo, grundarbete och materialkostnader
              ingår inte. Det ligger utanför. Det blir kostnader som den enskilde
              inte har räknat med.
            </seg>
            <seg xml:id="i-f2fed2206ecffdb5-0">
              Socialdemokraterna har varit otydliga i sitt budskap, och det
              gör att många äldre känner sig lurade och vilseledda.
            </seg>
            <seg xml:id="i-408f7a9535832cf9-0">
              Vi vet också att många i medelåldern väntar med att gå till tandläkaren
              tills de fyllt 65 år för att på det sättet förhoppningsvis komma
              undan med lite lägre kostnader. Förutom att detta säkerligen gör
              att man får större besvär, inte bara från munhålan utan också
              andra medicinska symtom, är detta direkt ekonomiskt kontraproduktivt.
              När man flyttar fram tandvårdsbesöket så här länge betyder det
              också högre kostnader, inte bara för den enskilde utan också för
              samhället.
            </seg>
            <seg xml:id="i-14487c468838f70c-0">
              Herr talman! Problemen med tandvårdsreformen 65-plus är så stora
              att regeringen har tvingats vidta åtgärder. Implantatbehandling,
              till exempel, får nu endast utföras på vissa tänder, och tandläkare
              måste, som vi hörde Kenneth Johansson säga, skicka in sina behandlingsförslag
              till Försäkringskassan i Skåne där tandläkarna sitter och kontrollerar
              sina kolleger i stället för att utföra vårdande behandling och
              hemskt gärna förebyggande behandling.
            </seg>
            <seg xml:id="i-4546a58a1184cd68-0">
              Väntetiden för beslut om ersättning uppgår ofta till sex månader,
              och det dröjer flera månader innan man får betalt av Försäkringskassan.
              Fler än 20 000 personer står i dag i kö.
            </seg>
            <seg xml:id="i-90b823ada8042f6a-0">
              Vi hörde Ylva Johansson berätta om en överenskommelse som gjorts
              med tandläkarna vid mötet med regeringen häromdagen. Vi välkomnar
              att det görs en sådan här överenskommelse. Det är bra att regeringen
              reagerar på sådana här tvivelaktiga system som har uppkommit genom
              att 65-plusreformen har havererat.
            </seg>
            <seg xml:id="i-6117c4da06c8606a-0">
              Men samtidigt måste vi konstatera att etiska kommissioner i dag
              verkar behövas överallt. Är moralen totalt i upplösning, eller
              kan det vara så att regeringen har skapat system som inbjuder,
              kanske inte alltid till ohederligheter men till stora problem?
              Jag bara frågar.
            </seg>
            <seg xml:id="i-3c76d250f8b987c4-0">
              Herr talman! Enligt en Sifoundersökning 2004 går åtta av tio
              personer regelbundet till tandläkaren. Förutom egenvård är regelbundna
              besök hos tandläkare eller tandhygienist en viktig insats som
              vi kan ställa upp med för att hålla våra tänder i gott skick och
              samtidigt hålla kostnaderna nere.
            </seg>
            <seg xml:id="i-8d1137d488c273aa-0">
              Att låta barnen skölja med fluor, som man gjorde på 70-talet,
              är ett annat gott exempel på att förebygga tandtrollen. Nu säger
              man att det räcker att barnen sköljer ett par dagar i början av
              terminen och ett par dagar i slutet av terminen för att man ska
              uppnå väldigt god effekt. Låt fluortanten återuppstå ute i landet.
            </seg>
            <seg xml:id="i-e5a2f57c79f7c7a0-0">
              Genom att vi vuxna tar vårt ansvar tidigt och genom att minska
              på godis och läsk kan vi uppnå goda resultat. Skattepengarna ska
              i första hand gå till dem som verkligen behöver och alla dem som
              genom sjukdom har dålig tandstatus.
            </seg>
            <seg xml:id="i-788eec5cfeed2b70-0">
              Moderaterna och alliansen bejakar mångfald och en ökad konkurrens
              inom en tandvård som är av god kvalitet och som står under tillsyn
              och kontroll. Det menar vi gynnar såväl kunden som statens finanser.
              Men likt Kenneth Johansson oroar jag mig för vad detta betyder
              när vi i den här kammaren har sett regeringens stopplagar när
              det gäller goda privata initiativ inte en gång utan många gånger.
            </seg>
            <seg xml:id="i-c3dc602cd3d5dc7b-0">
              Herr talman! Jag ber att få återkomma i mitt nästa inlägg om
              det moderata tandvårdsförslaget.
            </seg>
          </u>
          <note type="speaker" xml:id="i-5194287a25898419-0">
            Anf. 5 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-6b1c6492f55baf34-0">
            <seg xml:id="i-e1aa8597a41519c4-0">
              Herr talman! I juni 1994, alltså för elva år sedan, avslog riksdagen
              Socialdemokraterna och Ny demokrati ett förslag som skulle ha
              givit alla svenskar rätt till tandvård mot en fast avgift varje
              år. Det kallas nu för abonnemangstandvård. Vid valet fick sedan
              Socialdemokraterna ansvaret att styra Sverige, och det ansvaret
              har ni haft nu i elva år. Tyvärr måste man när det gäller tandvårdsutvecklingen
              säga att det är elva förlorade år.
            </seg>
            <seg xml:id="i-27cfb1735954b64f-0">
              Tandvårdsförsäkringen fick förfalla så att vi inte längre kan
              tala om att vi har någon tandvårdsförsäkring eftersom patienterna
              står för en större del av kostnaden, särskilt vid mycket dyra
              behandlingar.
            </seg>
            <seg xml:id="i-24ec68aa0d12ff3a-0">
              För tre år sedan kom ett utredningsförslag från en känd, ledande
              socialdemokrat. Man redovisade en undersökning som tydde på att
              en miljon svenskar avstår från tandvård av ekonomiska skäl, tandvård
              som de skulle behöva. Det var för tre år sedan. Ännu har vi inte
              fått någon åtgärd från regeringens sida. Så sent som i förra årets
              budgetproposition fanns det inte en antydan, som jag kunde upptäcka
              i varje fall, om att regeringen förberedde någon tandvårdsreform.
            </seg>
            <seg xml:id="i-fd6caeeb700a7da5-0">
              Man kan säga att de här elva åren har varit en serie av missgrepp
              och underlåtenhetssynder. Det finns mycket att räkna upp om man
              tittar på den tråkiga historien. Det har lett till, som har påpekats
              här, att man avvecklade priskontrollen. Jag är inte någon vän
              av priskontroll, men om man avvecklar den ska man inte göra det
              på maximalt klantigt sätt. Det kan man gott säga var det som gjordes
              när det gäller tandvården.
            </seg>
            <seg xml:id="i-9364dfc9b3fa0a50-0">
              Vi vet alla vilken möjlighet att kontrollera och jämföra priser
              som man har när man sitter med gapande mun hos tandläkaren. De
              flesta vill behålla sin tandläkare och har svårt att kontrollera
              priser för olika typer av komplicerade ingrepp. Det betyder inte
              att man ska återinföra priskontrollen. Men det var ett maximalt
              klantigt sätt att avveckla den.
            </seg>
            <seg xml:id="i-9a0f50ff59c39f2a-0">
              Personalpolitiken har varit dålig. Vi har i dag tandläkare som
              skulle kunna klara en befolkning på 14 miljoner människor. Men
              vi har för få tandhygienister, och det leder till att vi ändå
              upplever att vi har brist på tandläkare i många delar av landet.
            </seg>
            <seg xml:id="i-8e1b87194737723a-0">
              Nu är det nästan så att man kan känna att det har blivit en revolution
              mot den här utvecklingen inom socialdemokratin. Det var 50 motioner
              till den socialdemokratiska partikongressen, och partistyrelsen
              fick lov att skärpa sin skrivning för att hålla ordning i ledet.
            </seg>
            <seg xml:id="i-9882f9a53e5413b5-0">
              Det är bra att den påminnelsen har kommit till regeringen, som
              knappast på egen hand har lyckats upptäcka hur misslyckad den
              här politiken har varit. In i det sista fick man förbättra skrivningen.
              Nu står det att man är djupt oroad över utvecklingen. Man säger
              att man ska satsa på abonnemangstandvård.
            </seg>
            <seg xml:id="i-bde0948107f16cc5-0">
              Det vore intressant att höra statsrådet lägga ut texten på den
              punkten. Vad betyder detta uttalande av den socialdemokratiska
              partikongressen? Kommer det att bli så att alla, även de som går
              till privattandläkare, kommer att få möjlighet att få en verklig
              försäkring, där man betalar en fast avgift och får den tandvård
              som man behöver? Är det socialdemokratins planer, eller är det
              bara de som går till folktandvården som kommer att få den här
              möjligheten?
            </seg>
            <seg xml:id="i-6669dd7c57bf1c50-0">
              Statsrådet påpekar att de flesta människor inte betalar så mycket
              varje år för tandvård. Nej, men ibland kommer det stora oförutsedda
              utgifter. Det är som dukat för att man ska ha en försäkring. Då
              är frågan: Finns det något politiskt ledarskap som kommer att
              ge oss den försäkringen, som kommer att återupprätta tandvårdsförsäkringen,
              eller är det bara någonting i en resolution på partikongressen?
            </seg>
            <seg xml:id="i-a38364659ac3cdf1-0">
              Nyss upptäckte vi att många svenskar åker till Estland för att
              laga sina tänder eller att det kommer tandläkare hit från Östeuropa
              som ska vara lägre betalda för att erbjuda billigare tandvård.
              Ser inte ministern detta som ett nederlag? Det är klart att det
              är bra med konkurrens, och det är bra att tandläkarna i Estland
              kan få patienter, men är det inte ändå ett bevis på en havererad
              tandvårdspolitik från den svenska regeringens sida?
            </seg>
            <seg xml:id="i-2d56a94704874c97-0">
              Det är bra att man nu tänker göra någonting. Det är väl något
              av en omvändelse under galgen, men det är bättre än ingen omvändelse
              alls. Men frågan är: Vad innebär dessa signaler?
            </seg>
            <seg xml:id="i-8418b22d809e94b7-0">
              För Folkpartiets del vill jag bara understryka att vi fortfarande
              är, liksom vi var 1994, för en tandvårdsförsäkring där varje människa
              kan betala en fast avgift, och naturligtvis en rimlig avgift,
              varje år. När det då uppträder stora kostnader har man en försäkring.
              Då slipper man kostnader på tiotusentals kronor för att laga sina
              tänder.
            </seg>
            <seg xml:id="i-0ab391ac8e78c6d9-0">
              Varför har denna fina idé fått förfalla under elva år av socialdemokratisk
              ledning? Det vore ändå bra att få höra. Vad är det som har gjort
              att vi har fått denna urholkning av en mycket fin idé som vi var
              ganska eniga om så sent som i varje fall mars 1994, innan Socialdemokraterna
              bytte fot och gick ihop med Ny demokrati?
            </seg>
          </u>
          <note type="speaker" xml:id="i-9fce8a4eb795ecff-0">
            Anf. 6 CHATRINE PÅLSSON (kd):
          </note>
          <u who="chatrine_palsson_167827" next="cont" xml:id="i-2ecdb95b9623de30-0">
            <seg xml:id="i-5eaad34d87238a4c-0">
              Herr talman! Först ett tack till Centerpartiet som har begärt
              den här debatten. Det är verkligen en viktig fråga.
            </seg>
            <seg xml:id="i-33e94592522587f6-0">
              Jag känner att jag som riksdagsledamot skäms lite grann över
              välfärdslandet Sverige när det gäller tandvården. Som vi hörde
              Gabriel Romanus säga fanns det redan för tre år sedan ungefär
              en miljon människor som inte vågade gå till tandläkaren på grund
              av att det skulle bli för dyrt.
            </seg>
            <seg xml:id="i-f10b7b78fe092278-0">
              Hur är det rent statistiskt? Mellan 1990 och 1999 ökade tandvårdskostnaderna
              mellan 124 och 300 %. Det var en oerhörd kostnadsökning. Bakom
              alla de miljontals människorna finns personer som jag och du.
              De har inte råd att få munnen undersökt och få hjälp med sina
              tandbesvär. Jag tycker att majoriteten också borde skämmas, inte
              bara oppositionen. Det handlar om att vi ska ge trygghet till
              alla människor i vårt land när de blir sjuka någonstans i kroppen.
              Kristdemokraterna är uppkäftiga nog i sammanhanget att säga att
              munnen tillhör kroppen. Vi vill på sikt att tandvården ska inkluderas
              i den vanliga sjukförsäkringen. Vi tycker att det är närmast självklart.
              Det tror jag alla andra hade tyckt om det inte hade varit så att
              det alltid har varit två olika försäkringar.
            </seg>
            <seg xml:id="i-2719f39f2031e584-0">
              Men, vad gör vi nu? Vi vet att det kostar ett antal miljarder.
              Jo, jag tror att vi måste ta ett långsiktigt grepp. Där är det
              solklart vad Kristdemokraterna tycker. Men kortsiktigt måste vi
              också göra någonting. Där har vi ett förslag, Ylva Johansson.
            </seg>
            <seg xml:id="i-eb4523fb24738a58-0">
              Vi har lagt fram ett förslag om en check som ska skickas ut till
              alla svenska medborgare som har fyllt 20 år, det vill säga de
              som inte längre har fri tandvård. Man får checken vartannat år.
              Den är värd 300 kr. Den här checken är en signal från oss politiker:
              Den här får du. Det är viktigt att du kan gå till tandläkaren
              och få dina tänder och din munhåla besiktigade. Jag jämför gärna
              med en bilbesiktning. Vi blir påminda om att vi måste besiktiga
              våra bilar med jämna mellanrum när de har blivit gamla. Det är
              jätteviktigt, tror vi kristdemokrater, att få en påminnelse, likaväl
              som vi kvinnor får en påminnelse om mammografi eller gynhälsoundersökning.
              Det gör att vi går dit. Samtidigt får vi veta hur det står till
              med munhälsan. När man har fått besiktningsprotokollet kan man
              gå till vilken tandläkare man vill och fråga vad det kostar att
              få detta åtgärdat. Sedan går man naturligtvis till den tandläkare
              som har god kvalitet, god uppföljning och kanske är billigast.
              Då blir konkurrensen jättetydlig, och då reder det sig självt.
            </seg>
            <seg xml:id="i-9853fac3d13ca136-0">
              Kristdemokraterna tycker att det lyckade arbetet med förebyggande
              insatser inom tandvården ska fortsätta även för framtiden. Vi
              tror också på småföretagande, det vill säga fler småföretagare
              inom tandvården, fler privatpraktiker men också folktandvården.
              Alla ska vara med på precis på samma villkor. Det är ett sätt
              att råda bot på detta.
            </seg>
            <seg xml:id="i-45b90949544bc30b-0">
              Kristdemokraterna kommer i december med ett nytt förslag om hur
              vi akut ska hjälpa dem med de högsta kostnaderna.
            </seg>
            <seg xml:id="i-0ac612b7fcb71fa7-0">
              Herr talman! Flera av oss som är här i kammaren i dag var i Göteborg
              förra torsdagen och debatterade tandvård på tandläkarstämman.
              Det var mängder med tandläkare. Det är bra. Det är underbart att
              se att vi har många tandläkare. Men i den rapport vi fick under
              debatten delade så långt jag vet alla den åsikten att det kostar
              alldeles för mycket i administration med det nya systemet. Man
              tyckte att det var rent slöseri att lägga så många heltidsarbetande
              tandläkare enbart på administrativa åtgärder. Det har vi sagt
              förr också när det gäller den vanliga sjukvården. Människor ska
              behandla, inte sitta framför ett skrivbord och bedöma papper.
            </seg>
            <seg xml:id="i-91bab70b7b438c3f-0">
              Kristdemokraterna har i sitt budgetförslag lagt fram ungefär
              en halv miljard mer för den kommande treårsperioden för att ta
              två steg som visar att vi vill inkludera hela tandvården i sjukförsäkringen.
              Det ena är kirurgisk behandling av tandlossningssjukdomar. Det
              andra är käkens problematik och även att ta vävnadsprover när
              man misstänker att något är sjukt i munnen. Det får vara ett bevis
              för att vi finansierar våra förslag men att det också behövs akuta
              åtgärder.
            </seg>
            <seg xml:id="i-1e9c4ab1c1cc8652-0">
              Vad tycker socialministern, tandvårdsministern, om Kristdemokraternas
              tandvårdscheck?
            </seg>
          </u>
          <note xml:id="i-bff85c3b0e45ee6f-0">
            I detta anförande instämde Yvonne Andersson, Sven Brus, Ulrik
            Lindgren och Olle Sandahl (alla kd).
          </note>
          <note xml:id="i-8e86aae36ff36137-0">
            Anf. 7 GUNILLA WAHLÉN (v):
          </note>
          <u who="chatrine_palsson_167827" prev="cont" xml:id="i-009ead92d15364c1-0">
            <seg xml:id="i-ad25001f010cf963-0">
              Herr talman! Åhörare! Att få vård, oavsett om det är fråga om
              kroppen, själen eller tänderna, ska inte behöva vara en fråga
              om ekonomiska tillgångar eller plånbokens tjocklek. Det är inte
              det som ska vara avgörande om du går till tandläkaren eller avstår
              från viktig behandling, det vill säga därför att det är för dyrt
              som det de facto är i dag. Samhällsklass syns på dina tänder,
              och det är inte värdigt ett modernt välfärdssamhälle.
            </seg>
            <seg xml:id="i-2e30ee3c1ee609b5-0">
              Vi i Vänsterpartiet fick i årets budget gehör för våra berättigade
              krav. I budgeten för 2006 slås det fast att man under 2006 ska
              utforma en tandvårdsreform med inriktningen att säkra en god tandhälsa
              och ett skydd mot höga tandvårdskostnader. Genomförandet ska påbörjas
              2007.
            </seg>
            <seg xml:id="i-f530e4cf5a398f54-0">
              Vi välkomnar den debatt och det besked som vi har fått i olika
              medier och under dagens debatt fått av socialministern från den
              avslutade socialdemokratiska kongressen, att det måste finnas
              ett skydd mot högre tandvårdskostnader.
            </seg>
            <seg xml:id="i-623a5446ec6c0f01-0">
              Vi i Vänsterpartiet har under alla år upprepat att tänderna måste
              betraktas som en del av kroppen. Nu anser vi att det är dags att
              detta ges en konkret innebörd, nämligen att ett högkostnadsskydd
              för hälso- och sjukvård också ska omfatta tandvården. En sådan
              reform är kostsam men nödvändig. Det är dyrt att gå till tandläkaren,
              och efter avregleringen har tandvårdspriserna ökat kraftigt. I
              undersökningar som Konsumentverket har genomfört svarade tillfrågade
              att de anser att tandvården är för dyr och att den har blivit
              en klassfråga. Det är inte ett särskilt oväntat resultat.
            </seg>
            <seg xml:id="i-b6ee20f22a77622c-0">
              Försäkringskassan har gjort en studie över kostnadsutvecklingen
              inom såväl privat som offentlig tandvård, det vill säga folktandvården.
              Där visar man att priserna för enkla behandlingar, till exempel
              undersökningar, förebyggande behandlingar och lagningar, ökar
              mest. Eftersom de är de vanligaste åtgärderna innebär det att
              prisökningarna drabbat de allra flesta tandvårdskonsumenter, särskilt
              de i de lite högre åldrarna när problem med tänderna blir vanligare.
            </seg>
            <seg xml:id="i-a0f792ba01370510-0">
              Prisökningarna inom privattandvården är betydligt högre än ökningen
              av både konsumentprisindex, KPI, och KPI för tjänster. Kostnaderna
              för tandvård tar en allt större del av löntagarnas inkomster i
              anspråk.
            </seg>
            <seg xml:id="i-d730aca5eebdfce9-0">
              Tillgången till tandvård och problemet med de höga kostnaderna
              har blivit tydligare allteftersom tandvårdsförsäkringen urholkats.
              Därför har också kostnaderna för att införa ett generellt högkostnadsskydd
              ökat. Vänsterpartiet menar därför att det är hög tid att ta ett
              första reellt steg mot ett generellt högkostnadsskydd och utveckla
              tandvårdsförsäkringen.
            </seg>
            <seg xml:id="i-0810b62487efe808-0">
              Herr talman! En god tandvård handlar inte bara om rimliga kostnader
              utan också om kvalitet. I dag saknas det motsvarande kvalitetssystem
              i tandvården som finns inom övrig hälso- och sjukvård. Det handlar
              om garantier efter utförd åtgärd. Vi menar att det är en betydande
              osäkerhet för den enskilda patienten och föreslår att en obligatorisk
              garanti för åtgärder inom tandvården införs.
            </seg>
            <seg xml:id="i-d31559b029742624-0">
              En satsning på kvalitetssäkring inom tandvården skulle enligt
              vår mening innebära ökad tillsyn av kompetens, behandlingsriktlinjer
              och ökade möjligheter för patienten att framföra klagomål. I dag
              kan en patient få en åtgärd utförd på flera olika sätt till olika
              kostnader utan att få en rimlig vägledning om hur man som konsument
              kan välja eller vad man kan avstå från. Det går inte att få en
              ångervecka om man köpt fel tjänst till för högt pris. Lagd fyllning
              ligger. Vänsterpartiet har därför föreslagit att Socialstyrelsen
              ges i uppdrag att utforma riktlinjer för tillsyn av tandvården.
            </seg>
            <seg xml:id="i-6be60d0029b74c47-0">
              Förebyggande tandvård är en viktig folkhälsoinsats som sträcker
              sig långt utanför tandläkarmottagningen. Det handlar om munhygien,
              matvanor och om man äter olika läkemedel. Det betyder att primärvården,
              barnavårdscentraler och elevhälsa är nödvändiga och viktiga verksamheter
              i arbetet med att förebygga tandskador. Samverkan med övrig hälso-
              och sjukvård bör också finnas för att utveckla vården, och tandläkare
              borde finnas i anslutning till primärvården och äldrevården.
            </seg>
            <seg xml:id="i-a55f452d9e582f7f-0">
              Tandhälsan har blivit en klassfråga. Socialministern rapporterade
              från Folkhälsoinstitutets redovisning, där man säger att kvinnor
              med stora ekonomiska svårigheter har över 56 % större risk för
              dålig tandhälsa än övriga.
            </seg>
            <seg xml:id="i-42cae2139a538bd4-0">
              Prisutvecklingen inom tandvård har varit stegrande. Enligt min
              mening har utvecklingen helt klart visat att hälso- och sjukvård
              inte ska finnas på en helt avreglerad marknad den ska finnas efter
              behov till rimliga kostnader såväl i storstad som på mindre orter.
              Det ska inte vara nödvändigt att åka utomlands för att få tandvårdstjänster.
            </seg>
            <seg xml:id="i-dd33a2fc6fd42802-0">
              Det är okej att man från andra EU-länder söker etablera sig som
              tandläkare i Sverige, men då ska man ha kollektivavtal, följa
              miljöregler, arbetsmiljöregler, kvalitetsregler och de lagar som
              gäller i Sverige.
            </seg>
            <seg xml:id="i-52d8dcd304575b09-0">
              Jag vill avslutningsvis fråga socialminister Ylva Johansson om
              Socialdemokraterna är beredda att överväga någon form av reglering
              av tandvården.
            </seg>
          </u>
          <note type="speaker" xml:id="i-d3203fbcd05078c8-0">
            Anf. 8 JAN LINDHOLM (mp):
          </note>
          <u who="jan_lindholm_258194" xml:id="i-659954f6fcdc94c7-0">
            <seg xml:id="i-49856ead3b93bc2a-0">
              Herr talman! Tänder är viktiga, och bra tänder har kanske blivit
              allt viktigare. Det har alltid varit och kommer alltid att vara
              en viktig fråga, inte bara på grund av att en alltmera medialiserad
              värld gör tänderna som utseendefråga viktiga, utan också därför
              att tänderna är nödvändiga för vårt födointag på ett hälsosamt
              sätt. Visst är tandhälsa en folkhälsofråga.
            </seg>
            <seg xml:id="i-a9385a50a25a158a-0">
              Som vi har hört här, får vi signaler om att alltfler grupper
              i samhället inte har råd med sin tandvård. De har inte råd med
              en bra vård, har inte råd med den vård de skulle vilja ha.
            </seg>
            <seg xml:id="i-078a91707f4ae794-0">
              Ingen missköter väl frivilligt sina tänder, men ändå måste man
              säga i en sådan här debatt att egenvård och förebyggande arbete
              är nödvändigt. Det är mycket vi inte har råd med i vårt samhälle.
              Många av de debatter vi har haft med anledning av särskild händelse,
              som det heter, har handlat om just sådana frågor, om vården och
              äldreomsorgen, där vi ganska tydligt ser att vi inte har resurser
              för att nå de mål och nivåer som vi skulle önska.
            </seg>
            <seg xml:id="i-064aff6f97770308-0">
              Det finns ett glapp mellan resurserna och det samhälle vi skulle
              vilja se. Det gäller på många andra områden också. Vi har ett
              till viss del sammanfallande rättsväsen i vårt samhälle. Vi har
              för lite poliser. Vi har en skola som inte ger den utbildning
              som vi skulle vilja att våra barn får.
            </seg>
            <seg xml:id="i-46ab57973f71cedf-0">
              Det är dyrt att hålla alla system i gång. Därför är det viktigt
              att se till att kostnaderna inte uppstår. Därför tycker jag, precis
              som att den bästa vården är den som inte ges, att den bästa tandvården
              är den som inte efterfrågas. Jag tror att vi måste satsa mer på
              den linjen för att vi ska klara alla våra mål. Vi måste helt enkelt
              i ökad utsträckning försöka se till att kostnaderna inte uppstår,
              att vi är friskare på alla sätt och vis.
            </seg>
            <seg xml:id="i-25a6b90ae57df602-0">
              I den här debatten är det rätt kul att tillhöra ett parti som
              inte ser sig självt som ett parti till vänster eller till höger
              på skalan i den svenska politiken, när man hör hur både kristdemokrater
              och vänsterpartister säger att självklart tillhör munhälsans vård
              vården. Det är precis det som är Miljöpartiets linje i den här
              frågan. Vi har alltid, precis som vi tidigare har hört andra partier
              säga, hävdat att tandvården ska höra hemma i den vanliga vården.
            </seg>
            <seg xml:id="i-72bbfd6bbceba224-0">
              Vi tycker att det enda rimliga på sikt är att vi får ett samlat
              högkostnadsskydd för tandvård och sjukvård. Det finns många argument
              för det. Vi kan till exempel bara se, som man brukar säga, att
              det är viktigt att inte ha gränser som suboptimerar. Det finns
              faktiskt relationer mellan en sämre utförd vård och tandvårdskostnader.
              Det finns alltså många skäl till att man bör ha det samlat.
            </seg>
            <seg xml:id="i-3328b9bf19a64003-0">
              I de förhandlingar som vi hade med regeringen efter det senaste
              valet 2002 fick vi igenom ett antal punkter. Vi kallade det 121-punktsprogrammet.
              En av punkterna där handlar just om ett samlat högkostnadsskydd,
              där vi tillsammans med Socialdemokraterna och Vänsterpartiet uttalade
              att det är vår ambition för den här mandatperioden som nu inte
              har så lång tid kvar men med ett förbehåll: när ekonomin så tillåter.
            </seg>
            <seg xml:id="i-1af218caf2d50a1e-0">
              Tandvården är ju inte billig. Och det har blivit dyrare och dyrare.
              Att prisökningarna har varit så stora kan delvis bero på saker
              som vi inte kan tillåta. Om det nu är så att det förekommer mutor
              eller andra oegentligheter inom tandvården på någon nivå, vare
              sig det handlar om själva tandvården eller leverantörsledet, är
              det naturligtvis oacceptabelt. Så får det inte vara. Det måste
              vi komma till rätta med. Det är bra att man, som Ylva Johansson
              meddelade, har satt i gång en förundersökning på det området med
              anledning av det vi har sett på tv på sista tiden.
            </seg>
            <seg xml:id="i-2e6dafe368b612ab-0">
              Det är trots allt ett område där kostnaderna stiger, oavsett
              detta. Det kanske också till viss del har en koppling till de
              ambitionsnivåer vi har det kan jag inte uttala mig om. Jag vet
              inte heller om det är så det kanske finns forskning om det, men
              jag känner inte till det att ändrade kostvanor har betydelse för
              vårdens kostnader och den försämring som vi börjar se hos ungdomar.
            </seg>
            <seg xml:id="i-b8ba532665fb571f-0">
              Det anses kosta 1520 miljarder att införa ett allmänt högkostnadsskydd
              som vi skulle vilja ha med en lägre egenavgift. Vi hoppas att
              vi, när vi nu inte lyckas under den här mandatperioden, ska kunna
              genomföra en sådan reform under nästa mandatperiod.
            </seg>
          </u>
          <note type="speaker" xml:id="i-bfa9d13e6c4734a3-0">
            Anf. 9 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-b1d68f36ffee23c0-1">
            <seg xml:id="i-5ce07bec54b05e22-0">
              Herr talman! Som socialdemokrat är det självklart att jag tycker
              att mitt parti är den viktigaste politiska kraften. Men det är
              intressant att lyssna till den här debatten, att det är så många
              av oppositionspartierna som tydligen också tycker det. För det
              har varit anmärkningsvärt lite av oppositionspolitik i den här
              debatten och väldigt mycket diskussion om den socialdemokratiska
              politiken. Jag välkomnar naturligtvis det. Det är vi socialdemokrater
              som tillsammans med våra samarbetspartier har möjlighet att genomföra
              och också kommer att genomföra en stor tandvårdsreform.
            </seg>
            <seg xml:id="i-bba64f1abb13ef8c-0">
              Herr talman! Det har också varit anmärkningsvärt hur splittrad
              den borgerliga alliansen är när det gäller tandvården. Centern
              vill avreglera och ta bort förhandsbeskeden. Man vill att tandläkarna
              i stället ska ha egenansvar för tandvårdspriserna. Kristdemokraterna
              vill ha in tandvården i sjukvårdens högkostnadsskydd, vilket är
              både en mycket kostsam reform 2025 miljarder kanske och något
              av en systemförändring av hela tandvården. Moderaterna vill ha
              mer fluorsköljning och dessutom en tandvårdsreform som inte ska
              kosta mer pengar än vad dagens tandvård kostar. Folkpartiet vill
              genomföra ett förslag om abonnemangstandvård från 1994. Det spretar
              ganska mycket.
            </seg>
            <seg xml:id="i-9b6f50425b66526b-0">
              Jag har fått flera frågor om sådant som jag tyckte att jag redogjorde
              för i mitt första anförande. Det är möjligt att frågorna var skrivna
              innan jag hade talat. Låt mig ändå upprepa några av sakerna om
              de inte har gått fram.
            </seg>
            <seg xml:id="i-fb442d73112d427e-0">
              Vi socialdemokrater vill genomföra en stor tandvårdsreform för
              alla. Det är en dyr reform. Den kommer att kosta många miljarder.
              Vi vet att vi kommer att ha råd med det de kommande åren. Vi räknar
              med att det första steget ska genomföras 2007. Vi kommer också
              att se till att vi kan presentera hela förslaget i god tid före
              valet så man vet vad man tar ställning till.
            </seg>
            <seg xml:id="i-fae3b6cad88c2be5-0">
              Tandvårdsreformen ska förena två viktiga delar, både stöd för
              det regelbundna tandvårdsbesöket med förebyggande tandvård och
              ett rejält skydd mot de höga kostnaderna inom tandvården.
            </seg>
            <seg xml:id="i-f1ff97dd4997b529-0">
              Jag tycker att det är bra med konkurrens inom tandvården. Jag
              tror inte att det räcker med egenansvar för att klara av tandvårdspriserna.
              Det är bra med konkurrens. Det kan bidra till att pressa priserna.
              Självklart ska det ske med godkända legitimationer. Självklart
              ska de som är anställda ha samma villkor som andra anställda i
              Sverige. Men konkurrens kan bidra till att pressa priserna.
            </seg>
            <seg xml:id="i-8fc23e0a483bc307-0">
              Gunilla Wahlén undrade om jag var beredd att överväga någon form
              av reglering av tandvården. Den är redan reglerad på många sätt,
              men jag antar att du menar priserna. Det fanns skäl att ta bort
              tandprisregleringen. De skälen kvarstår, menar jag. Jag tror inte
              att det vore någon bra utveckling att gå tillbaka till den gamla
              sortens prisreglering. Däremot tror jag att man måste vara beredd
              att överväga andra åtgärder. Försäkringskassan arbetar just nu
              med andra förslag som kan påverka priserna. Jag tror inte att
              det räcker med egenansvar för prisutvecklingen hos tandläkarna.
            </seg>
            <seg xml:id="i-369e151ba6717b35-0">
              Kenneth Johansson oroar sig för att jag inte kommer att kunna
              finansiera en tandvårdsreform som kostar flera miljarder. Vi har
              klarat av att finansiera och genomföra de vallöften vi har utställt
              tidigare. Vi kommer att kunna klara av att genomföra en stor tandvårdsreform
              trots att den kommer att bli dyr. Vi kommer att klara det eftersom
              vi inte satsar nästan 50 miljarder på skattesänkningar redan nästa
              år.
            </seg>
          </u>
          <note type="speaker" xml:id="i-84f3ea57822695eb-0">
            Anf. 10 KENNETH JOHANSSON (c):
          </note>
          <u who="kenneth_johansson_7d251e" xml:id="i-f5df908b5fbdff20-2">
            <seg xml:id="i-284fcb40b77ce748-0">
              Herr talman! Debatten om tandvården kretsar först och främst
              kring höga tandvårdspriser och behovet av en bättre tandvårdsförsäkring
              för alla. Jag tror att vi är ganska överens om det. Våra skillnader
              handlar om hur vi löser problemen. Jag och Centerpartiet tror
              att en bättre försäkring först och främst är en försäkring som
              fungerar i praktiken. Att snabbt inordna tandvården i den allmänna
              sjukförsäkringen utan närmare eftertanke oroar mig. Det innebär
              bara att dagens kostnadsproblem sopas under mattan genom höga
              skatter. Det är en traditionell vänsterlösning, enkel att förstå
              men ineffektiv i praktiken.
            </seg>
            <seg xml:id="i-056a5da18c738c34-0">
              Vi har fått ett klargörande från Ylva Johansson under den här
              diskussionen. Det är bra. Däremot tycker jag fortfarande att det
              är väldigt lite besked om vad hon gör för att pressa tandvårdskostnader
              och priser. För min och Centerpartiets del är vi alldeles övertygade
              om att företagsamhet och konkurrens är bra för alla. Vi behöver
              fler innovativa tandvårdsentreprenörer. Vi behöver mer av mångfald.
              Det behöver bli enklare att starta och driva företag, både inom
              och över landsgränserna.
            </seg>
            <seg xml:id="i-47f083645aa09995-0">
              Här har vi besked från Centerpartiet och allianspartierna. Vi
              tror på mångfald. Vi sätter inte käppar i hjulet för den fria
              företagsamheten. Det är en skillnad när det gäller våra partier.
            </seg>
            <seg xml:id="i-487389354277f6af-0">
              En ny tandvårdsförsäkring kräver i stället att vi omfördelar
              i fördelningspolitiken. Dagens system tillåter subventioner till
              ekonomiskt starka grupper på hundratusentals kronor samtidigt
              som svaga grupper inte har råd med tandvård alls. Det är hög tid
              att sätta det reella vårdbehovet i fokus framför godtyckliga åldersgränser
              och ineffektiv planekonomi. Dyra, omfattande och akuta behandlingar
              ska subventioneras mer. Billigare behandlingar ska subventioneras
              mindre.
            </seg>
            <seg xml:id="i-35b53e3f581e9b01-0">
              Konkurrens och konsumentmakt är vidare viktiga drivkrafter för
              kostnadskontroll och effektivitet. På tandvårdsområdet är dessa
              krafter svaga. De behöver stärkas. Jag ser bland annat följande
              åtgärder framför mig.
            </seg>
            <seg xml:id="i-f6857b5cb9f00649-0">
              Konkurrensverket bör granska marknaden för tandvårdsprodukter
              och föreslå snabba åtgärder för ökad konkurrens, till exempel
              åtgärder som underlättar ett inträde för småföretag på marknaden
              för tandvårdsprodukter som implantat. Låt tandhygienister och
              tandsköterskor i långt större utsträckning konkurrera med tandläkarna
              om den förebyggande tandvården, till exempel tandvårdsundersökningar!
              En klarare åtskillnad mellan undersökningar och behandlingar stärker
              både konkurrensen och konsumentmakten. Ställ krav på vårdgivare
              på bättre kund- och prisinformation om tandvårdstjänster och produkter!
              Undersökningsresultat bör delges kunden eller patienten skriftligt
              så att denne kan välja utförare av vidare behandling, det vill
              säga så att denne regelrätt kan shoppa tandvård.
            </seg>
            <seg xml:id="i-1fd7c0316c82477f-0">
              Det är några av mina och Centerpartiets besked. Min fråga till
              Ylva Johansson är om hon också tror på vikten av bättre konkurrens
              och konsumentmakt det har vi hört väldigt lite om för ett fungerande
              tandvårdssystem. Vad tänker hon i så fall göra innan valet för
              att stärka konsumentens möjligheter?
            </seg>
          </u>
          <note type="speaker" xml:id="i-d578ed0c5ea29cac-0">
            Anf. 11 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-c2c0099150165b3d-1">
            <seg xml:id="i-bf642dc2ca5ef7ca-0">
              Herr talman! I dag saknas ett skydd mot höga tandvårdskostnader
              för alla. I grunden är det diskriminerande att endast låta personer
              över 65 år få del av högkostnadsskyddet medan yngre tvingas betala
              nästan hela kostnaden själva.
            </seg>
            <seg xml:id="i-8bfae19aa18b8172-0">
              Regeringen gör också i sin budget bedömningen att kostnaderna
              för 65-plusreformen kommer att öka men kostnaderna i övrigt, det
              vill säga för oss som är yngre än 65 år, ska bli oförändrade.
              Yngre med stora problem ställs alltså fortsatt utanför.
            </seg>
            <seg xml:id="i-9ac0cda7d915d89f-0">
              Att ha råd eller inte att gå till tandläkaren, Ylva Johansson,
              handlar självklart om tandvårdskostnaderna. Men det handlar också
              om hur mycket pengar jag har kvar i plånboken att kunna betala
              dessa kostnader med. Om den debatten tror jag att vi kan återkomma.
            </seg>
            <seg xml:id="i-bcc149d52867f2ad-0">
              Moderaterna har sedan länge tagit ställning för en annan reform,
              som innebär att människor med stora behov får stärkt stöd oavsett
              ålder.
            </seg>
            <seg xml:id="i-8a2322762b650a81-0">
              För det första bör regelverket vara långsiktigt och stabilt.
              Vi har just hört av Gabriel Romanus hur tandvårdsförmånerna har
              ändrats över åren.
            </seg>
            <seg xml:id="i-463c65236205f2b9-0">
              För det andra bör denna tandvårdsförmån vara enkel och lätt att
              förstå.
            </seg>
            <seg xml:id="i-aba0a5fa72f6b25d-0">
              För det tredje ska tandvårdsförmånen vara likformig över hela
              landet, och den ska vara statligt finansierad.
            </seg>
            <seg xml:id="i-6b71c5bb42f25be1-0">
              För det fjärde menar vi att patientens rättssäkerhet måste stärkas.
              Både patienter och vårdgivare ska kunna överklaga fattade beslut.
            </seg>
            <seg xml:id="i-d16e7a1e0952e8fd-0">
              Slutligen anser vi att stöd riktade till grupper med stora behov
              ska öka betydligt oavsett ålder. Men personer med små behov ska
              själva få stå för en större del av kostnaderna. Då hjälper vi
              alla med stora behov och inte bara dem som har kommit upp i en
              viss ålder.
            </seg>
          </u>
          <note type="speaker" xml:id="i-dc8597487c21eaaf-0">
            Anf. 12 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-6b1c6492f55baf34-1">
            <seg xml:id="i-dde4d5664e932b5e-0">
              Herr talman! Ylva Johansson förundrar sig över att vi diskuterar
              Socialdemokraternas politik. Men det är ju ni som har haft ansvaret
              i elva år. Det är ju ni som skulle ha gjort någonting för att
              undvika att hela tänder blir en klassfråga.
            </seg>
            <seg xml:id="i-d44d8eaa8d5ba6f0-0">
              Jag undrar om man kan hitta något område inom svensk politik
              som har varit så misskött som tandvården under dessa elva år.
              Det kanske finns något, men jag tycker att det är svårt att komma
              på något.
            </seg>
            <seg xml:id="i-28adec309e0f0c45-0">
              Nu sägs det att det skulle kosta många miljarder att föra in
              tandvården i sjukförsäkringen om den skulle täckas av sjukvårdens
              högkostnadsskydd. Ja visst, men det är ingen ursäkt för att göra
              ingenting, och det är i stort sett det som ni har gjort. Ni har
              i och för sig släppt loss gigantiska prishöjningar och infört
              ett äldreskydd som praktiskt taget har havererat med enorma väntetider
              och en konstruktion som är vårddrivande, som driver upp vårdbehovet,
              vilket vi alla inser. Det är vad ni har gjort.
            </seg>
            <seg xml:id="i-c1df4b1b487c84d6-0">
              Vi håller inte fast vid detaljerna i 1994 års förslag. Däremot
              håller vi fast vid principen om att man ska kunna få sin tandvårdskostnad
              täckt genom en fast årlig avgift. Det är det som är försäkring.
              Och det intressanta är att ni är för det nu, trots att ni var
              mot det tidigare.
            </seg>
            <seg xml:id="i-8e4cf0f90143e635-0">
              Det står ju i partikongressens beslut att även abonnemangstandvården
              ska utvecklas. Betyder det att alla genom en fast årlig avgift
              ska kunna få rätt att få alla sina tandvårdskostnader täckta?
              Det har statsrådet inte svarat på. Men det är en viktig fråga
              för alla som tar del av denna revolution, som jag vill kalla det,
              som har skett inom det socialdemokratiska partiet. Det är uppenbart.
              50 motioner till partikongressen tyder på att det finns ett missnöje
              med hur regeringen har skött politiken. Och det missnöjet är verkligen
              lätt att förstå.
            </seg>
          </u>
          <note type="speaker" xml:id="i-d1454ef370713518-0">
            Anf. 13 CHATRINE PÅLSSON (kd):
          </note>
          <u who="chatrine_palsson_167827" next="cont" xml:id="i-2ecdb95b9623de30-1">
            <seg xml:id="i-118df90a250ba64b-0">
              Herr talman! Ylva Johansson sade att Socialdemokraterna håller
              sina vallöften. Men Ylva Johansson vet nog att det inte är så.
              Ett exempel är äldrevården och de olika boendeformerna.
            </seg>
            <seg xml:id="i-65e042d2030c2951-0">
              Statsråden har för vana att tala om att de borgerliga partierna
              är splittrade. Jag undrar hur eniga Socialdemokraterna, Vänstern
              och Miljöpartiet är. Hur många frågor går ni till val på där ni
              är överens?
            </seg>
            <seg xml:id="i-cb8093322b86be6b-0">
              Jag måste ställa en fråga. Jag tror att det var 2002 i Almedalen
              som Lars Engqvist, den förre socialministern i den socialdemokratiska
              regeringen, sade just att tandvården på sikt skulle inkluderas
              i sjukförsäkringen. Har sossekongressen ändrat på det nu, eller
              var det Lars Engqvists egen åsikt när han sade det?
            </seg>
            <seg xml:id="i-ea33f6f0e7a6a869-0">
              Det handlar om att på något sätt veta vilken färdriktning man
              har. Självklart är jag också intresserad av att se Socialdemokraternas
              förslag i stort för att göra det bättre för dem som inte har den
              ekonomiska situation som gör att de kan betala sin tandvård. Det
              är huvudfrågan, och om man kan hitta ett bättre system.
            </seg>
            <seg xml:id="i-5900f54a33cb6396-0">
              Hur mycket pengar det skulle kosta att föra in tandvården i sjukförsäkringen
              beror på hur man gör. Naturligtvis får man se över hela sjukförsäkringen
              och de högkostnadsskydd som finns. Och vi vet att det av och till
              diskuteras om det verkligen är optimalt som det är nu eller om
              det är för många som kommer upp till den summa som krävs för högkostnadsskyddet.
            </seg>
            <seg xml:id="i-f8a6e1a7b8022e33-0">
              Men jag tror att vi som står här i talarstolen måste ha väldigt
              klart för oss att en stor del av svenska folket förväntar sig
              och tror att när man behöver nödvändig tandvård, som kanske är
              genetiskt betingad, ska man kunna få det, även om ens plånbok
              inte är fylld. Så är det inte i dag.
            </seg>
          </u>
          <note xml:id="i-2fba05bca71786f0-0">
            Anf. 14 GUNILLA WAHLÉN (v):
          </note>
          <u who="chatrine_palsson_167827" prev="cont" xml:id="i-009ead92d15364c1-1">
            <seg xml:id="i-30cc614438e6b36a-0">
              Herr talman! Som vi hör har vi i dag ett tandvårdssystem som
              är svårt att förstå för patienter, för tandläkare och även för
              politiker. Ersättningssystemet är ett lapptäcke av gamla och nya
              regler och skiljer sig mellan olika åldersgrupper och behov. Och
              det har inte blivit bättre efter avregleringen. Tvärtom blir alltfler
              missnöjda med hur tandvården fungerar i Sverige.
            </seg>
            <seg xml:id="i-85eafec8be85eb4b-0">
              Jag tycker att man kan konstatera jag vänder mig då framför allt
              till de borgerliga partierna att utvecklingen helt klart har visat
              att hälso- och sjukvård inte ska finnas på en helt avreglerad
              marknad. Den ska finnas efter behov till rimliga kostnader såväl
              i storstad som på mindre orter. Tandvården ska nå alla åldersgrupper,
              inte bara barn utan även pensionärer. Avgiften ska vara densamma
              som vi betalar när vi träffar en läkare inom den ordinarie hälso-
              och sjukvården. Vi får då en tandvård som styrs av behov och solidaritet
              och inte av inkomst och klasstillhörighet.
            </seg>
            <seg xml:id="i-e896cc8f4755d209-0">
              Till skillnad från Sveriges Privattandläkarförening anser Vänsterpartiet
              att tandvård går att jämföra med övrig hälso- och sjukvård. Patienterna
              ska ha inflytande över sin vård och behandling, och pappersarbetet
              för att administrera ett nytt system kommer att minska eftersom
              systemet blir enhetligt och gamla överlappande regler försvinner.
            </seg>
            <seg xml:id="i-f6c092e69a0d6771-0">
              Men det viktigaste är att tandvårdssystemet accepteras av de
              flesta, att man gör förändringar så att det blir acceptabelt.
            </seg>
            <seg xml:id="i-9e13c4cce68b4999-0">
              Vi tycker alltså att man bör se över hur prisregleringen ska
              se ut. Men den måste kunna anpassas efter ett högkostnadsskydd.
            </seg>
            <seg xml:id="i-292ffae03381db1d-0">
              Men jag ser att det finns en liten öppning och att det är möjligt
              att diskutera detta när socialministern säger att man kan vidta
              andra åtgärder och kanske även se över priserna.
            </seg>
            <seg xml:id="i-83a9f6b7b59129fd-0">
              Med anledning av att de nya tandläkarna kan pressa priserna med
              bibehållen kvalitet skrev en av kvällstidningarna: Ja till billigare
              tandläkare. Jag vill säga: Ja till billigare tandvård.
            </seg>
          </u>
          <note type="speaker" xml:id="i-5a58994a43a480ce-0">
            Anf. 15 JAN LINDHOLM (mp):
          </note>
          <u who="jan_lindholm_258194" xml:id="i-659954f6fcdc94c7-1">
            <seg xml:id="i-b66e27cff0b023b2-0">
              Herr talman! Jag vill börja med att till Chatrine Pålsson säga
              att även om ni i alliansen anstränger er väldigt mycket för att
              hela tiden påpeka att det bara finns ett alternativ på den borgerliga
              sidan och att det inte spelar någon roll vilket av dessa partier
              som man röstar på, så är vi i Miljöpartiet väldigt måna om att
              påpeka att vi har vår politik som vi går till val på. Sedan förhandlar
              vi. Och vilka vi samarbetar med efter nästa val är alltid en öppen
              fråga. Och runtom i landet kan man se att vi samarbetar med olika
              konstellationer beroende på hur vi på bästa sätt får gehör för
              vår politik.
            </seg>
            <seg xml:id="i-2c06e66eeb90828e-0">
              Kenneth Johansson, du talar mycket om hur viktigt det är med
              privattandläkarna. Jag kan till viss del hålla med dig. Men ditt
              resonemang haltar lite grann eftersom det inte är som du säger,
              alltså att det leder till låga kostnader. Det är ju inom privattandvården
              som vi har den största kostnadsökningen.
            </seg>
            <seg xml:id="i-87fef4c72acd08c3-0">
              Detta med konsumentmakt är inte så enkelt. Hade det varit enkelt
              hade vi säkert haft ett mycket större konsumentinflytande. Men
              både du och alla andra här vet att det är ett jätteproblem för
              oss politiker när man har ordnat det på ett sådant sätt att den
              enskilde så att säga styr kostnaden och någon annan betalar. Vi
              strävar åt det hållet, men när staten eller samhället betalar
              notan måste vi alltid ha system som gör att vi verkligen kan få
              ned kostnaderna.
            </seg>
            <seg xml:id="i-07709dff9b4f658e-0">
              Sedan vill jag bara avsluta med att säga att 20-årsgränsen för
              ungdomstandvården är gammal. I dag dröjer det oftast uppemot 25
              år, kanske närmare 30 år, innan man har en egen inkomst i och
              med de långa utbildningar vi har. Vi tycker att det vore en naturlig
              utveckling av tandvården att höja åldersgränsen för ungdomstandvården
              just som ett första steg mot en förbättring av tandvårdsskyddet.
            </seg>
          </u>
          <note type="speaker" xml:id="i-aa434645a60bc06a-0">
            Anf. 16 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-b1d68f36ffee23c0-2">
            <seg xml:id="i-3c52094cd01d6687-0">
              Herr talman! Önskelistan över allt bra man vill åstadkomma inom
              tandvården är lång, men det ska också betalas. Stora reformer
              inom tandvården kostar stora pengar, men det har nästan lyst med
              sin frånvaro i den här debatten kanske just därför att oppositionen
              i sina alternativa budgetar inte har föreslagit märkbart mer pengar
              till tandvården och inte presenterat något samlat förslag inte
              tidigare år heller.
            </seg>
            <seg xml:id="i-84b153212c6e5853-0">
              Moderaterna föreslår ingen ökning inför en tandvårdsreform men
              lovar ändå ett helt nytt system som hjälper alla på ett bättre
              sätt. Men det ska inte kosta en krona mer än i dag.
            </seg>
            <seg xml:id="i-af3fc46c41708e1c-0">
              Herr talman! Detta är naturligtvis inte trovärdigt. Vill man
              genomföra stora reformer inom tandvårdens område det vill jag
              göra, och det kommer vi socialdemokrater att göra måste man också
              vara beredd att betala den räkningen och avsätta de pengarna.
              Då är det klart att det är skillnad mellan att välja att satsa
              pengar på en tandvårdsreform inför den kommande mandatperioden
              eller att satsa sina miljarder på stora skattesänkningar.
            </seg>
            <seg xml:id="i-7e360831ec8e25f3-0">
              Reformen med 65-plus har diskuterats. Det finns brister i den
              reformen; den behöver förbättras. Men det är också viktigt att
              säga att det är en reform som har betytt oerhört mycket för oerhört
              många människor. Minst hundra tusen människor har fått nya tänder
              har fått råd med det tack vare den här reformen. Att kalla detta
              för ett gigantiskt misslyckande, som Gabriel Romanus gjorde, tycker
              jag är kränkande. Det är en viktig reform som har betytt mycket.
              Vi ska naturligtvis behålla de delar i den reformen som är bra
              men också se över de problem vi har, till exempel med orimligt
              långa väntetider innan man kan få ett beslut.
            </seg>
            <seg xml:id="i-bc483c8272a3955a-0">
              Kenneth Johansson efterlyste olika åtgärder för att få bättre
              koll på priserna. Men Socialstyrelsen har redan i dag i uppdrag
              att se över hur informationen till patienterna och detta med både
              kostnader och behandlingstider kan förbättras så att man verkligen
              får den här konsumentupplysningen. Det uppdraget har alltså Socialstyrelsen
              redan, och det ska redovisas inom kort.
            </seg>
            <seg xml:id="i-f4a3ba501658598e-0">
              Försäkringskassan har redan ett uppdrag som man arbetar för fullt
              med och som till exempel gäller hur man får fram prisjämförelser
              via Internet som är lätt tillgängliga för alla patienter detta
              för att kunna jämföra.
            </seg>
            <seg xml:id="i-7fdf3c2bc3ba5f4a-0">
              Konkurrensverket har haft ett uppdrag som redovisades i somras.
              Man kom med en rapport där man tar upp bland annat just det som
              Kenneth Johansson efterlyser. Mycket av det som Kenneth Johansson
              tagit upp är alltså redan på gång eller har redan redovisats.
            </seg>
            <seg xml:id="i-b4a6c03e8a63cf22-0">
              Kenneth Johansson målar upp en bild av att man kan åstadkomma
              stora förbättringar för väldigt många med den här typen av förändringar.
              Men då är det viktigt att komma ihåg att vad Centern har föreslagit
              är ett inkomstrelaterat högkostnadsskydd inom tandvårdsförsäkringen.
              Det är att frångå den generella välfärden och det generella tandvårdsstödet,
              som alltså gäller alla, och någonting som bara ska gälla inkomstrelaterat.
              Samtidigt föreslår Centern att den viktiga reformen med 65-plus
              avskaffas som har inneburit mycket stora möjligheter för väldigt
              många människor. Det är inte en reform helt utan skönhetsfläckar,
              men över hundra tusen människor har alltså fått möjlighet till
              nya tänder.
            </seg>
          </u>
          <note type="speaker" xml:id="i-1ecab67b830e3397-0">
            Anf. 17 KENNETH JOHANSSON (c):
          </note>
          <u who="kenneth_johansson_7d251e" xml:id="i-f5df908b5fbdff20-3">
            <seg xml:id="i-876cf2fc362988a5-0">
              Herr talman! Dagens tandvårdssystem kan få de bästa tänder att
              gnissla. Men jag vill inte se en allmän sjuk- och tandvårdsförsäkring
              som täcker kostnader för att bleka tänder med hjälp av skattemedel.
              Reella vårdbehov måste få styra i framtiden inte godtyckliga åldersgränser
              eller gränslös kostnadstäckning.
            </seg>
            <seg xml:id="i-5bf8f66bd560165f-0">
              Jag och Centerpartiet anser att tandvården i dag håller hög kvalitet
              men att det samtidigt är viktigt med en starkare konkurrens och
              konsumentmakt. Vi vill se fler småföretag vad gäller både tandvårdstjänster
              och tandvårdsprodukter. Det behövs också en bättre konsumentgranskning
              och upplysning för att driva på konkurrensen och pressa priserna.
            </seg>
            <seg xml:id="i-ad6449126a9adb5f-0">
              Dessutom tror vi att bättre och fler folkbildningsinsatser för
              att förbättra folktandhälsan är viktigt. Exempelvis vill även
              vi satsa på en check för fri undersökning för 22-åringar. Det
              skapar bättre incitament för att följa upp tandhälsan och urvattnade
              subventioner.
            </seg>
            <seg xml:id="i-988de24934aad9db-0">
              När det gäller pengar har regeringen för nästa år inte en krona
              i extrapengar i sin budget. Centerpartiet avsätter 325 miljoner
              kronor för år 2006. Det är skillnad! Under en treårsperiod har
              vi 1 miljard kronor i redovisade penningförstärkningar, så snacka
              går, Ylva Johansson!
            </seg>
            <seg xml:id="i-c043e52614f12913-0">
              När det gäller prioriteringar säger vi: Prioritera behovet! I
              det sammanhanget överväger vi också fördelningspolitiken. Vi överväger
              ett inkomstrelaterat system. Men det viktigaste är att hela tiden
              ta fasta på behovet och på att det ska vara ett rättvist system.
              Det ska omfatta alla efter det behov som föreligger.
            </seg>
          </u>
          <note type="speaker" xml:id="i-25c6f342484cef36-0">
            Anf. 18 Statsrådet YLVA JOHANSSON (s):
          </note>
          <u who="mikael_johansson_ec52c2" next="cont" xml:id="i-15e6aad0dcb881cd-0">
            <seg xml:id="i-f2eb94c94dc5ee38-0">
              Herr talman! Jag behöver kanske klargöra för Kenneth Johansson
              att vi socialdemokrater inte föreslår godtyckliga åldersgränser,
              utan vi föreslår en ny tandvårdsförsäkring för alla. Det är ni
              i Centerpartiet som föreslår särskilda checkar för 22-åringar.
            </seg>
            <seg xml:id="i-55a07bf04eee1f31-0">
              Vi socialdemokrater säger inte att man ska behöva ha ett inkomstrelaterat
              stöd utan föreslår ett generellt stöd, ett stöd som gäller för
              alla. Det är ni i Centern som vill ha det inkomstrelaterade tandvårdsstödet.
            </seg>
            <seg xml:id="i-74e68e93f9ebb09d-0">
              Vi vill ha en tandvårdsreform som omfattar alla, som ger både
              stöd för det förebyggande arbetet och skydd mot höga kostnader.
              Det är ett nytt förslag som ska presenteras i början av nästa
              år. Det här börjar genomföras år 2007. Från år 2007 kommer medel
              att finnas anslagna i budgeten för detta. Då kommer det inte att
              räcka med några miljoner kronor för den typ av stora tandvårdsreformer
              som vi vill göra, utan det kostar många miljarder. Men det är
              en prioritering som vi är beredda att göra.
            </seg>
          </u>
          <note xml:id="i-c47a279d069ef414-0">
            Överläggningen var härmed avslutad.
          </note>
          <note xml:id="i-2553a028c83e1ba8-0">
            2 § Anmälan om fördröjda svar på interpellationer
          </note>
          <note xml:id="i-5e5929830b22d6ab-0">
            Till riksdagen hade inkommit följande skrivelser:
          </note>
          <note xml:id="i-e8dd582fcfbda7b7-0">
            Interpellation 2005/06:73
          </note>
          <note xml:id="i-9d4151f994545126-0">
            Interpellation 2005/06:73 av Linnéa Darell (fp)
          </note>
          <note xml:id="i-976b82b567fa0818-0">
            Interpellationen kommer att besvaras 22 november 2005.
          </note>
          <u who="mikael_johansson_ec52c2" prev="cont" xml:id="i-239bead46499890d-0">
            <seg xml:id="i-58b495a40cbe12b8-0">
              Skälet till dröjsmålet är tjänsteresor.
            </seg>
            <seg xml:id="i-58b495a40cbe12b8-1">
              Skälet till dröjsmålet är tjänsteresor.
            </seg>
            <seg xml:id="i-58b495a40cbe12b8-2">
              Skälet till dröjsmålet är tjänsteresor.
            </seg>
          </u>
          <note xml:id="i-cfd54835b99b4ac7-0">
            Dag Ekman
          </note>
          <note xml:id="i-2f0e6f0c58d073f4-0">
            Interpellation 2005/06:81
          </note>
          <note xml:id="i-bc2106342b9e91df-0">
            Interpellation 2005/06:81 av Stefan Attefall (kd)
          </note>
          <note xml:id="i-976b82b567fa0818-1">
            Interpellationen kommer att besvaras 22 november 2005.
          </note>
          <note xml:id="i-cfd54835b99b4ac7-1">
            Dag Ekman
          </note>
          <note xml:id="i-ba189d5f8fe2a9fc-0">
            Interpellation 2005/06:82
          </note>
          <note xml:id="i-4f1792c9104ffe1c-0">
            Interpellation 2005/06:82 av Hans Backman (fp)
          </note>
          <note xml:id="i-976b82b567fa0818-2">
            Interpellationen kommer att besvaras 22 november 2005.
          </note>
          <note xml:id="i-cfd54835b99b4ac7-2">
            Dag Ekman
          </note>
          <note xml:id="i-91e5e78339f5ecc0-0">
            3 § Svar på interpellation 2005/06:47 om en skola som aktivt
            övervinner svårigheter
          </note>
          <note type="speaker" xml:id="i-cf9e64208740f0ee-0">
            Anf. 19 Statsrådet IBRAHIM BAYLAN (s):
          </note>
          <u who="unknown" next="cont" xml:id="i-c8bc107fd2730fec-0">
            <seg xml:id="i-723c591cc6fb6567-0">
              Herr talman! Ana Maria Narti har frågat mig om jag kommer att
              verka för att förslagen till ny skolplan tydligt fastställer skolans
              ansvar när det gäller nödvändiga insatser i elevernas utveckling
              samt om jag genom direktiv och förordningar kommer att göra slut
              på de destruktiva myterna om elever som helt på egen hand löser
              sina konflikter och utan de vuxnas hjälp söker kunskap.
            </seg>
            <seg xml:id="i-b256560df917086f-0">
              Att skapa en likvärdig skola för alla där elevernas rättigheter
              respekteras fullt ut prioriteras högt. Det är själva grunden för
              regeringens utbildningspolitik. Varje elev ska bemötas utifrån
              sina behov och förutsättningar. Att kunna läsa, skriva och räkna
              är grundläggande färdigheter för att eleverna ska klara sig i
              skolan och i livet. Ingen flicka eller pojke ska behöva gå igenom
              grundskolan utan att brister upptäcks och rättas till tidigt.
              Detta måste skolan klara bättre. Skolan ska vara en skola för
              alla barn och ungdomar.
            </seg>
            <seg xml:id="i-526dc71800f3eac7-0">
              I arbetet med en ny skollag är den bärande tanken att alla elever
              ska ges en likvärdig utbildning av hög kvalitet. De elever som
              får svårigheter i sin skolsituation ska ges stöd för att uppnå
              målen. Alla elever ska ha en skolmiljö som präglas av trygghet
              och studiero.
            </seg>
            <seg xml:id="i-da1be71bff9d868a-0">
              Regeringen har vidtagit flera åtgärder för att komma till rätta
              med elevernas bristande kunskaper, främst i svenska och matematik.
              Statens skolverk har exempelvis fått i uppdrag att föreslå förtydliganden
              av kursplanerna i dessa ämnen. Att se över det nationella uppföljningssystemet
              ingår också i uppdraget.
            </seg>
            <seg xml:id="i-2eb3b51abc802210-0">
              Regeringen aviserade dessutom i budgetpropositionen för år 2006
              att kvalitetsinsatser ska genomföras för att stärka matematikundervisningen.
              Riktade insatser för att stödja skolornas och kommunernas arbete
              med att förbättra elevernas läsförmåga ska också genomföras.
            </seg>
            <seg xml:id="i-fc3a363001d92f6f-0">
              Regeringen beslutade i mars 2005 genom ändring i bland annat
              grundskoleförordningen att alla elever ska få en framåtsyftande
              individuell utvecklingsplan redan från årskurs 1. I april 2005
              fattade regeringen vidare beslut om uppdrag till Statens skolverk
              och Myndigheten för skolutveckling med anledning av förordningsändringarna.
              Skolverket har på regeringens uppdrag utarbetat allmänna råd,
              och Myndigheten för skolutveckling har fått i uppdrag att stödja
              och inspirera utvecklingsarbetet om individuella utvecklingsplaner.
              Inga elever ska heller behöva utsättas för någon form av trakasserier
              eller andra kränkningar såsom mobbning. Skolan ska genomsyras
              av en demokratisk grundsyn om alla människors lika värde och vara
              en trygg och säker arbetsplats för elever och personal.
            </seg>
          </u>
          <note xml:id="i-6aa70c7ceb98f13d-0">
            Den 26 oktober 2005 överlämnade regeringen propositionen Trygghet,
            respekt och ansvar om förbud mot diskriminering och annan kränkande
            behandling av barn och elever till riksdagen. Propositionen innehåller
            förslag till en lag om förbud mot diskriminering på grund av kön,
            etnisk tillhörighet, religion eller annan trosuppfattning, sexuell
            läggning och funktionshinder samt annan kränkande behandling såsom
            mobbning. De som omfattas är barn och elever i alla verksamheter
            som omfattas av nu gällande skollag. Härigenom gäller den nya
            lagen bland annat förskoleverksamhet, skolbarnsomsorg, grund-
            och gymnasieskola samt kommunernas vuxenutbildning. Lagens ändamål
            är också att främja barns och elevers lika rättigheter. Enligt
            lagen ska därför den som ansvarar för verksamheten se till att
            det bedrivs ett målinriktat arbete för att främja lagens ändamål.
            Det är Jämställdhetsombudsmannen, Ombudsmannen mot etnisk diskriminering,
            Ombudsmannen mot diskriminering på grund av sexuell läggning,
            Handikappombudsmannen och Statens skolverk som ska se till att
            lagen följs. Lagen föreslås träda i kraft den 1 april 2006.
          </note>
          <u who="unknown" prev="cont" xml:id="i-25be52f414cc1fd7-0">
            <seg xml:id="i-611e82b7db670e1f-0">
              Skolan ska främja elevernas harmoniska utveckling och se till
              att de som behöver särskilt stöd får det. Undervisningen ska bedrivas
              i demokratiska arbetsformer och utveckla elevernas förmåga att
              ta ansvar, men de vuxna i skolan har självklart ett ansvar för
              att stödja och leda arbetet. De åtgärder som jag redovisat stöder
              denna utveckling.
            </seg>
          </u>
          <note type="speaker" xml:id="i-dd2c55b630eeaa8a-0">
            Anf. 20 ANA MARIA NARTI (fp):
          </note>
          <u who="ana_maria_narti_aaeac7" xml:id="i-321925ebb6ec66f7-0">
            <seg xml:id="i-58647afc84999f2f-0">
              Herr talman! Tack, skolministern. Jag vet att skolministern har
              stora ambitioner, och jag är ledsen för vissa beslut på den socialdemokratiska
              kongressen som inte pekade på samma stora ambitioner. Dock kan
              jag inte säga att det svar jag har fått på min interpellation
              är tillfredsställande. Alla de åtgärder som skolministern presenterar
              är generella åtgärder. Jag tog upp två mycket specifika företeelser.
              Låt mig börja med den andra företeelsen jag tog upp, de dyslektiska
              barnens svårigheter i skolan.
            </seg>
            <seg xml:id="i-2fd36c75811cd009-0">
              När vi fick en delegation av föräldrar till dyslektiska barn
              på besök till utskottet fick vi en mycket tydlig beskrivning av
              hur skolan inte reagerar i tid. Med tanke på det vill jag ha svar
              på mycket precisa frågor: Vad tänker skolministern göra för just
              dyslektiska barn? Kommer specialläraren tillbaka till klassrummet?
              Vi vet att specialpedagogen i dag har ett slags samordningsfunktion
              på högre nivå i skolan och vistas mycket sällan i klassrummet.
              Men vår övertygelse är att specialläraren i första hand behövs
              i klassrummet och i första hand i det praktiska vardagsarbetet
              med barn som har speciella svårigheter.
            </seg>
            <seg xml:id="i-ec019ad0fddb7ad9-0">
              Sedan vill jag också fråga om lärarutbildningen, som har blivit
              så otroligt flexibel att den fullständigt har tappat strukturen,
              kommer att innehålla precisa moment av arbete med dyslexi. Det
              är också väldigt viktigt att veta om kommunerna, som har ansvaret
              för kompetensutveckling hos de lärare som redan finns på olika
              skolor, kommer att anordna specialutbildning, kompetensutveckling
              för redan anställda lärare så att de kan ändra sin attityd gentemot
              dyslektiska barn.
            </seg>
            <seg xml:id="i-826cc5d87cca16a5-0">
              Jag tror fortfarande att den största svårighet som skolministern
              kommer att stöta på ligger i de myter som jag beskrev. Jag var
              i en skola i början av den här terminen. Den skolan var väldigt
              stolt över sina fantastiskt avancerade pedagogiska metoder. De
              skulle visa oss hur demokratin fungerade för eleverna i en femte
              klass, alltså efter fem år i skolan. Men barnen läste väldigt
              dåligt. De stavade och stakade sig oerhört långsamt genom några
              enkla meningar. Där stod alla dessa skolbyråkrater plus lärare
              som betraktades som ett slags genier på den moderna pedagogikens
              område och såg inte att barnen efter fem år i skolan inte kan
              läsa. Det var vanliga elever. Jag är säker på att det fanns väldigt
              många bland dem som inte var dyslektiker.
            </seg>
            <seg xml:id="i-3b5c67ecec9f1c68-0">
              Myten om att barnen lär sig av sig själva och söker kunskap när
              de har lust ska bort från den svenska skolan!
            </seg>
          </u>
          <note type="speaker" xml:id="i-ef2dad5ac0dc840b-0">
            Anf. 21 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-0">
            <seg xml:id="i-ea440c1d519e0bab-0">
              Herr talman! Den fråga som Ana Maria Narti har ställt till mig
              är om jag kommer att verka för att förslagen till ny skolplan
              tydligt fastställer skolans ansvar när det gäller nödvändiga aktiva
              insatser i elevernas utveckling. Jag tar för givet att Ana Maria
              Nartis fråga gäller skollagen och inte skolplanen, för skolplanen
              görs ju lokalt i kommunerna. Jag tror att både gällande och förhoppningsvis
              kommande skollag är tydlig när det gäller elevernas rätt att få
              nödvändig hjälp och stöd för sin kunskapsutveckling och sociala
              utveckling.
            </seg>
            <seg xml:id="i-f2a986713636caa9-0">
              Dessutom är det jag vet inte om Ana Maria Narti känner till det
              en proposition som regeringen har lämnat till riksdagen och som
              just handlar om elevernas rätt till en trygg skolmiljö och studiero
              i klassrummen. Den syftar till att förtydliga skolans ansvar för
              att både jobba förebyggande och ingripa om det händer saker som
              är av antingen diskrimineringsnatur eller kränkningsnatur, till
              exempel mobbning. Det ansvaret knyts till ett skadeståndsansvar
              för de skolor som inte tar detta på fullaste allvar. Det ska inte
              råda något tvivel om att den socialdemokratiska regeringen har
              som ett tydligt mål att skapa en trygg skolmiljö och studiero
              i våra klassrum.
            </seg>
            <seg xml:id="i-1f4c21abbba6f323-0">
              Den andra frågan som har ställts är: Kommer statsrådet att verka
              för att genom direktiv och förordningar äntligen göra slut på
              de destruktiva myterna om elever som helt på egen hand löser sina
              konflikter och utan de vuxnas hjälp söker kunskap?
            </seg>
            <seg xml:id="i-f46e233472ce6dcd-0">
              Jag måste säga att jag inte riktigt förstår vad Ana Maria Narti
              och Folkpartiet menar här. Folkpartiet har gjort sig till talesmän
              för att svartmåla den svenska skolan. Efter att ha besökt ett
              70-tal skolor det senaste året i ett drygt 50-tal kommuner kan
              jag konstatera att det finns väldigt mycket gott utvecklingsarbete
              som pågår i den svenska skolan. Det finns väldigt många brister
              som vi måste ta tag i. Men jag känner inte igen att detta skulle
              vara någonting som lever i den svenska skolan. De vuxna har alltid
              ett ansvar både pedagogerna och de andra vuxna i skolan att se
              till att eleverna får en bra kunskapsutveckling.
            </seg>
            <seg xml:id="i-0c8bcf8e1c93796c-0">
              Jag måste fråga Folkpartiet och Ana Maria Narti: Exakt vilka
              skolor är det som jobbar efter myter? Var finns dessa skolor som
              ni brukar benämna som flumskolor? Kan ni inte peka ut dem någon
              gång! Att bara i svepande formuleringar anklaga en hel yrkeskår
              för att ägna sig åt flummighet tycker jag inte är sjyst. Peka
              ut var dessa skolor finns så att vi kan besöka dem! Hittills har
              jag i alla fall inte träffat på någon.
            </seg>
            <seg xml:id="i-0554ab58d313bd7f-0">
              Sedan hade interpellanten också frågor kring lärarutbildningen.
              Jag kan glädja Folkpartiet och Ana Maria Narti med att regeringen
              redan har vidtagit ett flertal åtgärder för att göra just läs-
              och skrivutvecklingen till en central punkt för samtliga lärare.
              Dessa förändringar genomfördes redan i somras genom ändringar
              i examensordningen. Dessutom ska speciallärarfunktionen ingå i
              samtliga lärarutbildningar på lärarhögskolan.
            </seg>
            <seg xml:id="i-8c369ffc08f3d0d6-0">
              Det är viktigt att framhålla att den satsning som den socialdemokratiska
              regeringen har gjort på fler lärare och andra anställda i skolan
              har inneburit en ökning av antalet specialpedagoger med 17 % på
              fyra år. Det är en kraftig och nödvändig ökning för att se till
              att alla elever också de som har de tuffaste förutsättningarna
              får den hjälp och det stöd som de behöver. Det är viktigt.
            </seg>
          </u>
          <note type="speaker" xml:id="i-1b9d4af7bce92cf2-0">
            Anf. 22 ANA MARIA NARTI (fp):
          </note>
          <u who="ana_maria_narti_aaeac7" xml:id="i-321925ebb6ec66f7-1">
            <seg xml:id="i-238389b3d85961c1-0">
              Herr talman! De berömda myterna har sina rötter i 60-talet. Det
              finns en rad mycket kända svenska pedagoger som har ägnat sina
              liv åt dessa myter. En av de mest berömda är Jan Thavenius. Jag
              hade drabbningar med honom på 80-talet. Sedan kom Bengt Göransson
              som skolminister. Tonen i skoldebatterna blev då annorlunda, men
              sedan glömde man bort Bengt Göransson väldigt fort.
            </seg>
            <seg xml:id="i-e2f6cd84ab05ef2d-0">
              För inte så länge sedan hade vi en hearing i utbildningsutskottet.
              Då satt en av dessa guruer i salongen, och han försökte att tysta
              ned mig när jag ställde en fråga om ämneskunskap hos blivande
              lärare. En sådan fråga fick inte ställas.
            </seg>
            <seg xml:id="i-cb8ac5dc482355a9-0">
              Dessa människor hade oerhört trånga föreställningar om kunskap.
              De hade klart maoistiska föreställningar om vad som passar i den
              så kallade demokratiska skolan som gudskelov inte existerar, för
              den kan inte existera enligt deras modell.
            </seg>
            <seg xml:id="i-c439b2ab35c14fa5-0">
              Jag kan berätta en historia från den tiden som jag var väldigt
              aktiv i skoldebatten, i början på 80-talet. Vi åkte tillsammans
              med Yngve Persson, som var en väldigt känd fackföreningsledare
              och socialdemokratisk riksdagsledamot, till en kommun i närheten
              av Helsingfors för att undersöka ett mycket grovt fall av mobbning.
              Med oss följde en känd tv-journalist.
            </seg>
            <seg xml:id="i-8cc9fdebc360441f-0">
              Där fick vi beskrivet för oss hur en pojke först hade fått alla
              sina kläder förstörda. Sedan hade hans nya klocka krossats och
              hans revben hade brutits. Då ringde skolsköterskan till sjukhusets
              akutmottagning för att man inte skulle lämna något intyg eftersom
              det var synd om mobbarna.
            </seg>
            <seg xml:id="i-a6cd3fad65dc6fb8-0">
              Tv-journalisten som följde med oss som tyvärr är avliden och
              inte kan vittna om det här vägrade inse problemet. Han sade: Sådant
              kan inte inträffa i den svenska demokratiska skolan.
            </seg>
            <seg xml:id="i-130dc07f583ab5e4-0">
              Jag har stött på dessa problem under hela tiden som mina barn
              har gått i skolan de är nu 32 och 25 år gamla. Under en lång tid
              har jag på nära håll kunnat se lidandet hos mobbningens offer.
              Skolorna gjorde ibland lite och ibland ingenting alls åt detta,
              därför att det var synd om mobbarna.
            </seg>
            <seg xml:id="i-a0131b37ee13bb3b-0">
              I går kväll hörde jag en liknande historia berättad av en lärare
              om en hemsk terrorist som terroriserade sina kamrater. Och vem
              får hjälp av skolan? Jo, terroristen, inte offren.
            </seg>
            <seg xml:id="i-53009f305950e0f2-0">
              Jag tycker att det är dags att en gång för alla göra slut på
              det här sättet att agera i skolan. Det har tyvärr blivit en vana
              på väldigt många ställen att inte agera, att agera obestämt, att
              inte våga ingripa eller att vänta på att sakerna ska lösa sig
              av själva. Så får det inte vara.
            </seg>
          </u>
          <note type="speaker" xml:id="i-9a2c81e441d13000-0">
            Anf. 23 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-1">
            <seg xml:id="i-7a584a3c6f88392f-0">
              Herr talman! Jag ställer min fråga återigen därför att jag inte
              fick något svar på den. Var finns dessa skolor? Vilka skolor är
              det som jobbar efter myter och inte efter den skollag och de läro-
              och kursplaner som vi har i Sverige? Det skulle vara väldigt intressant
              att höra det. Min bild av dagens svenska skola är en helt annan
              än den som fanns i början av 70- och 80-talen och den som Ana
              Maria Narti redogör för.
            </seg>
            <seg xml:id="i-f5abb04d008c0f46-0">
              Jag hör allt som oftast denna beskrivning från Folkpartiet av
              den svenska skolan. Jag vill veta exakt var dessa skolor finns.
              Man kan inte bara i allmänna ordalag anklaga en hel yrkeskår för
              att ägna sig åt flummighet utan att någon gång faktiskt tala om
              var detta finns. Jag instämmer inte i den bilden.
            </seg>
            <seg xml:id="i-3f7857a9b8dba392-0">
              Att det finns brister i den svenska skolan är uppenbart, och
              dem tar vi itu med. Vi tar krafttag mot mobbningen och kränkningarna
              och mot de skolor som inte vidtar åtgärder när elever behöver
              både hjälp och stöd.
            </seg>
            <seg xml:id="i-f15c08d0bf197e93-0">
              Vi föreslår en helt ny lagstiftning som tydliggör skolornas ansvar
              för förebyggande arbete och för att ingripa om det händer något.
              Ingriper man inte ska man kunna bli skyldig att betala skadestånd
              till eleven och hans eller hennes föräldrar. Det är inte därför
              att vi vill se en massa skadestånd utbetalda, utan därför att
              det ska vara tydligt att elever har rätt till en trygg skolmiljö
              och studiero i klassrummet.
            </seg>
            <seg xml:id="i-3271a7e5d0d0f61c-0">
              Sedan måste jag säga att jag vänder mig kraftfullt emot att man
              från Folkpartiet kallar svenska elever för terrorister. Det går
              inflation i det ordet om man kallar de barn som går i den svenska
              grundskolan för terrorister. Det är ingenting som jag ställer
              upp på. Det vittnar kanske mera om Folkpartiets människosyn när
              man hela tiden utmålar de svenska eleverna som ligister och terrorister.
              Visst finns det elever som behöver hjälp och stöd både av skolan
              och av den sociala omsorgen. Men att kalla elever för terrorister
              ställer jag mig inte bakom. För mig är terrorism någonting oerhört
              hemskt, och mig veterligt pågår det inte någonting sådant i den
              svenska skolan. Att elever kränker varandra är inte acceptabelt,
              vare sig i skolan eller någon annanstans. Där ska vi ingripa och
              ta krafttag.
            </seg>
            <seg xml:id="i-35af698450d7ff68-0">
              Herr talman! Det finns mycket fint i den svenska skolan. Det
              finns också väldigt mycket som kan bli bättre. En grundförutsättning
              för att förbättra resultaten i den svenska skolan, för att göra
              den tryggare och för att se till att det finns studiero i klassrummen
              är att det finns kompetent personal att tillgå. Det är därför
              som regeringen under de senaste fyra åren föreslagit och också
              fått riksdagens stöd för stora insatser för att anställa fler
              pedagoger och också andra specialister.
            </seg>
            <seg xml:id="i-97c646c9fda04296-0">
              De fyra första åren av denna satsning har inneburit att netto
              14 000 fler har anställts inom den svenska grund- och gymnasieskolan.
              Det är ett bra tillskott. Dessutom är det ett nödvändigt tillskott
              för att man ska kunna nå de väldigt höga ambitioner som vi har
              i Sverige, nämligen att alla elever oavsett bakgrund och förutsättningar
              ska få en bra grundutbildning och goda möjligheter att välja det
              liv som de själva vill leva.
            </seg>
          </u>
          <note type="speaker" xml:id="i-44234a7999dc4864-0">
            Anf. 24 ANA MARIA NARTI (fp):
          </note>
          <u who="ana_maria_narti_aaeac7" xml:id="i-321925ebb6ec66f7-2">
            <seg xml:id="i-fab310358ddbfdc9-0">
              Herr talman! Var finns skolorna? Vi i Folkpartiet är inte intresserade
              av att ta den ena eller den andra skolan som exempel. Men i min
              interpellation fanns faktiskt ett mycket konkret exempel, de två
              skolorna i Lerum som hade låtit en pojke ta livet av sig på grund
              av mobbning. Detta händer alltså i dag i Sverige. Vill skolministern
              blunda för sådana fakta så får han göra det, men det här är ett
              mycket känt faktum.
            </seg>
            <seg xml:id="i-e50457f7ce696606-0">
              Vi vill samarbeta med elever, med lärare, och vi har fått bekräftelse
              på att vi har rätt under våra besök i Finland. Det är mycket intressant
              att veta att en lärare är lärare i Finland, att en lärare där
              har rätt att kräva mycket mer av eleverna än vad en svensk lärare
              har.
            </seg>
            <seg xml:id="i-7fb5570911a92e84-0">
              I Finland träffade vi lärare från Sverige som hade flyttat till
              Finland, för de mådde mycket bättre i arbetsmiljön och med de
              förutsättningar som finns där. Det första som de hade upplevt
              var just att det finns en helt annan, ärligare och rakare relation
              mellan lärare och elev och att skyldigheterna och rättigheterna
              för elever och lärare är mycket tydligare, och då går det mycket
              bättre att samarbeta.
            </seg>
            <seg xml:id="i-7c12ddbd3b98cac6-0">
              Vi svartmålar inte. Vi vill rätta till grundläggande fel i den
              svenska skolideologin. Och jag är säker på att Bengt Göranssons
              mentalitet så småningom återkommer också till socialdemokratin.
              Men jag tycker synd om barn som går igenom skolan och förlorar
              väldigt mycket just i avsaknad av en Bengt Göransson.
            </seg>
          </u>
          <note type="speaker" xml:id="i-6f16b15d1d0ff118-0">
            Anf. 25 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-2">
            <seg xml:id="i-ab8369c326ee71da-0">
              Herr talman! Det är glädjande att Folkpartiet har en socialdemokratisk
              skol- och utbildningsminister som sin förebild. Jag tror dock
              inte att Bengt Göransson själv skulle hålla med om att den hårdföra
              batongpolitik som Folkpartiet vill föra har någonting med hans
              tankar eller idéer att göra.
            </seg>
            <seg xml:id="i-08a84c848fafc920-0">
              Jag hade tänkt ställa ytterligare en fråga kring detta med lärarna,
              men eftersom interpellanten inte har möjlighet att svara avstår
              jag från att göra det. Eftersom interpellanten påstår att lärare
              i Finland är lärare, undrar jag vad interpellanten anser att lärarna
              i Sverige gör. Men eftersom interpellanten inte har möjlighet
              att svara på det ska jag inte ställa den frågan.
            </seg>
            <seg xml:id="i-faa7bee35be52f5f-0">
              Jag tror att vi alla kan vara överens om att en av de grundläggande
              förutsättningarna för att vi ska ha ännu fler barn och ungdomar
              som klarar av skolan på ett fullgott sätt, som når upp till målen
              och kan göra egna val, till exempel till gymnasiet, är att vi
              har kompetent och bra personal, och det har vi. På väldigt många
              av våra skolor har vi engagerad och kompetent personal, såväl
              pedagoger som andra specialister.
            </seg>
            <seg xml:id="i-fb6a8960fcad644b-0">
              Jag tror dessutom att det är en stor framgångsfaktor att vi fortsätter
              satsningen på att öka resurserna till skolan och se till att fler
              kan anställas. Det handlar inte bara om pedagoger utan också om
              kuratorer, psykologer, skolbibliotekarier ja, helt enkelt den
              personal som skolan behöver för att se till att eleverna når målen.
            </seg>
            <seg xml:id="i-98742d5cc66e304d-0">
              Dessutom är jag övertygad om att vi behöver stärka uppföljningen
              i den svenska skolan även från första året. Det får aldrig vara
              så att en elev går igenom den svenska skolan utan att få nödvändiga
              basfärdigheter med sig, verktyg som är nödvändiga för att ta till
              sig alla ämnen. Det är därför som regeringen redan från våren
              2006 inför individuella utvecklingsplaner för samtliga elever.
              De ska vara framåtsyftande och de ska fokusera på den hjälp och
              det stöd som eleven har rätt att få för att klara målen.
            </seg>
          </u>
          <note xml:id="i-c47a279d069ef414-1">
            Överläggningen var härmed avslutad.
          </note>
          <note xml:id="i-1c2b2fa54dcfa7d4-0">
            4 § Svar på interpellation 2005/06:66 om programmålen för naturvetenskapsprogrammet
          </note>
          <note type="speaker" xml:id="i-9d5f64d9e41e058d-0">
            Anf. 26 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-3">
            <seg xml:id="i-077446ffd203d22a-0">
              Herr talman! Axel Darvik har frågat mig vad jag avser att göra
              för att på lång sikt höja intresset för naturvetenskaplig utbildning.
              Han har vidare frågat mig vad jag avser att göra för att garantera
              att naturvetenskapsprogrammets inriktning samhälle får en naturvetenskaplig
              inriktning och för att ämnet fysik inte ska drabbas av nedskärning
              i det nya naturvetenskapsprogrammet. Dessutom har han frågat mig
              om jag är beredd att ompröva beslutet att inte skicka ut förslagen
              till ny gymnasieskola på allmän remiss.
            </seg>
            <seg xml:id="i-f3b62ca01816e504-0">
              Regeringen har under flera år givit stöd till det naturvetenskapliga
              utbildningsområdet genom bland annat NOT-projektet, inrättande
              av nationella resurscentrum för de naturvetenskaplig/tekniska
              ämnena och satsning på kompetensutveckling av lärare inom matematik,
              naturvetenskap och teknik (MNT). Även enligt EU:s utbildningsmål
              kräver detta område särskild uppmärksamhet.
            </seg>
            <seg xml:id="i-be7ae2bdc9431909-0">
              Naturvetenskaplig och teknisk utveckling är avgörande för ett
              konkurrenskraftigt kunskapssamhälle. Inom näringslivet finns ett
              stort behov av välutbildade naturvetare och tekniker. Det är viktigt
              att fler kvinnor uppmuntras att välja yrken inom denna sektor.
              Det handlar inte bara om att få fler yrkesverksamma inom området.
              Kunskap i naturvetenskap och teknik är viktigt för alla oavsett
              yrkesinriktning. För att Sverige ska ha en god utveckling och
              stå sig väl internationellt är det nödvändigt med fortsatta insatser
              för att öka intresset och förbättra resultaten inom dessa ämnen.
            </seg>
            <seg xml:id="i-1ab1eb1645526901-0">
              Mot denna bakgrund fick Myndigheten för skolutveckling i december
              2004 i uppdrag att utarbeta en handlingsplan för hur barns, elevers
              och vuxnas intresse för naturvetenskap och teknik bättre kan tas
              till vara och utvecklas. Myndigheten redovisade handlingsplanen
              i juli 2005. Regeringen avser att inom kort ge Myndigheten för
              skolutveckling i uppdrag att i enlighet med den redovisade handlingsplanen
              initiera och genomföra kompetens- och utvecklingsinsatser inom
              det naturvetenskapliga och tekniska utbildningsområdet. Jag vill
              i sammanhanget också nämna de extra resurser som ställs till högskolans
              förfogande för att lärosätena bättre ska kunna möta nybörjarstudenterna
              på de utbildningar som kräver goda matematikkunskaper.
            </seg>
            <seg xml:id="i-ba822199ce3a7c44-0">
              Statens skolverk har fått i uppdrag att bland annat göra en översyn
              av gällande kursplaner med anledning av de förändringar av gymnasieskolan
              som ska tillämpas på utbildningar som påbörjas efter den 1 juli
              2007 (SFS 2004:871). Uppdraget ska slutredovisas den 1 februari
              2006. Skolverket redovisade den 3 oktober 2005 sina förslag till
              programmål och gemensamma ämnen för programmen samt förslag till
              förändringar av de nationella inriktningarna. Redovisningen är
              underlag för regeringens beslut. Skolverket har i enlighet med
              sina direktiv samrått med företrädare för universitet och högskolor,
              med berörda myndigheter som Högskoleverket, med kommuner, ämnesföreträdare,
              branscher och organisationer och andra som kan vara berörda. Till
              varje program är en expertgrupp knuten, där lärare, skolledare
              och lärarutbildare ingår. Skolverket har valt att arbeta öppet
              med sitt revisionsuppdrag och har fortlöpande publicerat material
              på sin hemsida för att inbjuda till debatt och diskussion. Remissförfarandet
              är ju till för att alla berörda ska få tillfälle att lämna synpunkter.
              I det här fallet har det ingått i Skolverkets uppdrag att ge möjlighet
              till detta.
            </seg>
            <seg xml:id="i-d3811896d850f60c-0">
              Regeringen beslutar om programmålen, de gemensamma karaktärsämnena
              på ett program samt vilka inriktningar som ska finnas på programmen,
              det vill säga inriktningarnas antal och namn.
            </seg>
            <seg xml:id="i-48e736ee2576f97c-0">
              Skolverket har bemyndigande att fastställa vad som ska vara ämnen
              och kurser i gymnasieskolan samt vilka ämnen och kurser som ska
              vara gemensamma i en inriktning.
            </seg>
            <seg xml:id="i-f360af19eaaa32df-0">
              Skolverkets förslag till regeringsbeslut analyseras just nu inom
              departementet. Jag kan därför inte redan nu närmare kommentera
              förslaget. Det är givetvis ett grannlaga arbete att väga olika
              kunskapsområden och ämnen mot varandra. Det är dock viktigt att
              programmen ger en god grund för vidare studier och för de yrkesområden
              som de förbereder för. Jag är inte beredd att diskutera innehållet
              ämne för ämne utan att se till helheten i förslaget.
            </seg>
          </u>
          <note type="speaker" xml:id="i-8bc407aeb67acca3-0">
            Anf. 27 AXEL DARVIK (fp):
          </note>
          <u who="axel_darvik_bc1b0b" xml:id="i-bed345a392866d94-0">
            <seg xml:id="i-3abddcb0879d6b19-0">
              Herr talman! Jag får tacka så mycket för svaret från skolministern.
              Men jag tycker att det är synd att han inte vill diskutera just
              frågorna om innehållet i det naturvetenskapliga programmet. Detta
              är viktiga frågor. Det är viktiga frågor för elever, för lärare
              och för föräldrar.
            </seg>
            <seg xml:id="i-d4275b4409a873c6-0">
              Det naturvetenskapliga programmet, som förslaget ser ut från
              Skolverket, ska få två inriktningar: naturvetenskaplig inriktning
              och samhällsvetenskaplig inriktning, alltså naturnatur och natursamhälle.
            </seg>
            <seg xml:id="i-7054b6e4cc59be0c-0">
              Jag kan ta fysikämnet som exempel. På det naturvetenskapliga
              programmet med naturvetenskaplig inriktning har det skett en drastisk
              minskning av den delen i fysik som är obligatorisk.
            </seg>
            <seg xml:id="i-6706f040345298d6-0">
              Före 1994 hade man ungefär 252 timmar fysik på det naturvetenskapliga
              programmet med naturinriktning. År 2007 föreslås att det endast
              ska vara 85 timmar. Enligt den föreslagna inriktningen får de
              naturvetenskapliga ämnena ge vika för ämnen som filosofi, psykologi
              och hållbar utveckling.
            </seg>
            <seg xml:id="i-86cc4d8b7fe079e3-0">
              I morse, vid frukostbordet, pratade jag med min syster. Hon har
              ganska nyligen lämnat gymnasieskolan och pluggar nu på Chalmers
              tekniska högskola i Göteborg. Smått förfärad sade hon: Hur ska
              eleverna klara av studierna på högskolan om de inte fått med sig
              de här viktiga ämnena? Hon sade också att det är att lura eleverna
              att välja bort viktiga kurser. Jag tror att hennes reaktion är
              mycket representativ för vad många elever och lärare känner. Det
              är i alla fall det som jag har stött på.
            </seg>
            <seg xml:id="i-031a28de41acef4c-0">
              Man är inte snäll när man sänker kraven på gymnasieskolan. Det
              är inte en riktig valfrihet utan snarare en falsk valfrihet, där
              varje val innebär en risk att falla i en fallgrop som gör att
              man inte senare kan komma in på den utbildning som man vill på
              högskolan. I stället behövs det som jag ser det äkta valfrihet
              med tydligt inriktade program och med examina som kan vara inriktade
              mot yrkesutbildning, studieförberedande utbildning eller lärlingsutbildning.
              De teoretiska programmen ska mycket tydligt just vara förberedande
              för högskolestudier.
            </seg>
            <seg xml:id="i-690188700716d705-0">
              Jag får nu lite grann en känsla av att det finns en risk att
              man återupplivar den utredning som hette Gymnasiekommitténs utredning.
              Den var mycket hårt kritiserad. Den var röd, och det fanns kanske
              en anledning till det, för många av de elever och lärare som satte
              sig in i detta såg verkligen rött när de tittade på förslaget.
              Det var ett förslag som gick ut på att smeta ut mycket av kunskaperna,
              att minska spetskompetensen och att göra något av en grundskola
              av hela gymnasieskolan.
            </seg>
            <seg xml:id="i-7153078dc09b3896-0">
              Som tur var lät den förra utbildningsministern det här förslaget
              dö sotdöden. Det blev inte mer än en liten tummetott av det som
              då föreslogs. Men jag ser en viss risk för att förslaget kanske
              är uppe och sprattlar igen om än i ny skepnad. Jag hoppas inte
              att det är så. Vi kan inte backa oss in i framtiden. Vi kan inte
              retirera in i globaliseringens tidsålder. Kunskap går inte ihop
              med kravlöshet.
            </seg>
          </u>
          <note type="speaker" xml:id="i-d4b03679d73c702e-0">
            Anf. 28 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-4">
            <seg xml:id="i-132bc67fe75bf410-0">
              Herr talman! Precis som jag uttryckte i mitt första inlägg är
              det en självklarhet att både teknikområdet och naturvetenskapsområdet
              är prioriterade områden för regeringen. Inte minst oroas vi naturligtvis
              av det bristande intresse bland eleverna som naturvetenskapsområdet
              har dragits med de senaste åren. Det är därför vi har vidtagit
              ett flertal åtgärder för att redan från tidiga år väcka intresset
              för naturvetenskap och teknik. Det är nödvändigt både i skolan
              och för utvecklingen i vårt samhälle. Det är viktigt för utvecklingen
              av vårt näringsliv.
            </seg>
            <seg xml:id="i-10274471eac5a467-0">
              Det förslag som föreligger från Skolverket grundar sig naturligtvis
              på det beslut som riksdagen fattade i november förra året, det
              elvapunktersprogram som regeringen föreslog och som riksdagen
              ställde sig bakom. Det finns ingen anledning för Folkpartiet och
              Axel Darvik att över huvud taget dra upp en utredning som redan
              har varit föremål för behandling och som riksdagen har tagit ställning
              till med anledning av en proposition.
            </seg>
            <seg xml:id="i-486b4d2e22f18f0e-0">
              Nu handlar det mer om tillämpningen. Jag tror att det här är
              ett så omfattande förslag, som påverkar så oerhört många individers
              livsmöjligheter och möjligheter till utbildning, att det förtjänar
              att behandlas på ett seriöst sätt. Det är därför som vi nu på
              departementet går igenom detta förslag ordentligt och också försöker
              se till en helhet i detta förslag. För det handlar ju faktiskt
              om hela vår gymnasieskola och den möjlighet som eleverna har till
              en bra utbildning.
            </seg>
            <seg xml:id="i-482c256131936c8e-0">
              Sedan kanske det låter lite konstigt att prata om valfrihet med
              liberaler. Det är uppenbart så att det nya Folkpartiet, som ju
              har övergivit socialliberalismen och parkerat långt ut på högerkanten,
              misstror elevernas möjligheter att kunna göra rationella val.
              Jag menar att vi naturligtvis ska ha tydliga utbildningsinriktningar.
              Vi ska ha tydlighet i vad utbildningarna leder till. Vi ska ha
              en bra studie- och yrkesvägledning. Men det är också viktigt att
              vi har ett förtroende för att eleverna med hjälp och stöd kan
              göra egna livsval och få egna livsmöjligheter. Jag tror att det
              är viktigt i dagens skola, och jag tror också att det är viktigt
              i den skola som vi kommer att få efter den 1 juli 2007. Här verkar
              uppenbarligen Folkpartiet ha övergivit tron på att människor kan
              göra egna rationella val.
            </seg>
            <seg xml:id="i-814ec16e0adc5365-0">
              Herr talman! Det här förslaget kan man naturligtvis stöta och
              blöta i varje liten detalj. Men jag tror ändå att det förtjänar
              en allvarlig, seriös, behandling. Därför avstår jag i dagsläget,
              i och med att vi just håller på att arbeta igenom hela förslaget,
              från att kommentera delar i det. Det är ju så, det känner säkert
              också Axel Darvik till, att när man börjar diskutera enskilda
              ämnen påverkar det naturligtvis hela program och hur vårt programgymnasium
              kommer att se ut. Det är av den anledningen som jag menar att
              det är viktigt att vi behandlar frågan seriöst, som en helhet.
            </seg>
            <seg xml:id="i-0e235d9743cca54a-0">
              Möjligheten att tycka till har ju funnits under hela arbetets
              gång. Det märker vi inte minst genom de synpunkter som nu inkommer
              till departementet från olika intressenter och företrädare. Det
              är bra. Det är viktigt. Det är många kloka synpunkter som kommer
              in. De förtjänar en seriös behandling. Därför ska det här få ta
              den tid som behövs för att det ska bli ett bra förslag så att
              vi kan sjösätta ett nytt gymnasium efter den 1 juli 2007.
            </seg>
          </u>
          <note type="speaker" xml:id="i-370f9443116a0272-0">
            Anf. 29 AXEL DARVIK (fp):
          </note>
          <u who="axel_darvik_bc1b0b" xml:id="i-bed345a392866d94-1">
            <seg xml:id="i-04fd9d51bb6c3b74-0">
              Herr talman! Folkpartiet har inte övergivit socialliberalismen.
              Det kan man vara helt säker på. Man kan möjligtvis vara mer frågande
              beträffande om Socialdemokraterna har övergivit arbetarklassen.
              Arbetarepartiet socialdemokraterna har faktiskt skapat en skola
              där det framför allt är barn från hem där det inte har funnits
              så stor studievana som, i dagens utslagningsskola, har hamnat
              i kläm. I dagens utslagningsskola hoppar de av gymnasiet. I dagens
              utslagningsskola får de inte ens med sig de grundläggande kunskaperna
              från grundskolan. Det är faktiskt en ganska stor grupp individer
              det handlar om, och många av dem kommer just från arbetarhem.
              Om jag vore socialdemokrat skulle jag vara betydligt mer oroad
              för vilka man har övergivit i dag.
            </seg>
            <seg xml:id="i-9b1ef149b28b2dfa-0">
              Tittar man på det naturvetenskapliga programmet, och ska höja
              intresset för det, är det naturligtvis jätteviktigt vad man gör
              tidigt. Det håller jag med om. Jag instämmer gärna i att det kanske
              behövs ännu fler insatser för att höja intresset tidigt. Men jag
              tror att man skjuter sig själv i foten om man samtidigt tar bort
              en del inriktningar som tidigare fanns, som satsade på att man
              skulle lära sig just naturvetenskap på det naturvetenskapliga
              programmet. Psykologi, filosofi och hållbar utveckling är inte
              sådana ämnen som i första hand förknippas med naturvetenskap.
              Har man nu valt den inriktningen så är det inte riktigt en naturvetenskaplig
              utbildning som man har gått trots att man har börjat på det programmet.
            </seg>
            <seg xml:id="i-63d686015ea4fc86-0">
              Naturligtvis tar jag gärna en diskussion om valfrihet. Det är
              helt uppenbart att vi har olika syn där. Det förslag och den utredning
              som nu Ibrahim Baylan, i alla fall delvis, verkar ta till sitt
              hjärta, innebar ett sammelsurium av valmöjligheter för eleverna.
              Det var en hel djungel av valfrihet där man skulle slå ihop massor
              av program till breda sektorer. Man skulle splittra upp klasser
              efter varje halvår eller läsår. Man fick på det sättet inte någon
              kontinuitet.
            </seg>
            <seg xml:id="i-680f446445291d06-0">
              Jag vill i stället se en äkta valfrihet där man får välja riktiga
              program med olika ingångar och olika mål, där man har yrkesprogram
              som satsar på yrkeskunskaper, lärlingsprogram som satsar på lärlingskap
              och studieförberedande program som just satsar på att vara studieförberedande
              inte ett mischmasch där man plockar helt och hållet fritt och
              naturligtvis också riskerar att plocka fel många gånger och sedan,
              efteråt, vakna upp och inse att det som man trodde skulle leda
              framåt inte gjorde det. Jag är alltså naturligtvis för valfrihet,
              men jag är inte för bedräglighet, som detta mycket väl kan bli.
            </seg>
            <seg xml:id="i-5cccc9ed4b51811b-0">
              Ibrahim Baylan har många gånger pratat om att han vill ha en
              kunskapsskola, och det tycker jag är bra. Baylan verkar bättre
              än en del av sina företrädare som skolminister. Han har en del
              vettiga förslag och kan vara pragmatisk och inse en del av de
              problem som finns i dag. Tyvärr kan man inte säga samma sak om
              Ibrahim Baylans parti. Det visar inte minst den partikongress
              som Socialdemokraterna hade där man visade upp en helt annan syn.
              Jag hoppas att det finns tid för förändring ändå, annars blir
              det väl valet som avgör.
            </seg>
          </u>
          <note type="speaker" xml:id="i-4a60aa768df267e0-0">
            Anf. 30 Statsrådet IBRAHIM BAYLAN (s):
          </note>
          <u who="unknown" xml:id="i-21a347c43cb07670-5">
            <seg xml:id="i-83a1995d1e3dec48-0">
              Herr talman! Det verkar finnas ett stort intresse i Folkpartiet
              för de socialdemokratiska partikongresserna. Det är glädjande,
              därför att vi har haft en partikongress som har haft en bra diskussion
              om den svenska skolan och fastställt en skolpolitik som är kraftfull
              och tar sig an både de möjligheter och de brister som finns i
              dagens skola. Det är den politik som vi kommer att föra de närmaste
              åren. Den fokuserar på att alla elever ska ha en bra grundutbildning,
              att alla elever ska få möjlighet att göra egna val i gymnasieskolan
              och att alla elever får med sig grundläggande kunskaper och färdigheter
              för att vara väl rustade för både dagens och morgondagens arbetsmarknad
              men också dagens och morgondagens samhälle.
            </seg>
            <seg xml:id="i-9b293609452f9b5f-0">
              Vad är då Folkpartiets alternativ och Folkpartiets förslag? Ja,
              det låter ju fint när man pratar om kunskapsskolan, bra yrkesutbildningar
              och bra studieförberedande utbildningar, men var ligger de konkreta
              förslagen? Jo, ett av de få konkreta förslag som finns från Folkpartiet
              är ju att dra ned på ambitionerna, att dra ned på kraven när det
              gäller de elever som går på de yrkesförberedande utbildningarna.
              Förslaget är ju att minska dem från tre till två år och att ta
              bort kravet på kärnämnesundervisning. Vilken arbetsmarknad tror
              Folkpartiet kommer att existera i dag och i morgon? Är det en
              arbetsmarknad som inte kräver att elever ska ha bra, grundläggande
              färdigheter när det gäller att läsa, skriva och räkna ordentligt?
              Ja, då tror jag att det är, om något, bedrägligt. Det verkar som
              om alla förslag som Folkpartiet lägger fram hör gårdagen till.
              Det verkar vara en dröm om att återinföra något som har varit,
              något som inte kommer att hålla för framtiden.
            </seg>
            <seg xml:id="i-12df7a854776883c-0">
              Vi pratar om en gymnasieskola som på många sätt är en bra gymnasieskola.
              Nu vill vi utveckla den vidare. Vi kan vara stolta över att 85
              % av alla 22-åringar i Sverige har minst en treårig gymnasieutbildning.
              Det är ett stort steg framåt. Det är en fördubbling på de senaste
              tio åren av antalet elever som har en treårig gymnasieutbildning.
              Det är bra, men det räcker inte. Vi vill gå vidare, och det här
              förslaget, som riksdagen har ställt sig bakom, är ytterligare
              ett steg på vägen.
            </seg>
            <seg xml:id="i-81d4acd4e58b2660-0">
              Vi kan vara stolta över att 91 % av dem som är mellan 25 och
              34 år i vårt land har minst en treårig gymnasieutbildning ofta
              också en högskoleutbildning. Det är bra, men det räcker inte.
              Vi måste fortsätta se till att de som inte har det också får möjlighet
              till bra utbildning.
            </seg>
            <seg xml:id="i-9ce446b3d28afd44-0">
              På punkt efter punkt har vi höga ambitioner. Vi har höga krav
              på vår skola, och vi ställer också resurser till skolans förfogande
              så att vi kan nå upp till målen. Det blir nämligen, om något,
              bedrägligt att säga att vi vill ha en skola som ställer högre
              krav men i realiteten lägga förslag som försämrar elevernas möjligheter
              till bra utbildning. Inte minst gäller det för arbetarklassens
              barn, för det är framför allt de som går på de yrkesförberedande
              utbildningarna. Så prata inte om bedrägeri när ni lägger fram
              förslag som handlar om att försämra utbildningen för de elever
              som bäst behöver det!
            </seg>
          </u>
          <note type="speaker" xml:id="i-6d3ef3be42882c56-0">
            Anf. 31 AXEL DARVIK (fp):
          </note>
          <u who="axel_darvik_bc1b0b" xml:id="i-bed345a392866d94-2">
            <seg xml:id="i-004cc77028f676be-0">
              Herr talman! Det var inte glädjande att följa den socialdemokratiska
              partikongressen det var snarare bekymmersamt. Det fanns en del
              förslag, även om vi naturligtvis inte ställer upp på dem, som
              innebar ett närmande till Folkpartiets linje kloka förslag men
              där Ibrahim Baylan förlorade mot kongressombuden. Det var mycket
              olyckligt, tycker jag, för vi hade behövt en omsvängning även
              från Socialdemokraterna i en del frågor.
            </seg>
            <seg xml:id="i-b58e071a74bd3fdf-0">
              Om det nu är så att det är sant att skolministern vill ha en
              bättre valfrihet så skulle jag faktiskt också vilja se förslag
              på riktiga yrkesutbildningar med kurser och mål som är tydligt
              utformade för att man ska kunna komma ut på arbetsmarknaden man
              ska få lov att göra det valet eller program som är tydligt anpassade
              för att man ska kunna komma in på universitet och för att man
              ska kunna klara av studier i högskolan.
            </seg>
            <seg xml:id="i-c462fbe9735d4ccc-0">
              Men inte är det väl ett bra förslag att man ska ha ett sammelsurium
              av valbara kurser en del av hobbykaraktär i stil med drinkblandning
              och festfixning där effekten dessutom blir att man splittrar klasser
              efter varje år eller efter varje termin, så att man inte får någon
              social gemenskap där man gemensamt kan stötta varandra och gå
              framåt? I stället får man ensam springa i skolans korridorer mellan
              olika instanser. Det är inte en valfrihet som vi liberaler står
              för.
            </seg>
            <seg xml:id="i-e127bb3181a6e936-0">
              Vi vill ha en valfrihet som faktiskt respekterar individens val
              och där det finns en möjlighet att också få en kvalitativ utbildning.
              Det är det som det innebär att man har verklig valfrihet i livet.
            </seg>
          </u>
          <note type="speaker" xml:id="i-325d4f7d7bcaba0a-0">
            Anf. 32 Statsrådet IBRAHIM BAYLAN (s):
          </note>
          <u who="unknown" next="cont" xml:id="i-c8bc107fd2730fec-1">
            <seg xml:id="i-1ad1626a15322c90-0">
              Herr talman! Om Axel Darvik, Folkpartiet, läser igenom det förslag
              som riksdagen ställt sig bakom ordentligt kommer han att se att
              det handlar om precis att rensa bland alla de lokala kurserna,
              som till exempel de som nämndes tidigare. Lokala kurser finns
              det ju en enorm flora av i dag. Det förslag som Skolverket lägger
              fram handlar just om att rensa bland dessa och kvalitetssäkra
              de kurser som ges i den svenska gymnasieskolan. Det är om något
              ett steg framåt i det här sammanhanget.
            </seg>
            <seg xml:id="i-284577429a90fda4-0">
              Axel Darvik pratar väldigt gott om vikten av social gemenskap,
              möjligheten att följa med sina klasskamrater genom skolsystemet.
              Mot den bakgrunden blir det ju lite lätt bedrägligt att höra någon
              från Folkpartiet argumentera så, för det är ju samma parti som
              i alla andra sammanhang argumenterar för att kunna tvinga kvar
              nio- och tioåringar i sin årskurs medan kamraterna går vidare
              till fyran. Det är ju ändå Folkpartiet som föreslår att elever
              ska kunna få kvarsittning ett helt år när de behöver hjälp och
              stöd i stället. Vad är det för social gemenskap? Är det den typen
              av social gemenskap som Folkpartiet vill ha, ja, då är det inte
              mycket bevänt med den.
            </seg>
            <seg xml:id="i-db2b4bf89788f68c-0">
              Herr talman! Den svenska skolan engagerar. Den svenska skolan
              är på många sätt en skola som är allmän egendom, och det blir
              ofta diskussioner om än det ena, än det andra. Ofta bygger de
              på myter.
            </seg>
            <seg xml:id="i-cf9c8f2ae5fb03c4-0">
              Jag menar att det är viktigt att vi ger de förändringar vi gör
              den tid de behöver. Det är mot den bakgrunden som vi också ska
              titta på de förslag som finns till en ny gymnasieskola. Det handlar
              om att seriöst få fram och fastställa ett förslag som ger elever
              både rätt att göra egna val och faktiskt också rätt till en bra,
              grundläggande utbildning för att förbereda dem för livet och för
              arbetsmarknaden.
            </seg>
          </u>
          <note xml:id="i-c47a279d069ef414-2">
            Överläggningen var härmed avslutad.
          </note>
          <note xml:id="i-b3e7a35491a1c3a1-0">
            5 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-76f635424b9e1736-0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="unknown" prev="cont" xml:id="i-25be52f414cc1fd7-1">
            <seg xml:id="i-435c7aca6b6cd5d3-0">
              KOM(2005)343
            </seg>
            <seg xml:id="i-832f5fc55b8bd6a7-0">
              Torsten Lindström
            </seg>
          </u>
          <note xml:id="i-43f193c1114aafa1-0">
            6 § Hänvisning av ärenden till utskott
          </note>
          <note xml:id="i-d1c831b46100130c-0">
            Föredrogs och hänvisades
          </note>
          <note xml:id="i-9ab08374f467d38f-0">
            7 § Förnyad bordläggning
          </note>
          <note xml:id="i-37ccf1831b97aa3b-0">
            Föredrogs och bordlades åter
          </note>
          <note xml:id="i-99786c44646324b9-0">
            8 § Bordläggning
          </note>
          <note xml:id="i-b751fe4d39becc20-0">
            Anmäldes och bordlades
          </note>
          <note xml:id="i-1f65886d2f563003-0">
            9 § Anmälan om interpellationer
          </note>
          <note xml:id="i-30c9092a31ddbc8a-0">
            Anmäldes att följande interpellationer framställts
          </note>
          <note xml:id="i-39bf98d90c8bdcf8-0">
            den 7 november
          </note>
          <note xml:id="i-60b9a6ecc9b46936-0">
            Chatrine Pålsson
          </note>
          <note xml:id="i-3d41e3406dc9f206-0">
            Nina Lundström
          </note>
          <note xml:id="i-5f2e0728b66c4b6a-0">
            Marie Wahlgren
          </note>
          <note xml:id="i-c0d1106107ff31dc-0">
            Staffan Danielsson
          </note>
          <note xml:id="i-7b301a143701a146-0">
            den 8 november
          </note>
          <note xml:id="i-4db0aaecbcf086a2-0">
            Ana Maria Narti
          </note>
          <note xml:id="i-8f6b66ab9fdafb89-0">
            Birgitta Sellén
          </note>
          <note xml:id="i-ff934eab99eef1d4-0">
            Interpellationerna redovisas i bilaga som fogats till riksdagens
            snabbprotokoll tisdagen den 15 november.
          </note>
          <note xml:id="i-b17948a2c0076645-0">
            10 § Anmälan om frågor för skriftliga svar
          </note>
          <note xml:id="i-85911e5cea611d16-0">
            Anmäldes att följande frågor för skriftliga svar framställts
          </note>
          <note xml:id="i-39bf98d90c8bdcf8-1">
            den 7 november
          </note>
          <note xml:id="i-ca00ee6f47503bb8-0">
            Cecilia Wigström
          </note>
          <note xml:id="i-a503b3c87172d6a7-0">
            Anita Sidén
          </note>
          <note xml:id="i-baee2ff819f325e6-0">
            Cecilia Widegren
          </note>
          <note xml:id="i-baee2ff819f325e6-1">
            Cecilia Widegren
          </note>
          <note xml:id="i-03d171bbb59345f0-0">
            Bengt-Anders Johansson
          </note>
          <note xml:id="i-7b301a143701a146-1">
            den 8 november
          </note>
          <note xml:id="i-5bd0040978b2de1d-0">
            Ola Sundell
          </note>
          <note xml:id="i-b7b8d9b2f127ad9d-0">
            Lennart Fremling
          </note>
          <note xml:id="i-c9648d276dc93c8d-0">
            Gunnar Nordmark
          </note>
          <note xml:id="i-82990e36c24d6d29-0">
            Frågorna redovisas i bilaga som fogats till riksdagens snabbprotokoll
            tisdagen den 15 november.
          </note>
          <note xml:id="i-83b3d8d4aababdaa-0">
            11 § Anmälan om skriftliga svar på frågor
          </note>
          <note xml:id="i-006eb3fc72705d20-0">
            Anmäldes att skriftliga svar på följande frågor inkommit
          </note>
          <note xml:id="i-f7fee2d90d60e262-0">
            den 2 november
          </note>
          <note xml:id="i-03ea1970afbda6de-0">
            Christer Nylander
          </note>
          <note xml:id="i-938970b46eae904c-0">
            Louise Malmström
          </note>
          <note xml:id="i-39bf98d90c8bdcf8-2">
            den 7 november
          </note>
          <note xml:id="i-30b93ffa18754f91-0">
            Mats Odell
          </note>
          <note xml:id="i-fc41a9084e3a12f9-0">
            Erling Wälivaara
          </note>
          <note xml:id="i-fc41a9084e3a12f9-1">
            Erling Wälivaara
          </note>
          <note xml:id="i-758bf39a4fb96bfc-0">
            Hans Backman
          </note>
          <note xml:id="i-7b301a143701a146-2">
            den 8 november
          </note>
          <note xml:id="i-c75101b5d041db36-0">
            Berit Jóhannesson
          </note>
          <note xml:id="i-c75101b5d041db36-1">
            Berit Jóhannesson
          </note>
          <note xml:id="i-9a7fdf5d16ce630e-0">
            Svaren redovisas i bilaga som fogats till riksdagens snabbprotokoll
            tisdagen den 15 november.
          </note>
          <note xml:id="i-e0bd8d657c269d29-0">
            12 § Kammaren åtskildes kl. 15.40.
          </note>
          <note xml:id="i-9b92c44590476d3f-0">
            Förhandlingarna leddes av talmannen.
          </note>
          <note xml:id="i-43068ef3748036f6-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
