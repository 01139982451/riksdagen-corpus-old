<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--91</head>
          <docDate when="2010-04-26">2010-04-26</docDate>
        </div>
      </front>
      <body>
        <div>
          <note xml:id="i-15d5638f6f2b6cbe-0">
            ﻿
          </note>
          <note xml:id="i-3f33dcd5681cfc4e-0">
            Riksdagens protokoll
          </note>
          <note xml:id="i-bf1625faf74cdc2c-0">
            2010/11:91
          </note>
          <note xml:id="i-64584f0b11980836-0" type="date">
            Tisdagen den 26 april
          </note>
          <note xml:id="i-baa9a5a5764b45ee-0">
            Kl. 13:00 - 16:00
          </note>
          <note xml:id="i-0f32515481546a04-0">
            1 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-9d90697c66a65c9c-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-fb1ed71206af864a-0">
            KOM(2008)229, 2007/08:FPM117
          </note>
          <note xml:id="i-5f62765469ccf386-0">
            KOM(2011)137
          </note>
          <note xml:id="i-a4ce692e69161f9c-0">
            2 § Meddelande om frågestund
          </note>
          <note xml:id="i-e8c53249d37fe68b-0">
            Förste vice talmannen meddelade att vid frågestunden torsdagen
            den 28 april kl. 14.00 skulle frågor besvaras av statsminister
            Fredrik Reinfeldt (M).
          </note>
          <note xml:id="i-0450e7f06d4866b1-0">
            3 § Hänvisning av ärenden till utskott
          </note>
          <note xml:id="i-d7cb81defc8df0eb-0">
            Föredrogs och hänvisades
          </note>
          <note xml:id="i-bdaee32106ce621f-0">
            den 14 juni
          </note>
          <note xml:id="i-f055691bed8ffa4e-0">
            4 § Förnyad bordläggning
          </note>
          <note xml:id="i-0684086533557205-0">
            Föredrogs och bordlades åter
          </note>
          <note xml:id="i-528f43d182241266-0">
            5 § Svar på interpellation 2010/11:266 om övergångsbestämmelser
            för barn med autism i den nya skollagen
          </note>
          <note type="speaker" xml:id="i-33ee7b3e5b9cdc04-0">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-0">
            <seg xml:id="i-4b4c37272c31615a-0">
              Fru talman! Gunilla Svantorp har frågat mig om jag avser att
              ta initiativ till förslag om att införa övergångsbestämmelser
              för elever med autism som enligt den nya skollagen ska tas emot
              i grundskolan.
            </seg>
            <seg xml:id="i-f0e39bb066155e8c-0">
              Särskolan är en mycket bra skolform för de elever som på grund
              av utvecklingsstörning eller hjärnskada inte kan nå upp till grundskolans
              kunskapskrav. I särskolan kan dessa elever få den specialistkunskap
              och gemenskap som krävs för en utbildning som ger dem förutsättningar
              att uppnå särskolans kunskapskrav och en trygg studiegång.
            </seg>
            <seg xml:id="i-0ffdae1d69840b73-0">
              Men i särskolan ställs andra krav på elevernas kunskaper än i
              grund- och gymnasieskolan. Det gör att elever som har gått i särskolan
              inte har samma möjligheter till vidare utbildning. Vi vet också
              att elever som har gått i särskolan har svårare att få arbete
              efter utbildningen. Därför är det viktigt att bara de elever som
              på grund av utvecklingsstörning eller hjärnskada inte kan gå i
              grundskolan tas emot i grundsärskolan. Elever med autism som inte
              har en utvecklingsstörning kan, med rätt stöd från skolan, nå
              kunskapskraven i grundskolan.
            </seg>
            <seg xml:id="i-5cb75b56102ae987-0">
              Kommuner och skolor har stora möjligheter att anpassa sin verksamhet
              så att övergången till grundskolan blir så smidig som möjligt
              för dessa elever. Eleven kan till exempel läsa enligt grundskolans
              kursplaner, men gå kvar i samma undervisningsgrupp som tidigare.
              Detta underlättas av att särskolan i många fall bedrivs integrerat
              med grundskolan i samma lokaler och samma klassrum. Specialpedagogiska
              skolmyndigheten kan också med råd och stöd hjälpa skolan att utforma
              utbildningen för den enskilda eleven.
            </seg>
          </u>
          <note type="speaker" xml:id="i-8ab0891f72f15a26-0">
            Anf. 2 GUNILLA SVANTORP (S):
          </note>
          <u who="gunilla_svantorp_027909" xml:id="i-92733db507125b06-0">
            <seg xml:id="i-5d378a9b3cd4bf66-0">
              Fru talman! Tack för svaret, Jan Björklund! Jag tycker att det
              är ett icke-svar som jag inte alls är nöjd med. Jag ställde en
              fråga till ministern om övergångsregler med anledning av den nya
              skollagen som säger att autistiska barn utan utvecklingsstörning
              inte längre hör till särskolan utan ska gå i vanlig skola. Jag
              har fått ett svar som inte alls svarar på min fråga.
            </seg>
            <seg xml:id="i-34b77c04f1158ed4-0">
              Ministern säger i sitt svar att barnen kan gå kvar i särskolans
              grupp men läsa enligt grundskolans läroplan, att det är upp till
              skolorna att fixa detta så smidigt som möjligt och att om de behöver
              kan de ta hjälp av den specialpedagogiska myndigheten. Det är
              vad jag kallar för ett icke-svar.
            </seg>
            <seg xml:id="i-a7618ca3630088ce-0">
              Jag vill ändå poängtera att jag tycker att det är bra att det
              blir tydliga regler och en uppstramning av vilka barn som ska
              gå i särskolan. Men jag tycker också att förändringar som rör
              barn och ungdomar inte kan hastas fram. Inga ändringar kan hastas
              fram, men när det gäller barn och ungdomar blir det mycket mer
              allvarligt om man ska rätta till misstagen eftersom barndomen
              inte går i repris.
            </seg>
            <seg xml:id="i-ccacefa08da73fba-0">
              I min interpellation tydliggjorde jag vilka farhågor jag och
              många med mig har inför denna ändring i skollagen och att förändringen
              kräver övergångsregler för att inte barn och ungdomar ska fara
              illa av den här förändringen. Det är lågt räknat över 1 000 barn
              i Sverige som berörs av denna förändring.
            </seg>
            <seg xml:id="i-c43e8d2431df82be-0">
              Jag vill ge ett exempel hämtat från verkligheten. Filip, 14 år,
              från Karlskoga har alltid gått i särskolan. Man bedömer att han
              i dag har kunskaper motsvarande en mellanstadieelev. Till hösten
              ska han börja sitt viktigaste år, det nionde skolåret. Minister
              Björklund menar alltså att det är skolans ansvar att se till att
              Filip under sitt sista skolår dels ska acklimatisera sig till
              en ny klass, dels ska ta igen de två tre år av kunskaper som han
              saknar och dels ska se till att nå Godkänd i alla de ämnen som
              han behöver ha Godkänd i för att kunna ta sig vidare till gymnasiet.
              Alla dessa krav faller på sin egen orimlighet.
            </seg>
            <seg xml:id="i-36390879f5e56910-0">
              Att låta Filip gå kvar i särskoleklassen så att han åtminstone
              får vara i en trygg miljö och samtidigt låta honom läsa enligt
              grundskolans läroplan underlättar ju för Filip rent trygghetsmässigt,
              men det kommer näppeligen att bidra till att han går ut nian nästa
              höst med godkända betyg i alla de ämnen som han behöver ha det
              i. Det är näst intill en ren omöjlighet för barn utan funktionshinder
              att hämta hem flera års studier på ett år.
            </seg>
            <seg xml:id="i-48f9b6487aa7fa36-0">
              Vi måste komma ihåg att de barn som nu ska flyttas från särskolan
              till grundskolan visserligen inte är utvecklingsstörda, men trots
              det har de ett allvarligt funktionshinder i och med sin autism
              som sannerligen inte är någonting som man stoppar bort i en låda.
              Det är någonting barnen, ungdomarna och föräldrarna lever med
              24 timmar per dygn, året om, hela tiden.
            </seg>
            <seg xml:id="i-68b2a786ed719b58-0">
              För en autistisk person är rutiner det allra viktigaste i livet.
              Att varje dag ser likadan ut är A och O. Med förändringen i skollagen
              kommer vardagen för dessa barn att vändas helt upp och ned. Filip
              och alla ungdomar i liknande situationer kommer att hamna i ett
              ingenmansland som de kommer att ha väldigt svårt att ta sig ur.
            </seg>
            <seg xml:id="i-9f1d7c85f2cd6f78-0">
              Fru talman! Jag vill be ministern att svara på min fråga: Tänker
              han ta initiativ till att det skapas övergångsregler för dessa
              barn?
            </seg>
          </u>
          <note type="speaker" xml:id="i-499a0c24b1b58d66-0">
            Anf. 3 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-1">
            <seg xml:id="i-37b27725350b83fc-0">
              Fru talman! Hela mitt svar går ut på att säga att de regler som
              finns räcker för att skapa lösningar. Några nya bestämmelser planeras
              inte. Det har heller inte yrkats eller föreslagits från interpellantens
              parti. Interpellantens parti ville tvärtom avskaffa hela särskolan
              för några år sedan. Den är ju kvar, men nu reserverar vi den för
              barn som har utvecklingsstörning och hjärnskada. Alla partier
              i denna riksdag var överens om dessa förändringar och inget parti,
              inte heller interpellantens parti, har föreslagit några särskilda
              övergångsbestämmelser.
            </seg>
            <seg xml:id="i-67e0f7aa97cf0e56-0">
              Riksförbundet för autism anser inte heller att det behövs några
              andra övergångsbestämmelser än de som i praktiken finns med de
              möjligheter som finns.
            </seg>
            <seg xml:id="i-4e53a6a647fd16ca-0">
              När interpellanten tar upp ett enskilt fall är det väldigt svårt
              för mig att bemöta det. Jag har också läst den här artikeln i
              Nya Wermlands-Tidningen om Filip. Där säger Per Blom som är chef
              för barn- och utbildningsförvaltningen i kommunen: Ingen ska behöva
              vara rädd för att deras barn hamnar mellan stolarna. För de barn
              med autism utan utvecklingsstörning som i dag finns i särskolan
              kommer vi att söka lösningar för var och en. Det kommer att finnas
              olika lösningar, och en lösning kan vara att man går kvar i särskolan
              med de klasskamrater man redan har.
            </seg>
            <seg xml:id="i-07caae2226988de7-0">
              Gunilla Svantorp säger att inga lärare kan lösa detta, men skolchefen
              i kommunen har ju redan löst det här fallet. Man måste naturligtvis
              föra en mer generell diskussion i stället för att diskutera ett
              enskilt fall, men eftersom interpellanten hänvisar till detta
              enskilda fall är det intressant att se att kommunens ledning tycker
              att det går att lösa, precis som riksdagens alla partier.
            </seg>
            <seg xml:id="i-49116dc7358131b6-0">
              Jag vet inte om Gunilla Svantorp var ledamot av riksdagen förra
              mandatperioden, men då röstade hela riksdagen för de här bestämmelserna,
              inklusive Svantorps parti. Vi har varit överens om detta, och
              det är min uppfattning att det räcker.
            </seg>
            <seg xml:id="i-4b170c4bbffba3ff-0">
              Jag håller helt med om att de elever som har autism behöver mycket
              extra stöd i skolan. Därför skärps nu den nya skollagen på rader
              av punkter. Man har tydligare rätt till stöd. Föräldrarna har
              rätt att överklaga om de tycker att stödet är otillräckligt. Men
              om en elev har autism men ingen utvecklingsstörning är det inte
              rätt att sätta den eleven i särskolan.
            </seg>
            <seg xml:id="i-35e6daee6ba2bfd8-0">
              Det resonemang som Gunilla Svantorp för om att det är lättare
              att få högt betyg i särskolan stämmer naturligtvis eftersom kraven
              är lägre där, men vi kan inte börja lösa problem i det allmänna
              skolväsendet genom att elever med olika svårigheter ska skickas
              till särskolan eftersom det är lättare att få bra betyg där. Det
              viktiga är väl vad eleverna kan när de kommer ut. Därför säger
              vi att elever som inte har hjärnskada eller utvecklingsstörning
              ska ha samma rättigheter som alla andra barn att få läsa enligt
              grundskolans läroplan.
            </seg>
            <seg xml:id="i-2914d8603714ded2-0">
              De elever som befinner sig mitt i högstadiet, som i det exempel
              som interpellanten tar upp, kommer naturligtvis att behöva en
              del extra stöd. De kan också, precis som skolchefen i elevens
              hemkommun säger, få gå kvar i samma sociala grupp.
            </seg>
            <seg xml:id="i-499e4a6ff83d70ab-0">
              Det är inte alls så att de slits upp, som interpellanten beskriver.
              De går kvar i samma grupp men måste få extra stöd för att nå de
              kunskapsmål som finns.
            </seg>
            <seg xml:id="i-814f66f05385e822-0">
              Jag är glad att riksdagen i stor enighet antagit en bra lagstiftning.
              Riksförbundet för autism är mycket nöjda med det och tycker inte
              att det behövs några särskilda bestämmelser av den typ som interpellanten
              efterfrågar.
            </seg>
          </u>
          <note type="speaker" xml:id="i-3ae7beb549b14ec5-0">
            Anf. 4 GUNILLA SVANTORP (S):
          </note>
          <u who="gunilla_svantorp_027909" xml:id="i-92733db507125b06-1">
            <seg xml:id="i-b2ae06014837abda-0">
              Fru talman! Utbildningsministern väljer att lägga allt ansvar
              på skolan och dess ledning. Jag har också talat med autismförbundet,
              och de är inte alls så nöjda som ministern ger sken av förmodligen
              för att de får fler och fler kontakter med människor runt om i
              Sverige som insett vad som kommer att hända och att det kommer
              att gå väldigt snabbt. Det är ju skolan som ska se till att allt
              flyter bra till hösten, trots att de haft orimligt kort tid på
              sig. Det måste man nämligen säga att de haft. Att bara lägga allt
              ansvar på skolan tycker jag är att springa ifrån sitt ansvar.
            </seg>
            <seg xml:id="i-f3550281ba633889-0">
              Ja, jag har valt att ta några exempel ur verkligheten, och sedan
              får ministern naturligtvis tala generellt om dem. Det är alltid
              lättare att tala om fysiska personer, och därför går jag tillbaka
              till Filip i Karlskoga. Jag har talat med hans mamma Anna-Karin
              i telefon, som säger följande: Vi har alltid varit glada för att
              han inte har någon utvecklingsstörning, men i det här läget hade
              det kanske varit bättre.
            </seg>
            <seg xml:id="i-02019f1389d78feb-0">
              Jag måste säga att det då blev jobbigt för mig i telefon. Mina
              ord tog slut och jag blev väldigt, väldigt ledsen. När en mamma
              säger att det hade varit bättre om deras barn hade haft ytterligare
              ett funktionshinder till det funktionshinder som barnet redan
              har för att han bättre skulle passa in i en fyrkantig lag som
              vi politiker stiftat går det för långt. Då är det läge att tänka
              efter en gång till. Det är utbildningsminister Björklund som sitter
              på makten och jag ber honom därför att tänka efter en gång till.
              Måste det gå så förtvivlat fort?
            </seg>
            <seg xml:id="i-5947c6a6f12869a6-0">
              I lagen anges övergångsregler för de barn som har hunnit börja
              i gymnasiesärskolan, och det är mycket bra, men som vi hörde av
              ministern ser han inget behov av övergångsregler för barn i grundskolan.
              Det är skolans ansvar att se till att förändringen går bra, menar
              han. Många remissvar inför den nya lagen påtalar just det som
              föräldrar runt om i landet nu upptäcker, att dessa barn kommer
              att hamna i ett ingenmansland och att ingen verkar ta ansvar för
              det.
            </seg>
            <seg xml:id="i-03a8d23681aa38a4-0">
              Jag måste därför fråga ministern varför det inte blir några övergångsregler.
              Varför ska allting gå så förtvivlat fort? Är det inte viktigare
              att vi tar hand om våra barn och ungdomar och ger dem de bästa
              möjliga chanserna i livet än att vi rusar på som skenande tåg
              och därmed tappar bort några barn på vägen?
            </seg>
            <seg xml:id="i-d415dc1bb958eb3a-0">
              Sedan jag skrev interpellationen har jag haft kontakt med många
              förtvivlade föräldrar runt om i Sverige. Många har ringt, och
              jag tänkte därför dela med mig av ytterligare en mammas berättelse.
              Det är Kristin i Essunga som har en son som är 16 ½ år. Från andra
              till åttonde klass gick han i särskola, och från och med åttonde
              klass fick han en klasstillhörighet i en så kallad vanlig klass.
              Där har han utvecklats bra, och det är jättebra.
            </seg>
            <seg xml:id="i-95ffd69400db91a8-0">
              Allt har varit så nära frid och fröjd det varit möjligt ända
              fram till gymnasievalet som de nu står inför. Föräldrarna har
              tillsammans med sin son rest runt och tittat på olika skolor och
              slutligen fastnat för en skola där han skulle kunna gå. Men det
              går inte. Varför inte det? Jo, för att det är en gymnasiesärskola,
              och där får Kristins pojke inte gå.
            </seg>
            <seg xml:id="i-48c5a4eb627b12a6-0">
              Komplexiteten i detta är att Kristins son gått i en vanlig klass,
              men han har läst särskolans läroplan och uppfyller därmed inte
              de krav som ställs på honom för att han ska kunna gå i vanligt
              gymnasium. På grund av de nya reglerna får han, som hela sitt
              liv läst enligt särskolans läroplan, inte söka gymnasiesärskola.
              Även han hamnar alltså i ett ingenmansland.
            </seg>
            <seg xml:id="i-c7d633094f92bf0c-0">
              Därför vill jag fråga minister Björklund vad han skulle säga
              till Kristin eller till en mamma i en liknande sits när hon frågar
              varför det inte blir några övergångsregler.
            </seg>
          </u>
          <note type="speaker" xml:id="i-17e8f5ca6e2a7221-0">
            Anf. 5 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-2">
            <seg xml:id="i-9affc1846159df0a-0">
              Fru talman! Det är inte möjligt för mig att på basis av de uppgifter
              som interpellanten tar upp kommentera ett enskilt fall eller vad
              jag skulle säga till en viss person i ett visst fall. Jag känner
              inte till fallet, och vi kan inte gå in i de enskilda fallen och
              diskutera vad som är rätt och fel.
            </seg>
            <seg xml:id="i-8b7665b8d8ed567b-0">
              Det är ingen tvekan om att det, när ett barn har autism, finns
              ett mycket stort stödbehov. Ofta är det förenat med att föräldrar
              har fått kämpa sig till stöd och hjälp i skolgången när de, då
              barnet växt upp, för första gången insett att barnet har autism.
              Det är emellertid inte ett skäl att placera dessa barn i särskola.
              Det faktum att man har autism innebär inte att man har en hjärnskada
              eller sänkt begåvning, sänkt intelligens. Om man däremot har det
              i kombination med autism ska man naturligtvis ha rätt att gå i
              särskola.
            </seg>
            <seg xml:id="i-dc5419bdfda6dd8c-0">
              Gunilla Svantorp resonerar i grova drag så att det är lättare
              att få bra betyg i särskolan och att elever med svårigheter därför
              borde få gå där, att de blir förtvivlade om de får underkänt i
              den riktiga skolan. Men det är väl inte riktigt det synsätt vi
              ska ha. Vi ska väl ge eleverna så mycket hjälp och stöd som möjligt
              för att de ska nå kunskapsmålen. Det måste väl vara målet. Att
              sänka kraven i skolan för att vi ska vara snälla innebär att eleverna
              blir ännu mer chanslösa när de blir vuxna eftersom de inte nått
              kunskapsmålen. Är det den vägen vi ska gå?
            </seg>
            <seg xml:id="i-2bfec9d3e2789fe8-0">
              Jag vill erinra om att de socialdemokratiska skolministrarna
              som jag efterträdde alla ville avskaffa särskolan helt och hållet.
              De ansåg att den var stigmatiserande på så sätt att den gav för
              lite kunskaper och för låga chanser. Jag menar att det var fel
              resonerat. För utvecklingsstörda och för personer med hjärnskada
              behövs särskolan, men att vi har elever som går i särskolan som
              inte har utvecklingsstörning eller hjärnskada menar jag är fel.
              Det har riksdagen enhälligt, inklusive Gunilla Svantorps parti,
              ställt sig bakom.
            </seg>
            <seg xml:id="i-acb877ea78e620d3-0">
              Vi har i Sverige enhälligt blivit överens om att ifall man inte
              har hjärnskada eller utvecklingsstörning har man samma rätt som
              alla andra barn att försöka nå kunskapsmålen i skolan. Sedan har
              skolan skyldighet att sätta in hjälp och stöd. Är man inte behörig
              att komma in på gymnasiets nationella program erbjuds en lång
              rad kompletteringskurser och introduktionsprogram så att man kan
              komplettera de kunskaperna. Det är skolans och kommunens skyldighet
              att se till att det sker. Vi ska inte möta detta genom att sänka
              kraven och ambitionerna för eleverna.
            </seg>
          </u>
          <note type="speaker" xml:id="i-618c3f5048173092-0">
            Anf. 6 GUNILLA SVANTORP (S):
          </note>
          <u who="gunilla_svantorp_027909" xml:id="i-92733db507125b06-2">
            <seg xml:id="i-07ce37bbdde31e20-0">
              Fru talman! Jag håller i princip med om det som utbildningsministern
              säger, att det är jätteviktigt att inga barn går i särskolan som
              inte ska gå där. Så tyckte hela riksdagen, och även om jag inte
              var med då håller jag med om det. Men frågan handlar inte om det
              utan om varför det ska gå så fort, varför vi inte kan låta det
              ta den tid som faktiskt krävs och ha övergångsregler som gör att
              barnen och föräldrarna känner att de hinner med och att skolan
              kan arrangera den allra bästa utbildningen för barnen. Nu ska
              allting gå så fort.
            </seg>
            <seg xml:id="i-ee0fab0b998b89cd-0">
              Jag resonerar inte om betyg eller om sänkta krav på skolan. Jag
              resonerar om barnens framtid, om tryggheten för barnen när allt
              ska gå så fort. Jag talar inte alls om att sänka kraven. Det tycker
              inte heller jag att vi ska göra, men vi måste vara realistiska
              i våra krav.
            </seg>
            <seg xml:id="i-73baa5445571e0f6-0">
              Det är klart att jag tar upp enskilda fall. Det måste jag göra
              eftersom jag måste ge exempel. Det är de enskilda fallen som man
              sedan grundar sina beslut på, när man har helheten. Det tycker
              jag alltså inte är ett dugg konstigt.
            </seg>
            <seg xml:id="i-f2286c7cc9aedf5b-0">
              Väldigt många runt om i Sverige funderar över varför det ska
              gå så fort och varför det finns övergångsregler när det gäller
              gymnasiesärskolan men inte när det gäller särskolan och den vanliga
              grundskolan. Jag har fortfarande inte fått något svar på det.
              Jag har fått svar på en mängd andra saker men inte på det.
            </seg>
          </u>
          <note type="speaker" xml:id="i-a2dc2eb897471409-0">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-3">
            <seg xml:id="i-b83c0e938097254e-0">
              Fru talman! Jag tycker inte att det går för fort. Skollagsutredningen
              tillsattes 1999. Ett par år senare föreslog den tidigare regeringen
              att särskolan skulle avskaffas helt och hållet. När jag tillträdde
              2006 bestämde vi oss för att särskolan ska vara kvar men bara
              för de barn som har utvecklingsstörning eller hjärnskada. Det
              är fem år sedan. Jag tycker således inte att reformen har gått
              fort. Det har tagit fem år att genomföra den, och nu genomförs
              den. Särskolan blir alltså kvar, men den är bara till för dessa
              elever.
            </seg>
            <seg xml:id="i-c20273332ee5b613-0">
              Det är klart att det som Gunilla Svantorp säger innebär att man
              sänker kraven. Hela resonemanget går ju ut på att dessa elever
              har svårt att nå målen, och alltså ska vi anpassa det så att de
              i stället har särskolans kunskapskrav; det gäller elever som inte
              är utvecklingsstörda. Jag tycker att det är fel. Vi ska ha samma
              höga ambitioner och förväntningar på dessa barn som på andra,
              och sedan ska vi ge dem mycket mer hjälp och stöd.
            </seg>
            <seg xml:id="i-48c19be3a465b47c-0">
              Utbildningschefen i den elevens hemkommun, den elev som var ursprunget
              till interpellationen, säger klart och tydligt i tidningarna att
              man kommer att fixa detta från kommunens sida. Är inte det bra?
              Kan vi inte glädjas över det? Eller ska vi i stället gå in och
              säga att de ska sänka kraven och ambitionerna för eleverna?
            </seg>
            <seg xml:id="i-eed7320ca0817ffe-0">
              Jag förstår mycket väl att föräldrar är oroliga för förändringar,
              i synnerhet om man har barn som har olika svårigheter, men jag
              menar att dessa barn har rätt att få det stöd och den hjälp som
              krävs för att nå grundskolans mål. Vi ska inte möta detta genom
              att sänka ambitionsnivån och kraven för dessa elever. Vi ska ha
              höga ambitioner och höga förväntningar men också ge mycket hjälp
              och stöd till de eleverna. Det tycker jag är lösningen, och jag
              är glad att en enig riksdag ställt sig bakom både lagstiftningen
              och den utformning av övergångsbestämmelserna som nu gäller.
            </seg>
          </u>
          <note xml:id="i-d9ea10909bb0ebf9-0">
            Överläggningen var härmed avslutad.
          </note>
          <note xml:id="i-014c3b881a3afd18-0">
            6 § Svar på interpellation 2010/11:307 om svenskt stöd till kärnkraftsforskning
            i Frankrike
          </note>
          <note type="speaker" xml:id="i-1a6bc2d512835fed-0">
            Anf. 8 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-4">
            <seg xml:id="i-e4d2f0aebb1b190f-0">
              Fru talman! Kent Persson har frågat om miljöministern avser att
              arbeta för att det befintliga forskningsavtalet mellan Sverige
              och Frankrike bryts och om det enligt miljöministerns kännedom
              finns fler hemliga avtal mellan Sverige och andra stater inom
              kärnkraftsforskningsområdet.
            </seg>
            <seg xml:id="i-140266d59e07c149-0">
              Arbetet inom regeringen är så fördelat att det är jag som svarar
              på interpellationer som rör forskningsfrågor.
            </seg>
            <seg xml:id="i-8e5d69381b528ecb-0">
              Kent Persson hänvisar till att Sveriges Radios Ekoredaktion den
              5 april rapporterade om ett avtal som Sverige har ingått med Frankrike
              som sades vara hemligt och att det i avtalet skulle framgå att
              Sverige bidrar med 70 miljoner kronor till fransk kärnkraftsforskning.
            </seg>
            <seg xml:id="i-4cf90e0eccb75341-0">
              Först och främst vill jag klarlägga att avtalet som radion hänvisar
              till är en gemensam deklaration om svenskt-franskt forskningssamarbete
              som efter dess undertecknande lämnas ut till envar som efterfrågar
              den. Det finns inte heller enligt min kännedom några så kallade
              hemliga samarbetsavtal mellan Sverige och andra stater inom kärnkraftsforskningsområdet.
            </seg>
            <seg xml:id="i-069409f6cf12c90f-0">
              Jag vill gärna förtydliga avsikten med deklarationen och innehållet
              i den.
            </seg>
            <seg xml:id="i-1f0ed861a8e39c98-0">
              Deklarationen har undertecknats för att främja och underlätta
              forskningssamarbete mellan Sverige och Frankrike som bland annat
              bygger på att den europeiska spallationskällan, European Spallation
              Source, ESS, konstrueras och byggs i Lund.
            </seg>
            <seg xml:id="i-3c9ed20ea6518381-0">
              Deklarationen rör överenskommelser inom flera forskningsområden,
              neutronforskning, acceleratorteknik och klimatforskning. Det är
              således fråga om grundforskning, och i deklarationen anges bland
              annat att svenska och franska forskningsgrupper ska utveckla instrument
              till ESS och till Max IV-anläggningen i Lund. Vidare anges att
              svenska forskningsgrupper deltar i klimatforskningen vid det franska
              laboratoriet för forskning inom klimat och miljö.
            </seg>
            <seg xml:id="i-811b6949c547d51b-0">
              Svenska forskare, doktorander och studenter ges enligt deklarationen
              tillträde till franska forskningslaboratorier för utbildning,
              forskning och gemensam utveckling av forskningsprojekt vid utbildnings-
              och forskningsreaktorer i Frankrike. Det är angeläget att ha tillgång
              till sådana reaktorer för att kunna bedriva forskning och utbildning
              av hög kvalitet när det gäller bland annat reaktorteknik och reaktorsäkerhet.
            </seg>
            <seg xml:id="i-5f5eb042cb3b3085-0">
              Internationella samarbeten är nödvändiga för att kunna bedriva
              högkvalitativ forskning, särskilt för ett litet land som Sverige.
              Samarbete med forskare i andra länder och tillgång till utländsk
              infrastruktur för forskning är därför oumbärligt när det gäller
              att stärka Sveriges ställning som forskningsnation. Det är en
              stor framgång för Sverige att ESS förläggs i Sverige, eftersom
              det handlar om att bygga och driva en av världens största forskningsanläggningar.
              Vi kan redan nu notera ett ökat intresse från andra länder för
              ökat forskningssamarbete med vårt land.
            </seg>
            <seg xml:id="i-a05331fcb7637682-0">
              Jag ser positivt på deklarationen om forskningssamarbete mellan
              Sverige och Frankrike och ser inget skäl att göra några förändringar
              i den.
            </seg>
          </u>
          <note type="speaker" xml:id="i-e0639391934c2488-0">
            Anf. 9 KENT PERSSON (V):
          </note>
          <u who="kent_persson_8dd737" xml:id="i-c18bc5aa8950155d-0">
            <seg xml:id="i-2ed55ccdd9465b21-0">
              Fru talman! Jag tackar utbildningsministern för svaret. Det var
              klarläggande på vissa punkter, och det är jag också glad över.
            </seg>
            <seg xml:id="i-19f456398c3bd16b-0">
              Bakgrunden var Ekoutsändningen om avtalet och satsningen på 70
              miljoner gällande kärnkraftsforskningen. Det finns möjlighet att
              förtydliga vad det egentligen innebär. Det är lätt att dra slutsatsen
              att förutsättningen för att Sverige skulle få anläggningen till
              Lund var deklarationen om forskningssamarbete mellan Frankrike
              och Sverige där vi har gått in med 70 miljoner kronor. Det behövs
              ett klarläggande av om det var en förutsättning för att Frankrike
              över huvud taget skulle rösta på det svenska förslaget att förlägga
              den till Lund.
            </seg>
            <seg xml:id="i-a0a12cba5290b7ee-0">
              Den andra aspekten är det faktum att vi i Sverige för snart ett
              år sedan fattat beslut om att eventuellt kunna uppföra nya kärnkraftsanläggningar
              i Sverige. Vid det beslutet sades att regeringen skulle återkomma
              och förklara vad som menas med direkta eller indirekta subventioner
              till kärnkraftsforskningen.
            </seg>
            <seg xml:id="i-3464c41cbdf13e95-0">
              Min fråga och fundering blir: Är detta ett sätt att kringgå det
              beslutet? När kan vi förvänta oss att få en uttolkning av vad
              som menas med direkta och indirekta stöd till svensk kärnkraftsforskning,
              vilket regeringen ska återkomma med till riksdagen?
            </seg>
            <seg xml:id="i-b533ee0d0fc2e92e-0">
              Det är viktigt att klargöra de kopplingarna till de 70 miljoner
              som svenska staten går in med. Normalt sett finns det forskning
              mellan universiteten. Att Sverige har avtal med andra länder när
              det gäller forskning är helt naturligt och ska också så vara.
            </seg>
            <seg xml:id="i-e9a934b967b84579-0">
              Jag och Vänsterpartiet har heller inte någonting emot att vi
              har ett samarbete med andra länder när det gäller forskning. Det
              ska vi ha. Vi är ett litet land och har ett behov av ett grundläggande
              utbyte med andra länder.
            </seg>
            <seg xml:id="i-2d8b52cfec844968-0">
              Men om däremot förutsättningen för att få ESS-anläggningen till
              Sverige var samarbetet med Frankrike om kärnkraftsforskningen
              där ställer jag mig frågande till om det inte är ett sätt att
              köpa sig en möjlighet att få en röst.
            </seg>
          </u>
          <note type="speaker" xml:id="i-b56665cb74d39a70-0">
            Anf. 10 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-5">
            <seg xml:id="i-42f63a5c4d7d78a4-0">
              Fru talman! Den frågan kommer nog inte att fullt ut gå att besvara.
              Det förutsätter att man prövar avtalskonstruktioner.
            </seg>
            <seg xml:id="i-3c39d582197e7072-0">
              Forskningssamarbete mellan länder bygger på överenskommelser.
              Det är det helt normala. Sverige har forskningsöverenskommelser
              med en lång rad länder. Interpellanten tar upp just detta med
              Frankrike, men vi har avtal med många andra länder.
            </seg>
            <seg xml:id="i-07192cd1e9d50b3f-0">
              Varför har man det egentligen? Det är varken möjligt, rimligt
              eller ekonomiskt försvarbart att varje land för sig själv bygger
              upp alla forskningsanläggningar. Den ESS-anläggning som vi nu
              bygger i Lund kommer att kosta 1520 miljarder. En sådan anläggning
              kan inte varje land bygga upp. Det bygger på att alla länder samsas
              om detta, och så byggs den i Lund.
            </seg>
            <seg xml:id="i-4c2f4d9df21663bb-0">
              Detta samarbete bygger på att dessa anläggningar sprids lite
              för alla länder. Ingen accepterar att alla Europas anläggningar
              skulle byggas just i Lund, utan de ligger i olika länder. Frankrike
              och Tyskland som är stora länder har många forskningsanläggningar.
              Det ingår i en sådan överenskommelse som sluts inför ESS-avtalet
              där Sverige ska få ESS i Lund att Sverige gör åtaganden i forskningsanläggningar
              i andra länder, och kärnkraftsforskning ingår som en del i det.
            </seg>
            <seg xml:id="i-b8c629aebe290666-0">
              Det är naturligt. Det är så det alltid går till. Jag gläds åt
              att interpellanten sade att han inte har någonting emot detta.
              Det är möjligen att det handlar just om kärnkraft som gör att
              interpellanten är tveksam. Men denna riksdag har bestämt att Sverige
              ska ha kärnkraft, och det är tillåtet med kärnkraftsforskning.
              Det ingår som en helt naturlig del i naturvetenskaplig och teknisk
              forskning. Det är inget märkligt med detta.
            </seg>
            <seg xml:id="i-1aee7586c222c6ef-0">
              Interpellanten ställde frågan: Hade det gått igenom utan just
              den komponenten? Det vet jag inte. Jag vet inte ens om det diskuterades.
              Jag var inte ansvarig minister när detta avtal slöts. Jag ser
              inga som helst svårigheter med det. Vi behöver tvärtom kärnkraftsforskning
              i Sverige.
            </seg>
            <seg xml:id="i-e83d1db2e8a91a4b-0">
              Även om interpellanten vill att Sverige inte ska bygga nya reaktorer
              har vi under överskådlig tid, först 1015 år som nuvarande reaktorer
              är i drift och sedan ytterligare ett antal årtionden där reaktorerna
              ska vara skyddade och avstängda, ett behov av mycket hög kompetens
              på området. Det är inget konstigt att Sverige gör detta.
            </seg>
            <seg xml:id="i-dba6e4be7249150b-0">
              Utöver det ske det massor av forskning om kärnkraft i olika delar
              på Kungliga Tekniska högskolan, Chalmers i Göteborg och Uppsala
              universitet. De utbildar kärnkraftsingenjörer och forskar i atomfysik.
              Under 20 år var det förbjudet enligt den så kallade tankeförbudslagen,
              men det är det inte längre. Jag tänker inte återinföra något sådant
              förbud. Det ska vara tillåtet att forska också på detta område.
              Jag ser ingen som helst dramatik i det.
            </seg>
            <seg xml:id="i-e5dbff453ec47dce-0">
              Är detta fråga om subventioner? Det menar inte jag. Jag vet inte
              det exakta svaret på när energiministern återkommer till riksdagen
              med den fråga som interpellanten ställde. Men jag kan redan säga
              att detta aldrig någonsin kommer att kunna falla inom det vi kallar
              subventioner. Då får vi lägga ned halva Kungliga Tekniska högskolan
              och Chalmers om det anses vara subventioner till kärnkraftsbygge
              att man forskar om atomfysik. Det går inte. Då återinför vi ju
              tankeförbudet i praktiken. Att forska om kärnkraft är inte subventioner
              till att bygga kärnkraft.
            </seg>
          </u>
          <note type="speaker" xml:id="i-0016f4db908f69ed-0">
            Anf. 11 KENT PERSSON (V):
          </note>
          <u who="kent_persson_8dd737" xml:id="i-c18bc5aa8950155d-1">
            <seg xml:id="i-8a1cb0d45c5d8047-0">
              Fru talman! Det är givetvis så att vi har olika syn på kärnkraft.
              Det behöver vi inte diskutera. Jag respekterar också Folkpartiets
              grundläggande syn här.
            </seg>
            <seg xml:id="i-333bb41f3fda2af5-0">
              Frågan är ändå om detta inte är ett sätt att kringgå det hela.
              Jag säger ingenting om vi forskar om kärnsäkerhet. En sådan forskning
              måste vi ha så länge det är i drift. Men detta handlar om nya
              reaktorer som man forskar om. Varför gör man det om det inte är
              tänkt att man ska använda det?
            </seg>
            <seg xml:id="i-54bc863ec5184f54-0">
              Frågan är fortfarande om det inte är ett sätt att kringgå ett
              eventuellt klarläggande om vad indirekta och direkta subventioner
              är för någonting. Jag förstår att jag inte får något svar på den
              frågan här.
            </seg>
            <seg xml:id="i-5da4e8b151de5067-0">
              Det finns en del andra saker i detta som är ganska intressant
              att fundera över. Det gäller grundforskning och klimatforskning.
              Jag är lite nyfiken vad det innebär för någonting nytt som man
              inte redan håller på att forska om här i Sverige. Där kanske det
              finns ett klarläggande.
            </seg>
            <seg xml:id="i-f56485ed9e73428b-0">
              När det gäller de 70 miljonerna har jag svårt att se varför man
              har tecknat ett separat avtal med Frankrike när vi ändå ska gå
              in med 300 miljoner i vår tilläggsbudget för att säkerställa ett
              kapitaltillskott till ESS- anläggningen. Redan under 2011 är det
              200 miljoner. Detta ska pågå under en rad av år för att täcka
              det kapitaltillskott som anläggningen behöver, men kommer det
              att räcka när vi redan under år ett, alltså innevarande år, går
              in med två tredjedelar av det tänkta kapitaltillskottet, eller
              kan vi räkna med att det kommer förfrågningar om ytterligare medel
              från svenskt håll?
            </seg>
          </u>
          <note type="speaker" xml:id="i-1e5905b65e65dd89-0">
            Anf. 12 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-6">
            <seg xml:id="i-7c65fef54a965e97-0">
              Fru talman! Jag ska försöka besvara frågorna även om några av
              dem var så specifika att jag inte är säker på att jag har underlag.
            </seg>
            <seg xml:id="i-3a31f76ae88729ca-0">
              Avtal om forskning mellan länder görs löpande och ständigt. Vi
              skickar varje år mängder av studenter, forskare och doktorander
              till andra länder, och så upprättas avtal. Detta är ett sådant
              avtal. Det betyder att svenska forskare och svenska doktorander
              kommer att åka till Frankrike och forska om reaktorteknik, reaktorsäkerhet
              och så vidare. Exakt vad de forskar om och vad forskningsprojekten
              omfattar överblickar jag inte, och jag tänker inte heller lägga
              mig i det. Det är en sak för den fria akademin att formulera sina
              forskningsfrågor. Men det är klart att de har med kärnkraft att
              göra. Det är ju idén med det hela.
            </seg>
            <seg xml:id="i-853f54a6b84d0ada-0">
              Det är väl fullt möjligt att det sluts nya avtal i framtiden.
              Det finns inga pågående förhandlingar, men det är fullt möjligt
              att vi finner behov av att skaffa oss kunskap hos fransmännen,
              som har byggt upp särskilda anläggningar för att forska om detta.
              Det är inte bara svenska staten som behöver kunskapen, utan våra
              högskolor vill på olika sätt förkovra sig på detta område. Det
              är inget märkligt och inget vi bör styra över. Det är inget vi
              bör stoppa eller förbjuda, utan det är en helt normal verksamhet.
              Om den inte hade avsett just kärnkraftsreaktorer antar jag att
              interpellanten inte hade reagerat.
            </seg>
            <seg xml:id="i-c6102bb12a68a738-0">
              Detta är bara en liten del i en strid ström av forskningssamarbete.
              Det är inte ett sätt att kringgå frågor om subventioner. Att forska
              om kärnkraft är inte att subventionera kärnkraft. Om vi använder
              en sådan definition måste vi ganska snabbt lägga ned verksamheten
              vid Kungliga Tekniska högskolan, Chalmers och Uppsala universitet,
              som både utbildar kärnkraftsingenjörer och forskar kring atomkraft
              på olika sätt, för då skulle det också vara subventioner. Jag
              tror inte att ens en kärnkraftsmotståndarriksdag skulle komma
              på tanken att rubricera forskning på ett visst område som subventioner
              till sektorn.
            </seg>
          </u>
          <note type="speaker" xml:id="i-37d762db802c1db6-0">
            Anf. 13 KENT PERSSON (V):
          </note>
          <u who="kent_persson_8dd737" xml:id="i-c18bc5aa8950155d-2">
            <seg xml:id="i-52c0397cf0fc26e1-0">
              Fru talman! Låt oss koppla detta till frågan om deklarationen
              mellan Sverige och Frankrike är ett sätt att få de franska rösterna
              för ESS-anläggningen. Janne Wallenius, som är professor i reaktorfysik
              vid Kungliga Tekniska högskolan påstår att det rör sig om ett
              motköpsavtal för att Sverige skulle få forskningsanläggningen
              ESS. I så fall påminner det om hur representanter från länder
              som ansöker om OS reser runt och bjuder delegater på än det ena,
              än det andra för att få deras röst. Jag vill ha ett klarläggande
              i den frågan. Var detta förutsättningen för att Frankrike skulle
              rösta på en förläggning till Sverige?
            </seg>
          </u>
          <note type="speaker" xml:id="i-1008200870081700-0">
            Anf. 14 Utbildningsminister JAN BJÖRKLUND (FP):
          </note>
          <u who="unknown" xml:id="i-2baed367353ec9e2-7">
            <seg xml:id="i-a16b1989fc090c3a-0">
              Fru talman! Ja, det upplevde jag att jag bekräftade i mitt första
              svar.
            </seg>
            <seg xml:id="i-4f18885e5985252d-0">
              Vi har samarbetsavtal med ett antal länder i Europa. De har upprättats.
              Vi hjälper till att finansiera anläggningar i andra länder mot
              att de hjälper till att finansiera en anläggning i Sverige. Avtalet
              med Frankrike innehåller flera olika forskningsprojekt.
            </seg>
            <seg xml:id="i-0bb744b38f9db28c-0">
              Svaret är alltså ja, men jag ska lägga till något. Vad Kent Persson
              menar är ju om just kärnkraftskomponenten var en förutsättning.
              Det vet jag inte. Om vi hade vägrat och sagt att vi inte vill
              betala hade det säkert upprättats ändå, men vi såg ett behov av
              forskning på det området. För oss var detta aldrig något att överväga.
              Det var inget problem.
            </seg>
          </u>
          <note xml:id="i-d9ea10909bb0ebf9-1">
            Överläggningen var härmed avslutad.
          </note>
          <note xml:id="i-a706c79c2949f0ce-0">
            7 § Svar på interpellation 2010/11:299 om konsekvenser för Sveriges
            ekonomi vid fler sjukdagar
          </note>
          <note type="speaker" xml:id="i-64af93d856c4756b-0">
            Anf. 15 Statsrådet MARIA LARSSON (KD):
          </note>
          <u who="nina_larsson_698017" xml:id="i-710a15827b7b01e0-0">
            <seg xml:id="i-fbbb5a6bbf0979b2-0">
              Fru talman! Elin Lundgren har frågat finansministern om han gjort
              några överväganden om och i så fall hur förslaget om gårdsförsäljning
              av alkohol skulle påverka Sveriges ekonomiska utveckling och om
              en ökad sjukskrivning på grund av en ökad konsumtion av alkohol
              är förenligt med finansministerns och regeringens avsikter att
              få fler människor i arbete.
            </seg>
            <seg xml:id="i-2e1fc7dbef1a5c6d-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-76f5038cc8853523-0">
              Jag vill först och främst hänvisa till utredningens direktiv,
              där det med all önskvärd tydlighet framgår att ett förslag till
              gårdsförsäljning ska vara förenligt med EU-rätten liksom med detaljhandelsmonopolet,
              utan att det leder till negativa konsekvenser för folkhälsan.
            </seg>
            <seg xml:id="i-33f67ecad6c92c49-0">
              Utredningens förslag är nu ute på remiss och vi får avvakta de
              synpunkter som kommer att komma in, men jag kan redan nu slå fast
              att jag inte kommer att lägga något förslag till riksdagen som
              skulle riskera vare sig vårt detaljhandelsmonopol eller få de
              folkhälsopolitiska konsekvenser som Elin Lundgren ser framför
              sig.
            </seg>
          </u>
          <note type="speaker" xml:id="i-9e95a032f56e4c7f-0">
            Anf. 16 ELIN LUNDGREN (S):
          </note>
          <u who="elin_lundgren_62373a" xml:id="i-35cc24f194bf4be6-0">
            <seg xml:id="i-b7ee71dfa8659822-0">
              Fru talman! Jag vill tacka Maria Larsson så mycket för svaret.
              Jag vill dock korrigera det sista som hon sade, nämligen att det
              är jag som ser dessa konsekvenser av utredarens förslag till gårdsförsäljning.
              Det är forskare vid Helsingforss universitet som har gjort denna
              uppskattning utifrån titigare kända fakta om hur tillgång till
              alkohol påverkar konsumtionen, inte jag.
            </seg>
            <seg xml:id="i-6aba4141147dd5b9-0">
              Större tillgång till alkohol genererar alltså högre konsumtion.
              Det är detta som forskarna har tittat på. Högre konsumtion skadar
              i sin tur människors hälsa. Människor blir sjuka och kommer därför
              att behöva sjukskriva sig. Det var om detta jag ställde min fråga
              till finansministern, som har lämnat den vidare till folkhälsoministern.
            </seg>
            <seg xml:id="i-d2614efb37fec3af-0">
              De alkohol- och folkhälsorelaterade kostnaderna är höga och mycket
              intressanta att diskutera. Det borde verkligen så vara också för
              en finansminister. Min fråga tog avstamp i den gårdsförsäljningsutredning
              som utredaren Lotty Nordling har lämnat till regeringen. Nu säger
              Maria Larsson tydligt att det inte kommer att läggas fram några
              förslag som äventyrar Sveriges alkoholmonopol eller får just dessa
              folkhälsopolitiska konsekvenser. Det gläder mig, men det får mig
              ändå att ställa mig frågande till varför detta material ens har
              gått ut på remissrunda.
            </seg>
            <seg xml:id="i-71295e21eef39f38-0">
              Direktivet till utredaren var specifikt att lägga fram ett förslag
              till ett regelverk som inte skulle stå i strid med EU-rätten och
              inte leda till ett ifrågasättande av detaljhandelsmonopolet. Om
              det under utredningens gång skulle visa sig att detta inte var
              möjligt skulle utredaren informera Socialdepartementet och skriftligen
              ange skälen. Det förslag som levererades är något helt annat än
              vad som var uppdraget.
            </seg>
            <seg xml:id="i-ecc35bfef775b787-0">
              Fru talman! Jag undrar hur utredaren hanterade detta utifrån
              direktiven och vad Maria Larsson tycker om det förfarandet. Jag
              undrar också varför hon lät en utredning vars förslag hon säger
              sig inte ha för avsikt att genomföra gå på remissrunda.
            </seg>
          </u>
          <note type="speaker" xml:id="i-3f302b16ff0c80e8-0">
            Anf. 17 Statsrådet MARIA LARSSON (KD):
          </note>
          <u who="nina_larsson_698017" xml:id="i-710a15827b7b01e0-1">
            <seg xml:id="i-e39fd054c6bb5d58-0">
              Fru talman! Jag vill börja med att korrigera interpellanten.
              Folkhälsominister är jag inte längre. Jag har inte den titeln,
              däremot har jag ansvar för det drogförebyggande arbetet, som är
              en del av folkhälsopolitiken. Jag tror att vi är ganska överens,
              Elin Lundgren och jag, om att det är viktigt att ha en folkhälsopolitik
              som drivs med drogförebyggande förtecken.
            </seg>
            <seg xml:id="i-a4519acbdb3f73a9-0">
              Vi vet att de två viktigaste instrumenten för att hålla tillbaka
              alkoholkonsumtionen, vilket regeringen har satt som ett mål den
              totala alkoholkonsumtionen ska minska är pris och tillgänglighet.
              Det är därför vi aviserar skattehöjningar på alkohol. Det är därför
              vi värnar och vaktar vårt försäljningsmonopol, som vi vet är en
              tillgänglighetsbegränsande åtgärd. Detta är de två viktigaste
              instrument vi har. Dem kommer vi att fortsätta värna och slåss
              för. De har gagnat Sverige väl. I ett internationellt perspektiv
              ligger Sverige väldigt väl till.
            </seg>
            <seg xml:id="i-208154fc991344d7-0">
              Sedan hade jag kanske önskat att EU-förhandlingarna hade förts
              med annan framgång på den socialdemokratiska regeringens tid,
              men vi är där vi är.
            </seg>
            <seg xml:id="i-10b6af2707a2c39a-0">
              Utredningen som vi beställde handlar om att se om det finns en
              förenlighet mellan gårdsförsäljning i den form som vi har studerat
              i många andra länder och ett bevarande av försäljningsmonopolet.
              Vi vet att vi har ett grannland i öster som använder detta.
            </seg>
            <seg xml:id="i-a0c5c3b6bfe3f9ad-0">
              Det förslag som vi har fått skiljer sig ganska markant från den
              finska modellen. Utredaren dömer ut den finska modellen som icke-förenlig
              med EU-rätten. Det gör naturligtvis att det förslag som vi har
              fått i handen vilar på en helt annan modell, där alla producenter
              av alkoholhaltiga drycker i Europa skulle få sälja sina produkter
              i Sverige vid upprättade försäljningsställen där man också kan
              presentera någon form av upplevelseaktivitet. Det är ett förslag
              som är betydligt mer omfattande än det som direktiven gav för
              handen.
            </seg>
            <seg xml:id="i-00a85df106cd7f55-0">
              Det normala förfarandet är att vi skickar utredningar på remiss.
              Det gäller speciellt en utredning som det har varit så mycket
              diskussion kring. Det är viktigt att alla får lämna sina synpunkter,
              och det är aldrig farligt att lyssna in synpunkter.
            </seg>
            <seg xml:id="i-0114a77fbded278d-0">
              Men som Elin Lundgren hörde i svaret kommer jag inte att lämna
              några förslag till riksdagen som riskerar detaljhandelsmonopolet
              eller får några folkhälsopolitiska konsekvenser.
            </seg>
          </u>
          <note type="speaker" xml:id="i-d99ba15b626b090d-0">
            Anf. 18 ELIN LUNDGREN (S):
          </note>
          <u who="elin_lundgren_62373a" xml:id="i-35cc24f194bf4be6-1">
            <seg xml:id="i-459608bc8c5d5b0e-0">
              Fru talman! Jag har läst och lyssnat på Socialdepartementets
              lansering av ANDT-strategin den 19 april, en sammankomst som också
              Maria Larsson var och talade på. ANDT står för alkohol, narkotika,
              dopning och tobak. I den strategin trycker man på målet om minskade
              medicinska och sociala skador orsakade av alkohol. Maria Larsson
              säger också här att det handlar om att minska konsumtionen. Tillgänglighetsbegränsning
              och fungerande tillsyn lyfts fram som andra viktiga områden, någonting
              som också har väldigt starkt stöd i preventionsforskningen.
            </seg>
            <seg xml:id="i-bab918b6b26cda78-0">
              Men jag skulle ändå säga att det blir lite konstigt. Jag skulle
              till och med vilja säga att regeringen i detta fall talar med
              kluven tunga. Å ena sidan vill man ta ett stort ansvar för dessa
              frågor, å andra sidan skickar man ut detta förslag, som Maria
              Larsson här säger att hon inte är särskilt sugen på, på remissrunda.
            </seg>
            <seg xml:id="i-47308eded73cc012-0">
              Fru talman! Jag får inte alls ihop det, men jag hoppas att Maria
              Larsson kan reda ut detta lite grann genom att säga någonting
              om hur hon ser på utvecklingen inom svensk alkoholpolitik och
              på vilket sätt regeringen tar ansvar för människors hälsa.
            </seg>
          </u>
          <note type="speaker" xml:id="i-88232fa704b4f9cf-0">
            Anf. 19 Statsrådet MARIA LARSSON (KD):
          </note>
          <u who="nina_larsson_698017" xml:id="i-710a15827b7b01e0-2">
            <seg xml:id="i-38a0b3a46a4010de-0">
              Fru talman! Det gläder mig att Elin Lundgren har följt det drogförebyggande
              arbetet med den nya ANDT-strategin, som vi hade en lanseringskonferens
              för alldeles före påsk. Det är en strategi som tar ett samlat
              grepp genom att föra samman de olika substanserna i ett förebyggande
              preventionsarbete. Det tror jag är viktigt. Det finns mycket som
              kan samverka och förstärkas genom ett samlat arbete. Vi har lagt
              fast en organisation som vilar på stabil grund, vi har avsatta
              medel för hela mandatperioden och så vidare.
            </seg>
            <seg xml:id="i-71beb56095d40d8c-0">
              Det är viktigt att jobba långsiktigt med dessa frågor, för utmaningarna
              växer hela tiden. Vi har en Internethandel som ställer helt nya
              krav på en offensiv lagstiftning. Vi har nu förändrat narkotikalagstiftningen.
              Vi försöker föra den kampen med så offensiva vapen som det bara
              är möjligt.
            </seg>
            <seg xml:id="i-aa362d5f19185795-0">
              Men i motsats till Elin Lundgren är jag aldrig rädd för att lyssna
              in synpunkter. Jag tror att det gynnar ett demokratiskt samhälle.
              Alla uppgifter och alla saker som människor vill framföra i samband
              med denna utredning ska de ha möjlighet att framföra. Alla saker
              ska upp på bordet, så att man inte sedan, när regeringen har fattat
              sitt beslut om vad man ska göra med utredningen, säger att man
              inte fick möjlighet att lämna synpunkter. Det är ett viktigt demokratiskt
              förhållningssätt. Det är det sätt som vi brukar använda oss av
              i vårt land. Det finns en lång tradition av detta, och detta vill
              jag också tillämpa när det gäller den här utredningen, även om
              innehållet i den var ganska annorlunda mot det som vi såg framför
              oss när vi lämnade direktiven.
            </seg>
          </u>
          <note type="speaker" xml:id="i-7cad48b2e5324814-0">
            Anf. 20 ELIN LUNDGREN (S):
          </note>
          <u who="elin_lundgren_62373a" xml:id="i-35cc24f194bf4be6-2">
            <seg xml:id="i-e59b0553b2f934a2-0">
              Fru talman! I mitt första anförande frågade jag Maria Larsson
              hur hon anser att Lotty Nordling har efterlevt de direktiv som
              hon fick och hur man skulle återkomma till regeringen om man kunde
              se att detta inte var förenligt med EU-rätten. Jag fick inget
              riktigt svar på det.
            </seg>
            <seg xml:id="i-68f3dfee610c8b3e-0">
              Alkohol är inte en vara där säljarens intresse av att öka försäljningen
              ger goda samhällseffekter. Alkoholens risker är, till skillnad
              från andra varors, som tomater och sängkläder, så omfattande att
              den drivkraft för ökad konsumtion som ett privat vinstintresse
              innebär medför negativa konsekvenser för andra i samhället, som
              fler alkoholrelaterade sjukdomstillstånd, trafikolyckor och barn
              som växer upp i hem där det dricks för mycket.
            </seg>
            <seg xml:id="i-943bdcf6812dbcff-0">
              Grunden för svensk alkoholpolitik har varit att hålla privata
              vinstintressen borta från denna marknad för att minska skadorna.
              Att argumentera för någon form av gårdsförsäljning av alkohol
              med anledning av att detta skulle bidra till landsbygdens ekonomiska
              utveckling, vilket är väldigt vanligt, innebär ett avsteg från
              principen om avsaknad av vinstintresse. Det är ingenting som Maria
              Larsson har gjort, men någonting som är vanligt förekommande i
              debatten. Att införa gårdsförsäljning i någon form är därmed ett
              steg som skulle innebära en ny och väldigt försvagad inriktning
              i svensk alkoholpolitik.
            </seg>
            <seg xml:id="i-bff934b9e8af389e-0">
              I sitt svar till mig skrev Maria Larsson att hon inte skulle
              lägga fram ett förslag till riksdagen som skulle få de folkhälsopolitiska
              konsekvenser som forskarna ser framför sig. Då undrar jag: När
              det efter remissrundan och fundering från regeringens håll eventuellt
              ändå kommer ett förslag, kommer det att ge några negativa folkhälsokonsekvenser
              alls? Finns det en viss ökning av konsumtionen och vissa skador
              som Maria Larsson är beredd att ställa upp på för att kunna ändra
              dagens alkohollag och därmed bygga in privata vinstintressen på
              ett än mer omfattande sätt än i dag?
            </seg>
          </u>
          <note type="speaker" xml:id="i-7034be3e32381ff7-0">
            Anf. 21 Statsrådet MARIA LARSSON (KD):
          </note>
          <u who="nina_larsson_698017" xml:id="i-710a15827b7b01e0-3">
            <seg xml:id="i-9b2b60c5b0906420-0">
              Fru talman! Elin Lundgren har förfrågningar som sträcker sig
              bortanför remissförfarandet. Elin Lundgren känner säkert till
              att man under tiden då en remiss pågår är av lyssnande karaktär.
              Jag vill se alla remissvar. Jag vill veta hur människor som företräder
              olika organisationer och myndigheter ser på det förslag som har
              lämnats.
            </seg>
            <seg xml:id="i-0695a2e7eb055f66-0">
              Lotty Nordlings utgångspunkt är precis som min och Elin Lundgrens
              att alkohol inte är vilken vara som helst och därför måste omgärdas
              av speciella skyddsåtgärder. Utredaren har lämnat ett förslag
              som hon anser vara förenligt med EU-rätten och som hon inte anser
              vara folkhälsopolitiskt orimligt.
            </seg>
            <seg xml:id="i-4d3af77acff8b813-0">
              Det är nu upp till remissinstanserna att bedöma, vända och vrida
              på detta. Det är därför en remiss pågår. Utifrån remissvaren och
              våra egna politiska bedömningar ska vi sedan sätta ned fötterna.
              Jag tänker inte lämna Elin Lundgren några synpunkter i dag om
              vad det kan komma att handla om.
            </seg>
            <seg xml:id="i-3e6a0ba2cb60ac98-0">
              Låt mig upprepa en gång till, om det inte har framgått tydligt,
              att jag inte kommer att lämna något förslag till riksdagen som
              kan riskera detaljhandelsmonopolet. Jag kommer inte att lämna
              något förslag till riksdagen som har de folkhälsopolitiska konsekvenser
              som Elin Lundgren står här och nästan skräms med. Det är lite
              magstarkt att skriva fram det här som en forskare har räknat ut
              och som jag menar är uppgifter som naturligtvis är bra att ha,
              men ingenting som vi från svensk sida kommer att sträva efter
              att uppnå. Elin Lundgren får det nästan att framstå så.
            </seg>
            <seg xml:id="i-b6a59c3285335d84-0">
              Jag vill tydligt markera, precis som vi har gjort i strategin
              och som vi kommer att göra i det åtgärdsprogram som vi snart kommer
              att besluta om, att vi strävar efter en konsumtion där ingen får
              skadliga effekter samt efter att bringa ned den totala konsumtionen.
              Vi kommer att värna vårt försäljningsmonopol och kommer hela tiden
              att arbeta utifrån folkhälsopolitiska konsekvenser.
            </seg>
          </u>
          <note xml:id="i-d9ea10909bb0ebf9-2">
            Överläggningen var härmed avslutad.
          </note>
          <note xml:id="i-7c1ec1de429992dc-0">
            8 § Svar på interpellation 2010/11:316 om märkning av ritualslaktat
            kött
          </note>
          <note type="speaker" xml:id="i-d041d4c5caf4d4d4-0">
            Anf. 22 Landsbygdsminister ESKIL ERLANDSSON (C):
          </note>
          <u who="unknown" xml:id="i-2baed367353ec9e2-8">
            <seg xml:id="i-4185cb37f3c2f2bc-0">
              Fru talman! William Petzäll har frågat mig om jag avser att se
              till att svenska köttkonsumenter får veta om djuret har utsatts
              för plågsam ritualslakt och i så fall på vilket sätt jag arbetar
              för att få till stånd regler kring sådan märkning.
            </seg>
            <seg xml:id="i-de90045fff642cc0-0">
              För mig är det viktigt att djur ska skyddas från onödigt lidande.
              Därför ska djur, enligt djurskyddslagen, alltid bedövas före slakt
              i Sverige. Men för många människor i vårt land är det också viktigt
              att kunna äta mat som är tillåten enligt till exempel religiösa
              seder och bruk. I dag finns det slaktmetoder som kan tillmötesgå
              både religiösa önskemål och djurskyddsaspekten. Det gäller till
              exempel halalmärkt kött som importeras till Sverige från Nya Zeeland
              och halalmärkt kött från djur som slaktats i Sverige.
            </seg>
            <seg xml:id="i-2e956bde118cbab3-0">
              Inom EU är grundregeln att djur ska bedövas före slakt. Möjlighet
              finns dock för medlemsstaterna i EU att göra undantag från detta
              krav av religiösa skäl. Det är därmed inte möjligt för Sverige,
              på grund av inre marknadsregler, att ha ett förbud mot införsel
              av kött från djur som slaktats utan bedövning.
            </seg>
            <seg xml:id="i-45ab2df3d06838c4-0">
              Ett importförbud såsom William Petzäll förespråkar menar jag
              är fel väg att gå om man i första hand vill värna om djuren. Då
              de svenska djurskyddsreglerna över lag är strängare än EU-reglerna
              vill jag i stället verka för att djurskyddet stärks i hela Europa.
            </seg>
            <seg xml:id="i-20843a6c2e118022-0">
              Jag vet att livsmedelsproducenterna är angelägna om att anpassa
              sig till konsumenternas önskemål. Jag är därför övertygad om att
              om konsumenterna efterfrågar information om slaktmetod så kommer
              sådan information att ges på frivillig väg, genom märkning eller
              på annat sätt. För den som vill vara säker på att det kött man
              köper kommer från djur som har bedövats finns det redan i dag
              alternativ på marknaden.
            </seg>
          </u>
          <note type="speaker" xml:id="i-7f0a685d785f51db-0">
            Anf. 23 WILLIAM PETZÄLL (SD):
          </note>
          <u who="unknown" xml:id="i-2baed367353ec9e2-9">
            <seg xml:id="i-0972309fbd7ddc57-0">
              Fru talman! Jag vill tacka landsbygdsministern för svaret.
            </seg>
            <seg xml:id="i-61ce3ea24620c3d3-0">
              Interpellationen berör huvudsakligen två saker, dels konsumenternas
              rätt att få veta om djuret har utsatts för onödigt lidande i samband
              med slakten, dels vår egen djurskyddslag och om hur vi i största
              möjliga utsträckning även ska se till att våra djur får en dräglig
              välfärd.
            </seg>
            <seg xml:id="i-294d53ac17bd8ddc-0">
              Ritualslakt som sådan går oftast ut på att nerver, artärer, mat-
              och luftstrupe skärs av, samtidigt som djuret i flera minuter
              är vid fullt medvetande och tvingas stå i sitt eget blod och pendla
              mellan liv och död. I värsta fall tvingas djuret innan slakten
              in i något som kan liknas vid en stor torktumlare, även kallad
              Weinberg pen, där djuret vänds upp och ned, vilket för djuret
              är en väldigt onaturlig ställning som skapar ännu mer stress och
              även ännu mer smärta då organen trycks upp i djuret.
            </seg>
            <seg xml:id="i-dcf241f604399a74-0">
              Veterinärer, Djurskyddsmyndigheten och flera andra auktoriteter
              på området menar att ritualslakt utan bedövning inte är förenligt
              med svensk djurskyddslag och att det i grunden inte skiljer sig
              nämnvärt från rent djurplågeri.
            </seg>
            <seg xml:id="i-f82178c6b93ecb37-0">
              Även om det i Sverige är förbjudet att utföra ritualslakt utan
              föregående bedövning slår Djurskyddsmyndigheten fast att konventionell
              slaktmetod är att föredra. I stora delar av övriga EU ser lagstiftningen
              dock annorlunda ut, och det är lite det som jag vill komma in
              på. Det är nämligen så att det inte alls i så stor utsträckning
              finns krav på bedövning innan slakt. I takt med att efterfrågan
              på ritualslaktat kött ökar markant, i och med den stora muslimska
              invandringen till Europa, har flera stora utländska köttproducenter
              valt att haka på trenden med ritualslaktat kött.
            </seg>
            <seg xml:id="i-8855be21bd53ba87-0">
              Nu har uppgifter under en längre tid gjort gällande att det ritualslaktade
              köttet har letat sig in i svenska livsmedelsbutiker och även i
              svenska matsalar. Problemet är att det här händer utan att konsumenterna
              får någon kännedom om det över huvud taget eftersom det saknas
              märkning. Bara för några dagar sedan avslöjade Helsingborgs Dagblad
              och en tidning i Västra Götaland att halalslaktad mat serverats
              utan elevernas kännedom om det. Det blev väldigt mycket diskussioner
              kring det, vilket jag har förståelse för. Det är självklart att
              det blir så. Det här är givetvis mycket allvarligt.
            </seg>
            <seg xml:id="i-9c31a127cf0e24a7-0">
              Lagens bristande konsumentinformation resulterar i att konsumenterna
              riskerar att mot sin vilja köpa eller serveras ritualslaktat kött
              där djuret har utsatts för plågsamheter som inte ens är förenligt
              med vår egen lagstiftning.
            </seg>
            <seg xml:id="i-a61c6cd55d2ca9d6-0">
              Jag menar att det indirekt innebär att vår egen djurskyddslagstiftning
              på området blir tämligen tandlös. För att stärka djurskyddet,
              också i Europa, menar jag att det på lång sikt bör införas ett
              importförbud av allt ritualslaktat kött där djur har utsatts för
              onödigt lidande. Det blir en tydlig signal till Europas medlemsstater
              om att vi inte accepterar rent djurplågeri. Men som ett första
              steg och som ett minikrav är det för oss sverigedemokrater en
              självklarhet att ritualslaktat kött i alla fall ska märkas så
              att Sveriges köttkonsumenter har en möjlighet att själva göra
              ett aktivt val när man handlar sitt kött, ett val om man vill
              stödja djurplågeri eller om man vill stödja konventionell svensk
              slaktmetod.
            </seg>
            <seg xml:id="i-7046729e0a763478-0">
              Eftersom landsbygdsministern inte avser att arbeta för en sådan
              här lagstiftning vill jag återigen ha ett svar på frågan: Vad
              har landsbygdsministern att säga till alla de köttkonsumenter
              som riskerar att köpa ritualslaktat kött utan att de har någon
              kännedom om det? Hur ska de kunna ta ställning?
            </seg>
          </u>
          <note type="speaker" xml:id="i-a428442d8c23c877-0">
            Anf. 24 Landsbygdsminister ESKIL ERLANDSSON (C):
          </note>
          <u who="unknown" xml:id="i-2baed367353ec9e2-10">
            <seg xml:id="i-761ccb77145af6b1-0">
              Fru talman! Låt mig först konstatera att vi i Sverige har sedan
              mycket länge en låt oss kalla det för sträng syn på hur vi ska
              hålla och hur vi ska avliva djur. I Sverige anser vi att slakt
              utan bedövning inte är förenligt med ett gott djurskydd, till
              exempel. Det gör vi därför att djur som inte bedövas före slakt
              upplever stress, ångest och smärta. Och vi är angelägna om att
              upprätthålla de krav som vi har haft på oss själva vid djurhantering,
              därav det strikta förbud mot slakt utan föregående bedövning som
              vi har i vårt land.
            </seg>
            <seg xml:id="i-bf4f9af1f0a3c24e-0">
              Vad ska man som konsument göra för att veta att man får kött
              från djur som är bedövade före avblodning? Jo, man kan till exempel
              efterlysa kött med märkning om att djuret är uppfött och slaktat
              i Sverige, för då vet man att så är det. Det är mitt enkla svar
              på frågan.
            </seg>
            <seg xml:id="i-401b764c069aea08-0">
              Därtill pågår det just nu, som jag förmodar att ledamoten känner
              till, en stor process i Europeiska unionen om hur vi ska upplysa
              konsumenter i Europa om olika saker runt den mat som vi köper.
              Ett stort så kallat märkningspaket är under beredning, som jag
              är övertygad om att ledamoten känner till. Detta är en av de frågor
              som diskuteras i det sammanhanget. Vad utfallet kommer att bli
              av den diskussionen har jag inget svar på i dag.
            </seg>
          </u>
          <note type="speaker" xml:id="i-8d08b79ae453c3bc-0">
            Anf. 25 WILLIAM PETZÄLL (SD):
          </note>
          <u who="unknown" xml:id="i-2baed367353ec9e2-11">
            <seg xml:id="i-fa321f1a23ef8363-0">
              Fru talman! Jag tror att man är, ursäkta ordvalet, kanske lite
              naiv om man tror att konsumenterna ska ställa krav på producenterna,
              för majoriteten av konsumenterna har trots allt inte kännedom
              om hur situationen ser ut. De har inte kännedom om att en del
              av det importerade köttet som säljs i svenska livsmedelsbutiker
              eller som serveras på landets olika institutioner faktiskt kommer
              från ritualslaktade djur som kanske inte ens har fått någon bedövning.
              Hur ska då konsumenterna kunna ställa krav när de inte ens har
              någon kännedom om det? Hur skulle det fungera i praktiken? Ska
              alla konsumenter gå till storms och börja med namninsamlingar
              eller upprop på Facebook, eller hur ska det i så fall gå till
              i praktiken?
            </seg>
            <seg xml:id="i-dd8420ac577ea937-0">
              Sedan är det trots allt så att vi som sitter i Sveriges riksdag
              är lagstiftare. Det är vårt jobb. Är det så att man bara ska förlita
              sig på marknaden och på den enskilda individen kanske man bör
              ta sig en funderare på om man inte i stället ska bli tjänsteman
              på Jordbruksdepartementet. Vi måste ändå ha kurage och våga stifta
              lagar i det här landet.
            </seg>
            <seg xml:id="i-a03e4327b7f3eb9d-0">
              Jag är helt övertygad om att en överväldigande majoritet av svenska
              folket vill ha kännedom om köttet som de köper kommer från ett
              ritualslaktat djur som har fått sin hals avskuren och fått lida
              i flera minuter. Ibland kan det ta uppemot elva minuter innan
              till exempel en ko dör efter att man har skurit halsen av den.
            </seg>
            <seg xml:id="i-ee77109129a03c37-0">
              Vi konsumenter i Sverige är väldigt angelägna om att få reda
              på i minsta detalj vad våra produkter innehåller. Men något så
              basalt som att få reda på om det kött vi köper har tillverkats
              med direkt grymma metoder får vi inte reda på över huvud taget,
              och det tycker jag är oerhört sorgligt.
            </seg>
            <seg xml:id="i-53dffa751ecf6ab5-0">
              Jag tror att man får vara bra naiv om man tror att konsumenterna
              ska ordna till så att det blir en märkning av köttet, för det
              här är ändå något som har pågått under en längre tid. Det har
              nu börjat uppmärksammas, och reaktionerna har inte låtit vänta
              på sig, utan många har verkligen varit upprörda.
            </seg>
            <seg xml:id="i-620764dfb53525ef-0">
              Jag får ändå tacka för svaret.
            </seg>
          </u>
          <note type="speaker" xml:id="i-82c87ee3881b0181-0">
            Anf. 26 Landsbygdsminister ESKIL ERLANDSSON (C):
          </note>
          <u who="unknown" xml:id="i-2baed367353ec9e2-12">
            <seg xml:id="i-3dec14d941a1160e-0">
              Fru talman! Frågan diskuterades och beslutades om för inte alltför
              länge sedan i Europeiska unionen. Den svenska ståndpunkten i det
              avseendet torde vara mer än väl känd i övriga Europa. Det är bara
              att konstatera att i övriga Europa fanns det en annan majoritet
              som tillät andra typer av avlivningsmetoder än vad som har varit
              brukligt och är lagligt i vårt land. Vi i Sverige fick ett speciellt
              undantag, det vill säga att vi i Sverige inte får slakta djur
              utan föregående bedövning. Det är alltså undantaget från huvudregeln
              i Europa.
            </seg>
            <seg xml:id="i-4235b447d583f33e-0">
              Kan vi då stoppa den typen av kött i Sverige? Nej, det kan vi
              inte. Vi är i en gemensam union där vi accepterar varandras produkter
              om de upprätthåller den kvalitet vi vill ha på till exempel livsmedel.
              Vi har alltså gemensamma regler om detta. Det innebär att vi inom
              Europeiska unionen inte kan stoppa den fria handel som vi har
              mellan de i Europeiska unionen ingående länderna.
            </seg>
            <seg xml:id="i-40f338e86c521c60-0">
              Kan vi märka detta? Ja, det kan vi göra om vi kommer överens
              om detta i Europeiska unionen. I mitt tidigare inlägg sade jag
              att det just nu pågår en sådan omfattande diskussion, som jag
              är alldeles övertygad om att ledamoten känner till, som ska utmynna
              i att vi ska komma överens om vad vi ska lagstifta om vad gäller
              märkning av livsmedel, inkluderande kött.
            </seg>
            <seg xml:id="i-7a0988e299b9b902-0">
              Utöver det kan man frivilligt märka, vilket är fullt tillåtet
              med dagens lagstiftning, och tala om för den intresserade konsumenten
              att det kött jag tillhandahåller dig som konsument är slaktat
              i Sverige och här bedövar vi före slakt. Det kan till och med
              vara en konkurrensfördel för den producent som tillhandahåller
              produkten om den efterfrågas av konsumenten, vilket jag, precis
              som interpellanten, tror.
            </seg>
            <seg xml:id="i-4f6119d6de56b848-0">
              Till detta ska läggas att märkning fordrar ett spårbarhetssystem.
              Vi måste kunna garantera, därest vi lagstiftar, att märkningen
              är rätt, korrekt och riktig. Vi måste ha en kontrollapparat som
              kontrollerar att köttbiten som ligger i kyldisken i affären kommer
              från rätt djur, varifrån djuret kommer, att det är avblodat eller
              bedövat före slakt och så vidare. Det måste vi garantera, vilket
              jag vill påminna om apropå den pågående märkningsdiskussionen
              i det här sammanhanget och i andra sammanhang.
            </seg>
          </u>
          <note type="speaker" xml:id="i-8e91d6551df60f7a-0">
            Anf. 27 WILLIAM PETZÄLL (SD):
          </note>
          <u who="unknown" xml:id="i-2baed367353ec9e2-13">
            <seg xml:id="i-f8ac48948676adb1-0">
              Fru talman! När man diskuterar frågan om ritualslaktat kött brukar
              man få höra att frågan blir ännu mer komplicerad på grund av byråkratiska
              EU-regler och så vidare. Jag vågar nog ändå hävda att vi skulle
              kunna nonchalera EU i det här fallet och kräva en märkning av
              köttet.
            </seg>
            <seg xml:id="i-f324d77f55c8c099-0">
              En annan sak som också kommer upp i diskussionen är att man åberopar
              religionsfriheten, att grupper ska få rätt att äta köttet enligt
              sina egna traditioner. Jag menar att det blir fel. Vi får höra
              att vi i religionsfrihetens namn ska inskränka demokratiska rättigheter.
              Vi får höra att vi i religionsfrihetens namn ska tolerera att
              kvinnors rättigheter inskränks. Bland annat i landsbygdsministerns
              egen regering finns företrädare som i religionsfrihetens namn
            </seg>
            <seg xml:id="i-359c9ef7460d9fb8-0">
              (FÖRSTE VICE TALMANNEN: Jag påminner interpellanten om att hålla
              sig till ämnet.)
            </seg>
            <seg xml:id="i-082dc3fd3352df04-0">
              Det ska jag göra. Inom landsbygdsministerns egen regering åberopar
              man religionsfriheten för att också legitimera religiös slakt
              utan föregående bedövning.
            </seg>
            <seg xml:id="i-9897f28e6a664051-0">
              Tyvärr får jag lämna debatten med att konstatera att svenska
              folket kommer att förbli ovetande huruvida det kött de köper kommer
              från djur som har blivit utsatta för djurplågeri. Jämför med att
              man skär halsen av ett djur utan någon som helst bedövning och
              djuret lider otroligt, vilket också veterinärer och Djurskyddsmyndigheten
              fastslår! Det är oerhört sorgligt.
            </seg>
            <seg xml:id="i-bad2f1b35c12aaa1-0">
              Jag hoppas ändå att landsbygdsministern håller diskussionen vid
              liv i EU och att vi i en snar framtid kan se framsteg i frågan.
            </seg>
          </u>
          <note type="speaker" xml:id="i-69f0640edfb219e7-0">
            Anf. 28 Landsbygdsminister ESKIL ERLANDSSON (C):
          </note>
          <u who="unknown" xml:id="i-2baed367353ec9e2-14">
            <seg xml:id="i-8813fa2c06f0bb57-0">
              Fru talman! Låt mig avslutningsvis än en gång repetera att det
              i dag finns slaktmetoder som kan tillmötesgå både religiösa önskemål
              och djurskyddsaspekter. Det gäller exempelvis halalmärkt kött
              som är producerat i Sverige och sådant kött som kommer från Nya
              Zeeland. Detta är sagt apropå att det går att förena de saker
              som interpellanten tog upp i sitt anförande.
            </seg>
            <seg xml:id="i-192d1751c3155db2-0">
              Låt mig allra sist, fru talman, upprepa att det djur som är fött,
              uppfött och slaktat i Sverige är bedövat före avblodning, vilket
              garanterar att smärtan är minimal i samband med avlivningen.
            </seg>
          </u>
          <note xml:id="i-d9ea10909bb0ebf9-3">
            Överläggningen var härmed avslutad.
          </note>
          <note xml:id="i-14cb1ec92876cf36-0">
            9 § Svar på interpellation 2010/11:311 om bättre sexualupplysning
            till unga
          </note>
          <note type="speaker" xml:id="i-8ba842a60ab19560-0">
            Anf. 29 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-0">
            <seg xml:id="i-1d1f1846130e126c-0">
              Fru talman! Josefin Brink har frågat mig vilka åtgärder jag avser
              att vidta för att säkerställa tillgången på kvalitetssäkrad sexualupplysning
              för unga över hela landet och vilka åtgärder jag avser att vidta
              för att ungdomsmottagningarna också ska bli ett självklart val
              för unga män som har behov av rådgivning och stöd.
            </seg>
            <seg xml:id="i-6c7190a8a98259b5-0">
              En ökad medvetenhet och en hälsosam inställning till sexualitet
              gör det lättare för unga människor att göra kunskapsbaserade och
              genomtänkta val. Landets ungdomsmottagningar och dess personal
              har en viktig uppgift i att stötta och erbjuda rådgivning i frågor
              om sexualitet och samlevnad. Även skolan har en viktig roll i
              det här arbetet. Det gäller både skolhälsovården och den obligatoriska
              sex- och samlevnadsundervisningen.
            </seg>
            <seg xml:id="i-9d5a7839ff5bc8d0-0">
              Regeringen har vidtagit flera åtgärder för att förbättra och
              utöka tillgången på information om sex och samlevnad. År 2008
              invigdes Sveriges första nationella ungdomsmottagning på nätet,
              Umo.se. Utvecklingen av Umo har finansierats av regeringen. Syftet
              med Umo är att underlätta för ungdomar att hitta relevant, aktuell
              och kvalitetssäkrad information om sex, hälsa och relationer.
              Kommunerna och landstingen står bakom driften av webbsidan. Utvecklingen
              av Umo sker i nära samarbete med Sveriges unga, landets ungdomsmottagningar,
              skolhälsovården, intresseorganisationer och andra som jobbar med
              unga. Under 2010 hade Umo drygt 2 miljoner besök på webbsidan.
              Eftersom det är färre pojkar än tjejer som känner till och ställer
              frågor till Umo har Umo bestämt att de ska rikta särskilda insatser
              gentemot pojkar under 2011.
            </seg>
            <seg xml:id="i-57a7dbb8142a3179-0">
              Socialstyrelsen har haft i uppdrag att ta fram en vägledning
              för riktade preventiva insatser gentemot ungdomar och unga vuxna
              inom området hiv och sexuellt överförbara infektioner, STI, inkluderat
              sex- och samlevnadsinformation. Vägledningen ger det förebyggande
              arbetet inom hälso- och sjukvården ett tydligare innehåll och
              en struktur. Socialstyrelsen har dessutom tagit fram en nationell
              handlingsplan för klamydiaprevention som syftar till att stärka
              det hälsofrämjande och förebyggande arbetet för ungdomar och unga
              vuxna. Många av de åtgärder som föreslås i handlingsplanen kan
              användas i det förebyggande arbetet mot spridningen av hiv och
              övriga sexuellt överförbara infektioner samt oönskade graviditeter.
            </seg>
            <seg xml:id="i-f1fa8712afed2bbd-0">
              År 2010 gav regeringen Socialstyrelsen och Smittskyddsinstitutet
              i uppdrag att genomföra en nordisk konferens om prevention av
              oönskade graviditeter och om sexuell och reproduktiv hälsa. Syftet
              med konferensen var att experter på hälso- och sjukvårdsområdet
              skulle få en möjlighet att utbyta kunskaper och erfarenheter för
              att vidare effektivisera det preventiva arbetet mot exempelvis
              oönskade graviditeter. Konferensen ägde rum i november förra året.
            </seg>
            <seg xml:id="i-f374810fcb16c97e-0">
              Jag vill avsluta med att säga att det är viktigt att ungdomsmottagningar,
              skolan och andra aktörer som träffar ungdomar och unga vuxna som
              behöver råd och stöd fortsätter att bedriva och utveckla sitt
              betydelsefulla arbete. De spelar en stor roll för att skapa trygghet
              och ökad kunskap hos både flickor och pojkar.
            </seg>
          </u>
          <note xml:id="i-95b5da99552c799b-0">
            Då Josefin Brink, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Wiwi-Anne Johansson i stället fick delta i
            överläggningen.
          </note>
          <note type="speaker" xml:id="i-453cef3b897be84f-0">
            Anf. 30 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-8e74c93126f43158-0">
            <seg xml:id="i-87b786e39e9845f3-0">
              Fru talman! Tack, socialministern, för svaret!
            </seg>
            <seg xml:id="i-8e038cdf7cba9156-0">
              Anledningen till att vi debatterar det här ämnet i dag är den
              färska sexualstudien Ungkab 09 som Göteborgs universitet har gjort.
              Den visar på att det finns ett stort behov av bättre sexualupplysning
              än den som finns i dag.
            </seg>
            <seg xml:id="i-b507d6dac50be919-0">
              Det är en stor studie, som 15 000 ungdomar mellan 15 och 29 år
              deltog i. Enkäterna visar att hela 70 procent av de sexuella mötena
              sker helt oskyddat, och vi är säkert överens om att det är en
              oroväckande hög siffra. Det är också oroväckande att kondom bara
              ses som ett skydd mot oönskade graviditeter eftersom den är till
              nytta inte minst mot sexuellt överförbara sjukdomar. Men att det
              är så många som 70 procent som inte använder kondom visar att
              det finns väldigt stora brister.
            </seg>
            <seg xml:id="i-a468369db8cfb1c5-0">
              Utredarna skrev i en debattartikel den 5 april i år att det inte
              räcker med handlingsplaner mot klamydia, hiv och oönskade graviditeter
              utan att man också måste utgå från ungdomars behov av fördjupade
              samtal om sexualitet och relationer och identifiera dem som är
              särskilt riskutsatta. Därför efterlyser utredarna satsningar på
              bättre sex- och samlevnadsundervisning i skolan och dessutom att
              ungdomsmottagningarna byggs ut och förbättras.
            </seg>
            <seg xml:id="i-d359dd7573088d6b-0">
              Ett problem är att ungdomsmottagningar inte finns överallt, utan
              det är frivilligt för kommuner och landsting att besluta om sådana.
              Det finns inte heller några nationella kvalitetskrav, och därför
              varierar det jättemycket.
            </seg>
            <seg xml:id="i-d999b0f562c161f1-0">
              Det handlar också om att nå de unga männen, de unga killarna,
              då det verkar som om ungdomsmottagningarna inte når dem. År 2008
              var bara 15 procent av besökarna unga män. Det är jättebra att
              Umo.se ser ut att bli bättre.
            </seg>
            <seg xml:id="i-fc309b278e53e374-0">
              Men då undrar jag: Vad är det man ska göra så att det blir bättre?
              Det sägs att man ska rikta sig till unga män 2011, men halva 2011
              har redan gått.
            </seg>
            <seg xml:id="i-bfe537f506e6b47d-0">
              Förra året var det en konferens, som socialministern beskriver
              i svaret. Det är jättebra att de som jobbar med de här frågorna
              har konferens och lär sig mer, men här handlade det mest om oönskade
              graviditeter. Det är inte riktigt det som detta handlar om, utan
              det är att stoppa sexuellt överförbara sjukdomar. Det räcker inte.
              Vägledning nämns också.
            </seg>
            <seg xml:id="i-ccbf60133f8badd2-0">
              Jag ser inte att regeringen tar det här problemet riktigt på
              allvar. Jag undrar: Finns det inget tänk hos socialministern och
              regeringen att säga att ungdomsmottagningar måste finnas överallt?
            </seg>
            <seg xml:id="i-0eb5d56f7a149bf7-0">
              Vi måste också leda skolan in på bättre sex- och samlevnadsundervisning.
              Man är ju inne och petar på andra håll och kanter i skolan. Det
              här gäller ungas liv och hälsa för framtiden, inte bara i nuet.
            </seg>
            <seg xml:id="i-354f98d6413216b7-0">
              Jag undrar: Finns det ingenting som socialministern ser att man
              kan göra? Det måste skapas riktlinjer för att det ska finnas bra
              ungdomsmottagningar i varje kommun och den sex- och samlevnadsundervisning
              som behövs i skolan, för att nå också de unga killarna.
            </seg>
          </u>
          <note type="speaker" xml:id="i-59047d4108b4f2a1-0">
            Anf. 31 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-1">
            <seg xml:id="i-997f15188fe8b162-0">
              Fru talman! Man kan fundera på många olika vis i den här frågan.
              Ett sätt att tänka är att vi i Sverige tror oss ligga väldigt
              långt framme när det gäller frigjordhet och öppenhet att diskutera
              dessa svåra frågor föräldrar och barn, ungdomar emellan, vuxna
              i allmänhet, barn och ungdomar. Men uppenbarligen lyckas vi inte
              tillräckligt bra.
            </seg>
            <seg xml:id="i-0563f5304fe8667b-0">
              Det gjordes en undersökning 2002 där man jämförde Sverige med
              andra europeiska länder, och där hamnade Sverige i botten när
              det gällde kondomanvändning. Den undersökningen visade att det
              var 52 procent det har säkert ändrats, men det är ändå en mätare
              medan Grekland låg bäst till på 89 procent.
            </seg>
            <seg xml:id="i-fa85399ad771fa03-0">
              Man kan fundera på vad det är som leder fram till det som ytterst
              innebär att en ung person tar en ganska stor risk och hur man
              kan komma till rätta med det. Det finns inte ett patentsvar på
              den frågan, utan vi behöver jobba på många olika sätt. Ett sätt
              är att nå föräldrar så att de blir så bra som möjligt på att prata
              med sina ungdomar. Vi vet att det här är känsligt och svårt. Ett
              annat sätt är att få lärarna att fungera så väl som möjligt i
              sin roll i sex- och samlevnadsundervisningen i skolan. De ska
              i sin tur ha fått en tillräckligt bra undervisning i sin lärarutbildning
              som gör att de som nya lärare har självförtroende och förmåga
              att pedagogiskt ge bästa möjliga underlag för att sedan kunna
              utföra sitt arbete direkt med ungdomarna.
            </seg>
            <seg xml:id="i-35831f1cd967384f-0">
              Elevhälsan spelar en stor roll, och i den nya skollagen skärps
              regelverket vilket gör att det kommer att bli tydliga regelverk
              när det gäller tillgång till skolläkare, skolsköterska, psykolog,
              kurator och så vidare. Regeringen satsar också en del pengar.
              Jag tror att elevhälsan har en viktig roll att spela. Den kan
              inte göra det ensam, men den kan bidra tillsammans med andra.
            </seg>
            <seg xml:id="i-233e466aedc7913f-0">
              Ungdomsmottagningar är Wiwi-Anne Johansson inne på, och jag tror
              att de spelar en jättestor roll. Jag har besökt några som minister
              och samtalat med många duktiga personer som jobbar där, ofta barnmorskor.
              De beskriver just problemet att få killar att komma dit. Det handlar
              om att det inte bara är tjejerna som ska ta ansvar utan också
              pojkarna. Det finns, som det tycks, en högre tröskel för pojkar
              att över huvud taget söka sig till en ungdomsmottagning. Då har
              man på sina håll jobbat med till exempel särskilda killkvällar
              eller tider då bara pojkar kan komma dit, och man hoppas att det
              ska kunna leda till en utveckling. I många fall har det gjort
              det lättare för fler killar att komma dit.
            </seg>
            <seg xml:id="i-2c3db0392e3f1ec3-0">
              Personal från ungdomsmottagningar kan också komma till skolan,
              där klassrummet ibland är uppdelat med killar för sig och tjejer
              för sig. Det kanske underlättar samtal som är lite öppnare än
              annars.
            </seg>
            <seg xml:id="i-908e622d2eeb877f-0">
              När det gäller ungdomsmottagningen på nätet kan vi göra mycket
              ytterligare. Jag tror att den har haft en väldigt stor betydelse,
              och det utvärderas förstås. Den bör också möta killarnas behov
              i större utsträckning.
            </seg>
            <seg xml:id="i-292d97262e7a86f5-0">
              Jag tror, kort sagt, att vi måste jobba på många olika vis för
              att komma fram. Jag tänker inte bidra till en lagstiftning som
              talar om för kommunerna exakt hur de ska organisera sitt arbete.
              Däremot är jag väldigt angelägen om att i samtal med kommun- och
              landstingspolitiker trycka på för att vi ska ha en vård också
              på detta område som möter de behov som finns hos ungdomar och
              unga vuxna.
            </seg>
          </u>
          <note type="speaker" xml:id="i-c0c1ea169cd9580c-0">
            Anf. 32 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-8e74c93126f43158-1">
            <seg xml:id="i-8fcaf7b08893094e-0">
              Fru talman! Vi är självklart rörande överens om problemet och
              om att vi vill göra någonting åt det. Men det visar sig att trots
              de riktlinjer som finns och frivilligheten för kommuner och landsting
              att besluta om att ha ungdomsmottagningar når man inte alla killar,
              som vi pratar om här, som egentligen är svårast att fånga. I skolan,
              på högstadiet och i gymnasiet, når man ju alla. Då undrar jag
              varför det är så svårt. Där måste man ha tydligare nationella
              riktlinjer för vad som ska ingå.
            </seg>
            <seg xml:id="i-0018930e60a56cff-0">
              Socialministern säger att ungdomsmottagningarna är ute i skolorna
              och delar upp det i grupper med flickor och med pojkar. Det är
              också väldigt bra, och jag tror att man kan fånga upp mycket.
              Men det kanske inte är de som är särskilt intresserade av detta
              som behöver det mest.
            </seg>
            <seg xml:id="i-6f71a0bcffa5c32f-0">
              Då undrar jag: Varför ska det vara så svårt att få till riktlinjer
              när det gäller detta i skolan? Vi har läroplaner som fastslår
              vilka ämnen som är viktiga och vilka som anses vara oviktiga.
              Vi har absoluta timplaner. Vad kan vara viktigare än att lära
              ut sex och samlevnad till pojkar och flickor, till unga? Vi vet
              att de vill prata fördjupat om det, inte bara teknikaliteter.
              Där kan man också diskutera kondomanvändning, som är så otroligt
              viktig för att inte sprida smittsamma könssjukdomar.
            </seg>
            <seg xml:id="i-059b33832f76a3c9-0">
              Jag förstår inte varför socialministern inte kan tänka sig den
              delen också. Det är klart att det behövs. Sedan överlämnar vi
              naturligtvis väldigt mycket. På festivaler och liknande är RFSU
              och RFSL där och delar ut gratis kondomer. Det kan för den delen
              också Socialstyrelsen stå bakom och göra de kanske har gjort det.
              Men för att få det fördjupat tror jag att det skulle vara så mycket
              bättre om man vet att alla har det och att de som gör det verkligen
              är bra på det, så att det inte blir fniss eller att man inte går
              dit. Varför är det så svårt att få till det? Varför vill socialministern
              inte göra det?
            </seg>
          </u>
          <note type="speaker" xml:id="i-28b360a0ecd1c08f-0">
            Anf. 33 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-2">
            <seg xml:id="i-1a151a5c154b0cf4-0">
              Fru talman! Jag tror inte att problemet är att det finns brister
              när det gäller beskrivningen av vad skolundervisningen ska innehålla,
              utan jag tror att det många gånger brister när det gäller utbildningen
              hos lärarna. Det gör att de inte känner självförtroende eller
              att detta är en spännande pedagogisk uppgift att ägna sig åt utan
              tycker att detta är det mest pinsamma man kan vara med om och
              helst skulle vilja sjunka igenom golvet bakom katedern jag tror
              att vi båda har mött sådana lärare.
            </seg>
            <seg xml:id="i-c7e2d48f1fd1c521-0">
              Jag tror att det mycket gäller att lärarutbildningen ska vara
              sådan att lärarna blir bra på detta. Det kanske är så att alla
              personer inte är lämpade för just den här rollen. De som lyckas
              bra är oftast sådana som är intresserade och tar sig an den här
              pedagogiska utmaningen. De ska användas mer.
            </seg>
            <seg xml:id="i-c4635311048af74f-0">
              Det handlar om lärarutbildning och att ge det hela utrymme i
              skolundervisningen på ett sätt som jag faktiskt tror att dagens
              regelverk är ganska tydligt med att ange. Jag tror att det utrymmet
              finns och att det finns väl beskrivet precis vad man ska göra.
              Men jag tror att det fallerar på vägen, så att man inte får det
              som Wiwi-Anne Johansson beskriver: det öppna, lite djupare samtal
              kring sexualiteten som handlar om något annat än tekniskt hur
              man använder en kondom, ett samtal som ungdomarna många gånger
              visar sig vara ganska intresserade av om man lyckas åstadkomma
              rätt klimat i klassrummet. Men kommer man inte förbi den spärren
              är nästan varje undervisningsmoment meningslöst.
            </seg>
            <seg xml:id="i-d0a9d22d2f18166c-0">
              Vi för en dialog med Utbildningsdepartementet för att åstadkomma
              förbättringar av skolundervisningen. Vi för också resonemang med
              kommuner och landsting om hur man bättre kan samverka. Om exempelvis
              en väldigt liten kommun inte upplever att man kan ha en ungdomsmottagning
              kan man samarbeta med en grannkommun, så att man ändå kan få ungdomsmottagningar
              som ligger någorlunda nära för de flesta ungdomar och på det sättet
              kan sänka trösklarna för att få tillgång till samtal med en vuxen
              person kring det som kanske är svårt att ta upp med klasskompisarna
              eller prata med mamma eller pappa om.
            </seg>
          </u>
          <note type="speaker" xml:id="i-7bf704ce09252049-0">
            Anf. 34 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-8e74c93126f43158-2">
            <seg xml:id="i-46e7bdcdecf48004-0">
              Fru talman! Det är klart att det kanske brister i lärarutbildningen.
              Det finns säkert lärare som kommer in på lärarutbildningen som
              kan vara jätteduktiga på det mesta men kanske tycker att just
              detta är det svåraste ämnet. Det finns säkert också de som kan
              vara väldigt bra på detta.
            </seg>
            <seg xml:id="i-db4dfba4befbf23c-0">
              Därför måste det finnas ett åtagande, ett nationellt krav på
              att detta verkligen ska ske och att skolledarna har ett ansvar
              för att se till att detta finns. Det ska finnas nationella riktlinjer
              för hur man gör.
            </seg>
            <seg xml:id="i-354a5865bbdbc5da-0">
              Det hela kanske kan skötas av ungdomsmottagningarna. Det är inget
              fel om det är de som sköter sex- och samlevnadsundervisningen
              på skolorna om de är bäst på det, förutsatt att det blir gjort.
            </seg>
            <seg xml:id="i-321d372394b2d359-0">
              Vad jag försöker eftersträva är att man ser till att detta verkligen
              blir gjort. Som det är nu är 70 procent av de sexuella kontakterna
              hos unga mellan 15 och 29 år helt oskyddade vad gäller sexuellt
              överförbara sjukdomar. Vi vet att det är tjejer som i hög grad
              står för den preventiva delen. Killarna behöver inte i samma utsträckning
              skydda sig mot oönskade graviditeter, för det ansvaret tar de
              unga tjejerna. Men vi måste få in de unga killarna i detta. Då
              tror jag att man måste se till att det kommer in i klassrummet,
              där det blir tillgängligt och är nödvändigt för alla att vara
              med.
            </seg>
            <seg xml:id="i-4f49884a8d645e50-0">
              Jag skulle önska att socialministern för upp detta mer på bordet
              och att man är mer kreativ när det gäller vilka lösningar som
              kan finnas.
            </seg>
            <seg xml:id="i-7ece3af285678b25-0">
              Det är jättebra att Umo.se byggs ut, men ungdomarna vill också
              ha kontakt med människor. Därför skulle jag verkligen vilja se
              starkare nationella riktlinjer eller krav på hur det ska skötas
              ute i kommunerna.
            </seg>
          </u>
          <note type="speaker" xml:id="i-3c1eb76c6b07f851-0">
            Anf. 35 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-3">
            <seg xml:id="i-0c3c3477627fd1ea-0">
              Fru talman! Utgångspunkten för frågan är väldigt mycket hur man
              kan komma dithän att också unga män söker sig till information,
              skaffar sig information och på det sättet blir mäktiga att ta
              ansvar i en ömsesidig relation.
            </seg>
            <seg xml:id="i-22b4b8b822feb29d-0">
              Där kan vi konstatera att vi inte har nått tillräckligt långt.
              Då är det självklart så som Wiwi-Anne Johansson säger: I de sammanhang
              där pojkar faktiskt finns i skolbänken, där det finns ett obligatoriskt
              moment, där är det upp till det offentliga att fylla ut det på
              bästa möjliga sätt, så att de får all den kunskap som kan förmedlas
              i klassrumssituationen. I de sammanhang där det inte är obligatoriskt
              till exempel ungdomsmottagningar, Umo.se och andra sammanhang
              bör vi sänka trösklarna och försöka tänka kreativt och nytt, så
              att killar söker sig till bra information.
            </seg>
            <seg xml:id="i-74837a2fdd0dfe93-0">
              Det finns utbildad personal till hands på nätet och naturligtvis
              också i det fysiska livet. Det gör att man kan ställa frågor och
              få ett gott svar. Om man ställer frågorna rätt ut i luften, till
              exempel på nätet eller till kompisar, är det inte alltid så att
              man får ett seriöst svar. Men här finns det tillgång till kompetent
              personal som är trygg i sitt kunnande och kan förmedla den kunskapen.
            </seg>
            <seg xml:id="i-541e7c71b5f0136d-0">
              Jag kommer att fortsätta att arbeta hårt med de här frågorna,
              eftersom jag tror att de har jättestor betydelse. Killar måste
              ta ansvar för sin egen sexualitet och inte överlåta det på tjejerna,
              på det sätt som alltför ofta sker.
            </seg>
          </u>
          <note xml:id="i-d9ea10909bb0ebf9-4">
            Överläggningen var härmed avslutad.
          </note>
          <note xml:id="i-2908e1cb757198ea-0">
            10 § Svar på interpellation 2010/11:313 om sexualförbrytares
            tillgång till Internet
          </note>
          <note type="speaker" xml:id="i-59c56cbc4ef7abd7-0">
            Anf. 36 Socialminister GÖRAN HÄGGLUND (KD):
          </note>
          <u who="carina_hagg_f1f2f3" next="cont" xml:id="i-9f2b5435cbecbaa6-0">
            <seg xml:id="i-65e245de91f4eed2-0">
              Fru talman! Carina Adolfsson Elgestam har frågat mig vilka åtgärder
              jag avser att vidta för att hindra personer dömda till rättspsykiatrisk
              vård från att använda mobiltelefon och datorer.
            </seg>
            <seg xml:id="i-0df21ebcccb07cf0-0">
              Den 1 juli 2006 infördes ett tillägg i lagen (1991:1128) om psykiatrisk
              tvångsvård (LPT) och lagen (1991:1129) om rättspsykiatrisk vård
              (LRV) gällande elektronisk kommunikation inom den psykiatriska
              tvångsvården. Den nya bestämmelsen innebär att det i vissa fall
              är möjligt att på laglig grund begränsa enskilda patienters möjlighet
              att kommunicera med sin omgivning. Ett beslut om inskränkning
              av rätten att använda elektroniska kommunikationstjänster får
              tas om det är nödvändigt med hänsyn till vården eller rehabiliteringen
              av patienten eller för att undvika att någon annan lider skada.
              Före lagändringen fanns inga som helst möjligheter att på laglig
              grund införa restriktioner mot nyttjande av elektroniska kommunikationstjänster
              inom den psykiatriska tvångsvården.
            </seg>
            <seg xml:id="i-627c98b9252a1666-0">
              Utgångspunkten vid ställningstaganden till tvångsåtgärder inom
              psykiatrin är att så långt som möjligt undvika inskränkningar
              i patientens integritet. Inskränkningar i möjligheten att kommunicera
              med omgivningen innebär intrång i den personliga integriteten
              och ingrepp i grundlagsskyddade rättigheter, såsom yttrande- och
              informationsfrihet. Trots detta kan det vara nödvändigt att i
              vissa fall begränsa enskilda patienters möjlighet att kommunicera
              med sin omgivning via elektronisk kommunikation.
            </seg>
          </u>
          <note xml:id="i-d5f5d29dfb529bde-0">
            Samtidigt med lagändringen 2006 utvidgades Socialstyrelsens tillsynsansvar
            till att även omfatta frågor om säkerhet vid sjukvårdsinrättningar
            där det får ges psykiatrisk tvångsvård eller rättspsykiatrisk
            vård. År 2008 inkom Socialstyrelsen med en utvärdering av den
            nya lagstiftningens tillämpning och konsekvenser. Socialstyrelsen
            föreslog bland annat att regeringen bör överväga om reglerna om
            inskränkning av tvångsvårdades rätt att kommunicera i någon mån
            behöver förtydligas eller modifieras.
          </note>
          <u who="carina_hagg_f1f2f3" prev="cont" xml:id="i-ca73e278f7aab6e7-0">
            <seg xml:id="i-6875dfb4ee776061-0">
              Den 10 juli 2008 fattade regeringen beslut om direktiv till Utredningen
              om översyn av den psykiatriska tvångsvårdslagstiftningen (dir.
              2008:93), den så kallade Psykiatrilagsutredningen. Den särskilda
              utredaren ska se över hur lagstiftningens innehåll och struktur
              kan förenklas och förtydligas med bibehållna krav på säkerhet.
              Utredningens direktiv innefattar bland annat en översyn av ordnings-
              och säkerhetsregler som bör kunna föreskrivas i samband med psykiatrisk
              tvångsvård och rättspsykiatrisk vård, exempelvis förbud mot mobiltelefoner.
              Utredningen ska redovisa sitt uppdrag senast den 15 december 2011.
            </seg>
            <seg xml:id="i-51d34e76eba2e808-0">
              Mot bakgrund av att utredningen arbetar med sitt uppdrag har
              jag för närvarande inte för avsikt att vidta några åtgärder för
              att förändra lagstiftningen.
            </seg>
          </u>
          <note type="speaker" xml:id="i-dc63a446e7162c62-0">
            Anf. 37 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a52238049d990700-0">
            <seg xml:id="i-da9e8ebd202636a7-0">
              Fru talman! En 38-åring åtalas på fredagen för att ha laddat
              ned över 24 000 barnporrbilder och nära 200 filmer, uppger TV
              4-nyheterna Värmland. Detta ska ha skett samtidigt som mannen
              satt på den rättspsykiatriska kliniken i Kristinehamn och avtjänade
              ett straff för just barnpornografibrott.
            </seg>
            <seg xml:id="i-9af7c331db5ea937-0">
              Den 10 januari 2011: Två dömda pedofiler misstänks ha laddat
              ned barnporr på rättspsyk i Växjö. Det skriver Smålandsposten.
            </seg>
            <seg xml:id="i-4d738ad17f537046-0">
              Det här är bara två rubriker från medierna under 2011 utifrån
              hur det faktiskt ser ut i verkligheten.
            </seg>
            <seg xml:id="i-7b4902253389d959-0">
              Den här problematiken runt lagstiftningen angående dem som är
              dömda till vård och deras möjligheter att använda Internet och
              mobiltelefoni har naturligtvis flera sidor. Men de personer som
              har tillgång till mobil eller Internet i dag spelar det egentligen
              ingen roll, för har man en mobiltelefon har man tillgång till
              Internet, så man behöver inte ens ha dator längre kan alltså fortsätta
              med sin brottsliga verksamhet. De kan fortsätta att exempelvis
              förfölja och sextrakassera människor om de är dömda för det. Det
              kan liksom inte vara okej. Därför är jag lite besviken på ministerns
              svar utifrån hänvisningen till den utredning som tillsattes 2008.
            </seg>
            <seg xml:id="i-f6b4b2f26455aa65-0">
              Nu skriver vi 2011. Det har gått ganska lång tid. Det här pågår
              fortfarande ute i samhället, och ministern har inte varit beredd
              att skynda på en förändring av lagstiftningen.
            </seg>
            <seg xml:id="i-e9d7a66c4d0882c1-0">
              Det är nu ganska exakt två år sedan, fru talman, som vi senast
              hade en debatt om den här frågan och den här problematiken. Då
              hänvisade ministern till samma sak. Det pågår en utredning. Vi
              får vänta på den.
            </seg>
            <seg xml:id="i-ea75333d7e3c922e-0">
              Jag anser att vi inte har tid att vänta. Det finns två sidor
              av detta. Det ena gäller dem som faktiskt blir drabbade ute i
              samhället av de här förövarna. Det andra gäller dem som är dömda
              och deras rätt och möjlighet till rehabilitering. Om man kan fortsätta
              med det brott som man har begått är det ju på gränsen till omöjligt
              att bli rehabiliterad. Det finns ingen här i kammaren som skulle
              komma på tanken att man, när man ska rehabilitera en alkoholist,
              ska servera alkohol och se till att det hela tiden finns tillgängligt
              framför näsan.
            </seg>
            <seg xml:id="i-c117b07641fa8ebd-0">
              Med de ögonen borde man också se på den här problematiken. Det
              vore kanske läge att se till att skynda på just den här delen
              av utredningen och be om att få ett specifikt förslag. Socialstyrelsen
              har ändå, precis som ministern säger i sitt svar, pekat på brister.
              Och när man har en utredning går det att lyfta ut det specifika
              problemet och se till att man får en lagstiftning som just bemöter
              detta. Då blir frågan: Är ministern beredd att skynda på, så att
              vi får en bättre lagstiftning?
            </seg>
          </u>
          <note type="speaker" xml:id="i-348b9f736242de37-0">
            Anf. 38 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-4">
            <seg xml:id="i-7abd728b663608cb-0">
              Fru talman! Det första man måste säga är att ingen kan vara nöjd
              med att personer begår övergrepp på andra genom att titta på barnporr
              eller annat som är förbjudet. Ingen kan vara nöjd med att det
              förekommer över huvud taget. Det gäller naturligtvis allra minst
              om det sker när personen är dömd och bakom lås och bom. Detta
              är helt oacceptabelt.
            </seg>
            <seg xml:id="i-71fffab7353fdd92-0">
              Därför har vi en lagstiftning som gör det möjligt för klinikerna
              inte att generellt förbjuda all användning av elektroniska hjälpmedel
              men att förbjuda enskilda personer att använda till exempel dator
              eller mobiltelefon. Den rätten har överläkaren.
            </seg>
            <seg xml:id="i-bda3e47ee8de8787-0">
              Jag tror att vi alla blir lika upprörda när vi hör om de här
              fallen och när vi ser de här exemplen. Det här är inte tolerabelt.
              Men vi måste ändå se till att vi arbetar på ett sätt så att vi
              får en fungerande helhet.
            </seg>
            <seg xml:id="i-c75b8d5e9b3f4b63-0">
              Jag är säker på att Carina Adolfsson Elgestam, om hon hade varit
              på andra sidan, det vill säga befunnit sig i regeringsställning,
              hade tyckt att det hade varit rimligt att utredningen skulle pågå.
              Det är på något sätt oppositionens privilegium att önska saker
              och ting snabbare och vilja mer och så vidare. Men vi har ändå
              att se till att vi får en helhet. Den här utredningen jobbar kanske
              med något av det svåraste vi har att ägna oss åt, nämligen att
              få en lagstiftning av helheten, som faktiskt fungerar och som
              kommer att bära över tiden. Den kommer att beröra många av de
              personer som i framtiden kommer att bli dömda för fruktansvärda
              brott och övergrepp som man helst inte ens vill tänka på.
            </seg>
            <seg xml:id="i-35b2a9551fa97425-0">
              Det gäller att vi får en väl fungerande helhetslagstiftning.
              Jag tror därför att det är svårt jag tror heller inte att det
              finns mycket tid att vinna på det att bryta ut en del. Jag tror
              att vi ska arbeta på det metodiska sätt som vi har tänkt oss.
              Och vi gör det i vetskap om att en enskild överläkare kan fatta
              de här besluten, som jag sade. Det handlar inte om att generellt
              förbjuda tillgång till Internet eller annan elektronisk kommunikation,
              men man kan göra individuella prövningar och därmed förbjuda enskilda
              personer att använda det här. Det är den väg som vi får gå.
            </seg>
            <seg xml:id="i-1ba24f0ce989e9e4-0">
              Sedan får vi se om utredaren kommer fram med några ändamålsenliga
              förslag som gör att vi enklare, i vårt tidevarv, kan skära av
              informationskanaler, eller vad vi ska kalla det, för personer
              som är insydda och som inte ska ha tillgång till hjälpmedel för
              att återigen kunna förgripa sig på de här barnen.
            </seg>
          </u>
          <note type="speaker" xml:id="i-dedcf08e1b0f24ec-0">
            Anf. 39 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a52238049d990700-1">
            <seg xml:id="i-a1c7c10321e88ff2-0">
              Fru talman! Det är inte utan att man blir lite orolig när man
              lyssnar på ministern, utifrån att vi ska utreda sakta och metodiskt.
              Det har vi gjort sedan 2008. Och så ska man komma med ett helhetsförslag.
            </seg>
            <seg xml:id="i-3d176d9dfb7f048b-0">
              Fru talman! Jag tror att det finns många runt om i Sverige som
              önskar att den här regeringen hade gjort det vad gäller sjukförsäkringen
              också, tittat på helheten.
            </seg>
            <seg xml:id="i-a6ffc620e3a599e0-0">
              Ministern tror att det är svårt att lyfta ut den här specifika
              frågan. Det begås kanske inte sådana här brott dagligen men kanske
              i alla fall varje vecka. Och det är allvarligt. Ministern säger
              också att vi alla blir väldigt upprörda. Då kan man faktiskt skynda
              på det här.
            </seg>
            <seg xml:id="i-5ca53276d6db3cec-0">
              Jag kan visa på ett exempel på detta, fru talman. Den här regeringen
              har inte varit främmande för det här tidigare. Regeringen tillträdde
              den 5 oktober 2006. Då hade man väldigt bråttom med att ändra
              a-kassan, så pass bråttom att beslut fattades här i riksdagen
              den 21 december 2006. Då var det inga problem med att hasta fram
              ett beslut. Sedan vet vi alla att det fanns vissa brister i det
              och även att regeringen rättade till ett par saker under resans
              gång.
            </seg>
            <seg xml:id="i-4bb3e351a954bde7-0">
              När det verkligen finns ett intresse från regeringens sida av
              att ändra en lagstiftning kan man alltså göra det på bara några
              månader.
            </seg>
            <seg xml:id="i-2280284a10ced737-0">
              Här har man haft flera år på sig, och man har medvetet inte velat
              lyfta ut just den här frågan. De som är dömda till rättspsykiatrisk
              vård kan fortsätta med det som de höll på med innan de blev dömda.
              Det kan inte vara rätt och riktigt vare sig mot den enskilda individ
              som är dömd och som behöver bli rehabiliterad eller mot dem som
              av olika anledningar kanske blir fortsatt förföljda.
            </seg>
            <seg xml:id="i-27e1b6761fcb1862-0">
              Då känns det jättemärkligt att ministern säger att man måste
              jobba metodiskt. Det blir ännu mer allvarligt när ministern avslutar
              med att säga att den här utredningen ska lämnas i slutet av 2011
              och att vi sedan får se. Inte ens då vet vi alltså hur det blir.
              För sedan ska det här naturligtvis ut på remiss och kanske dras
              i ytterligare långbänk.
            </seg>
            <seg xml:id="i-e98b68fdc5638ab6-0">
              Det vore bättre om ministern mycket tydligt sade: Ja, jag är
              beredd att se till att vi går lite snabbare fram och får till
              stånd en lagstiftning som gör att just de personer som det här
              handlar om inte får tillgång till Internet.
            </seg>
            <seg xml:id="i-de6f9ff6a3f2a48e-0">
              Det är nämligen inte så enkelt som att man bara måste titta på
              individen. Man måste titta på hela avdelningen. De människor som
              av olika anledningar har fått de här domarna är ju inga änglar,
              utan de kan mycket väl stjäla sin kompis mobiltelefon och så vidare
              i de öppna rum som finns. Man måste verkligen se till helheten.
              Man kan göra det, och man kan fatta snabba beslut. Därför tycker
              jag att ministern brister i sitt svar och faktiskt inte tar ansvar
              utifrån att det här tyvärr fortfarande kan fortgå runt om i landet.
            </seg>
          </u>
          <note type="speaker" xml:id="i-40e6198dd33af88f-0">
            Anf. 40 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-5">
            <seg xml:id="i-7d6c41bec099adde-0">
              Fru talman! Om världen vore så enkel som Carina Adolfsson Elgestam
              målar upp skulle vi inte ha några problem över huvud taget, utan
              då skulle vi snabbt klippa till med en lagstiftning och fixa till
              det allra mesta. Men vi behöver en grundlig utredning för att
              ta ett helhetsgrepp på några av de riktigt svåra områden vi har,
              och det är precis det vi har.
            </seg>
            <seg xml:id="i-a6cc3ef9437ccb46-0">
              Jag har inte sagt, vilket Carina Adolfsson Elgestam nu sade,
              att man ska utreda sakta. Det har jag verkligen inte sagt. Jag
              vill att utredningarna ska jobba så fort som de någonsin kan,
              men de har ett antal svåra uppgifter som de ska lösa.
            </seg>
            <seg xml:id="i-cae7f77e6b2ecba7-0">
              Carina Adolfsson Elgestam passar på att bli upprörd över att
              jag säger att vi får titta på vad utredaren kommer fram till.
              Det vore väl sensationellt om jag sade att det utredaren kommer
              fram till, oavsett vad det är, ska genomföras. Självklart ska
              det prövas i en remissomgång, och alla ska få säga sitt omkring
              detta.
            </seg>
            <seg xml:id="i-4f3c971c99d3bc08-0">
              Vad vi resonerar om nu är inskränkningar av grundlagsskyddade
              fri- och rättigheter. Det måste hanteras med noggrannhet för att
              det ska stå sig över tid. Sedan är det fortsatt så att det finns
              en möjlighet för överläkaren att förbjuda det här för enskilda
              patienter. Det är fel att generellt förbjuda på en anläggning
              eller klinik, men det är möjligt att för enskilda patienter fatta
              de här besluten.
            </seg>
            <seg xml:id="i-476ea305e7d49687-0">
              Det är ingen som har påstått att det skulle vara en enkel väg
              att gå. Vore det enkelt skulle problemet inte finnas. Men det
              finns inga enkla vägar, och vi måste göra det så att vi får något
              som håller över tid.
            </seg>
            <seg xml:id="i-2f0cda6bdf676617-0">
              Det här är verkligen inget försvar eller en förklaring till någonting,
              men låt oss påminna oss om att fram till den 1 juli 2006 kunde
              detta pågå hur som helst. Då hade inte klinikerna någon möjlighet
              att stänga ned denna verksamhet över huvud taget. Sedan tillkom,
              under tidigare regering, klokt nog en lagstiftning som gjorde
              det möjligt att fatta beslut omkring enskilda personer. Det var
              väldigt bra.
            </seg>
            <seg xml:id="i-482760db85b8be8a-0">
              Jag är lika upprörd som Carina Adolfsson Elgestam i den här frågan.
              Jag vill säkerställa att vi hittar en trygg och bra lagstiftning
              som täpper till de här möjligheterna för personer som inte ska
              ha tillgång till nätet att använda det på ett sätt som innebär
              kontinuerliga övergrepp på personer som inte kan skydda sig själva.
            </seg>
          </u>
          <note type="speaker" xml:id="i-c71aef219a743815-0">
            Anf. 41 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-a52238049d990700-2">
            <seg xml:id="i-2112df6a973acb07-0">
              Fru talman! Den lagändring som gjordes 2006 var bra, men det
              var bara ett steg i rätt riktning. Redan 2008 visade det sig att
              det inte räckte och att mer måste göras. Därför tillsattes utredningen.
              Det var bra att utredningen tillsattes, men problemet är att man
              inte gjorde en specifik del i utredningen där man skulle presentera
              ett förslag snabbare och tidigare än i slutet av 2011.
            </seg>
            <seg xml:id="i-215eb088c4d69e5b-0">
              Nu till sommaren, den 10 juli, har det gått tre år. Det kan man
              säga är att gå väldigt grundligt till väga. I en sådan här angelägen
              fråga kan man arbeta något snabbare även när det är svåra frågor
              och även när det handlar om grundlagen. Det handlar om viljan
              och vad man tycker är viktigt. Därför blir det ändå på ett eller
              annat sätt lite konstigt när ministern säger att han också blir
              upprörd. Är man upprörd se då till att göra någonting åt saken!
            </seg>
            <seg xml:id="i-162175ce5793ef13-0">
              Jag kan bara konstatera att på rättspsyk i Växjö har det ändå
              varit så att man under tre år haft ett förbud som har varit bra
              såväl för de dömda och deras rehabilitering som för personalen
              som jobbar där, för det här spelar också roll rent arbetsmiljömässigt.
              Men nu har man varit tvungen att öppna upp så att fler får tillgång
              till och kan använda datorer på den öppna avdelningen, vilket
              ökar risken för att fler kommer att använda datorn på ett sätt
              som inte är korrekt, framför allt inte gentemot människor som
              finns ute i samhället.
            </seg>
            <seg xml:id="i-9af240001686f338-0">
              Tack för debatten!
            </seg>
          </u>
          <note type="speaker" xml:id="i-31edfbc7179fcf77-0">
            Anf. 42 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-f37e88a4f58fc8fa-6">
            <seg xml:id="i-9ea1e113200c4971-0">
              Fru talman! Det här är otroligt angelägna frågor. Det är jätteviktigt
              för rehabiliteringen av de personer som har gjort sig skyldiga
              till avskyvärda brott och för de brottsoffer som de lämnat efter
              sig. Många gånger har det handlat om barn. Det spelar en väldigt
              stor roll över huvud taget vilka signaler vi sänder.
            </seg>
            <seg xml:id="i-bb095139b90f532a-0">
              Jag tror att det är mycket viktigt att vi får en bra lagstiftning
              på plats över huvud taget. Den psykiatriska tvångsvårdslagstiftningen
              är oerhört ingripande för den enskilda personen. Vi har sett många
              fall diskuteras när det handlar om personer som har begått ett
              brott där slutsatserna kommer att handla om i fall personen i
              fråga var vid sina sinnens fulla bruk när brottet begicks eller
              inte, och påföljderna blir helt olika beroende på hur man bedömde
              det läget. Det är väldigt viktigt att vi får en lagstiftning som
              fungerar som helhet framöver.
            </seg>
            <seg xml:id="i-69d7202c78aa113c-0">
              I detta ingår också att se till att vi får en så bra rehabiliteringsmöjlighet
              som möjligt och påföljder som är kännbara för de personer som
              gör sig skyldiga till dessa brott, men jag tror att allting behöver
              ses i ett sammanhang. Det är enkelt att säga att vi bryter ut
              den här lilla delen, och så gör man det först, men då får man
              ju inte den helhet som jag tror att man behöver ha.
            </seg>
            <seg xml:id="i-ab7783193bf212a8-0">
              Det är självklart vansinne att tänka sig att vi med berått mod
              skulle låta den här typen av handlingar fortgå på våra anstalter
              eller kliniker. Vi vill sätta stopp för det. I dag finns en möjlighet
              för överläkaren att sätta stopp när det gäller enskilda personer.
              Kanske kan vi få fram ett bra och hållbart förslag som gör att
              den möjligheten utvidgas. Det är inte acceptabelt, det som pågår,
              och vi behöver se till att vi stänger till det. Jag tror att vi
              har den snabbast möjliga vägen framför oss.
            </seg>
          </u>
          <note xml:id="i-d9ea10909bb0ebf9-5">
            Överläggningen var härmed avslutad.
          </note>
          <note xml:id="i-61acab69bbb93918-0">
            11 § Svar på interpellation 2010/11:309 om brist på arbetskraft
            som flaskhals för tillväxt
          </note>
          <note type="speaker" xml:id="i-f2c00ab85731a2d9-0">
            Anf. 43 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-15">
            <seg xml:id="i-6752106ddaa58970-0">
              Fru talman! Peter Persson har frågat mig genom vilka åtgärder
              jag avser att förhindra att brist på utbildad arbetskraft bromsar
              den ekonomiska tillväxten.
            </seg>
            <seg xml:id="i-0ffda8d75ceec852-0">
              När efterfrågan på arbetskraft ökar är det viktigt att det finns
              tillgänglig arbetskraft så att den ökande efterfrågan kan omsättas
              till ökad sysselsättning. Det handlar om att säkerställa att de
              arbetslösa har rätt kompetens, är geografiskt rörliga och söker
              de jobb som finns. Grunden för det är de förändringar som regeringen
              genomfört på bland annat arbetsmarknads- och skattepolitikens
              områden, till exempel jobbskatteavdraget och reformeringen av
              trygghetssystemen.
            </seg>
            <seg xml:id="i-2207394935badd1c-0">
              Enligt Konjunkturinstitutet har andelen företag som rapporterar
              brist på arbetskraft ökat. Detta indikerar antingen ett högt resursutnyttjande
              eller svårigheter att rekrytera personal. Det är inte självklart
              att höga bristtal innebär en ökad risk för flaskhalsar på arbetsmarknaden.
            </seg>
            <seg xml:id="i-e4c991936b7eef61-0">
              En tydligare bild ges av Statistiska centralbyråns statistik
              över genomsnittlig rekryteringstid och Arbetsförmedlingens undersökning
              om företagens möjligheter att hitta rätt personal. Dessa indikatorer
              visar att det även fortsättningsvis finns lediga resurser på arbetsmarknaden.
              Inte heller Arbetsförmedlingens bristindex visar att det finns
              någon generellt sett ökad risk för flaskhalsar på arbetsmarknaden.
              Inom enskilda yrken finns det dock sedan lång tid brist på arbetskraft.
              Samtidigt finns det ett överskott inom andra yrken.
            </seg>
            <seg xml:id="i-e34e665c9c2964cb-0">
              Regeringen arbetar för att stärka rörligheten och säkerställa
              att de arbetslösa har rätt kompetens. Stora tillfälliga satsningar
              har gjorts på utbildningsplatser inom yrkesvux, Yrkeshögskolan
              samt universitet och högskolor. Inom arbetsmarknadspolitiken genomförs
              kortare utbildningsinsatser.
            </seg>
            <seg xml:id="i-b880435f6df8aef8-0">
              Även Arbetsförmedlingens uppdrag att förmedla jobb och de arbetsmarknadspolitiska
              programmens inriktning mot ökad sökaktivitet syftar till att förbättra
              matchningen.
            </seg>
          </u>
          <note type="speaker" xml:id="i-ad7240b85dc28766-0">
            Anf. 44 PETER PERSSON (S):
          </note>
          <u who="peter_persson_b021b6" xml:id="i-acc6b3bb836925a0-0">
            <seg xml:id="i-301f855d2942a8c9-0">
              Fru talman! Jag tackar finansministern för svaret på min interpellation,
              men om man gladde sig över påskens härliga väder är svaret en
              påminnelse om att frosten kommer i november.
            </seg>
            <seg xml:id="i-4dc640e4b4e0af94-0">
              Jag tycker inte att finansministern på ett seriöst sätt har besvarat
              min frågeställning. 400 000 människor i vårt land är arbetslösa.
              Det har gått snart fem år med Reinfeldts första och andra regering,
              och arbetslösheten är högre än när ni tog över efter Socialdemokraterna.
              Arbetslösheten är högre.
            </seg>
            <seg xml:id="i-0743aa45ddeed243-0">
              Glädjande nog har vi nu en bättre konjunktur, men en konjunktur
              som redan har börjat nå sina begränsningar därför att det inom
              flera områden har uppstått så kallade flaskhalsar. Man kan inte
              utnyttja den fulla kapaciteten. Det handlar om infrastruktur.
              Det handlar om bostadsbyggande och, som i mina frågor nu, om brist
              på utbildad arbetskraft.
            </seg>
            <seg xml:id="i-592c42e079a95fd2-0">
              Jag behöver bara återge det några som har haft anledning att
              lämna synpunkter har sagt. Carina Eriksson, Microsoft: Det råder
              kompetensbrist i Sverige just nu. Det finns verkligen all anledning
              att satsa på utbildning i IT.
            </seg>
            <seg xml:id="i-311e6a6edb59025b-0">
              Inom småföretagen säger man enligt Småföretagarbarometern att
              40 procent av företagen har svårighet att växa på grund av arbetskraftsbrist.
            </seg>
            <seg xml:id="i-d76f98138894f952-0">
              Svenskt Näringsliv säger att sju av tio företag har svårt att
              rekrytera. Vart femte av dessa företag har därför tvingats tacka
              nej till order.
            </seg>
            <seg xml:id="i-ed3b038c2198a7e9-0">
              400 000 människor går arbetslösa. De behöver kompetensförstärkning.
              De behöver en annan utbildningsgrund att stå på för att komma
              vidare. I stället svarar finansministern att enda vägen är fortsatta
              skattesänkningar och reformering av arbetsmarknaden. Läs: Försämra
              för de arbetslösa både när det gäller ersättningsvillkor och utbildningsmöjligheter.
            </seg>
            <seg xml:id="i-c66c68b2e1e0cf18-0">
              Redan har vi kommit in i en sådan situation att begränsningar
              i ekonomins växt leder till en högre ränta och förtar än mer förutsättningarna
              att få ned arbetslösheten. Jag vill påstå att den ensidiga inriktningen
              av Anders Borgs ekonomiska politik, skattesänkningar, är slösaktiga.
              Har vi inte råd att i dagens läge satsa på utbildning, bostadsbyggande,
              att bygga vägar och järnvägar och ordentligt ta ut kraften ur
              konjunkturen kommer vi att stå mycket svagare när det vänder på
              allvar igen.
            </seg>
          </u>
          <note type="speaker" xml:id="i-27239fcbdcba4191-0">
            Anf. 45 FINN BENGTSSON (M):
          </note>
          <u who="finn_bengtsson_813f74" xml:id="i-562d1b41f84b59ad-0">
            <seg xml:id="i-af74ba09ea055b72-0">
              Fru talman! Tack Peter Persson för en viktig interpellation som
              trots allt tar upp ett mer angenämt problem att hantera än den
              massarbetslöshet som rådde när alliansregeringen förra gången
              tog makten, 2006, under en högkonjunktur där jag vill hävda att
              vi hade betydligt fler arbetslösa än i dag.
            </seg>
            <seg xml:id="i-46a53ea38117aecc-0">
              Jag vill också tacka finansministern för ett väldigt uttömmande
              svar som berör många av de viktiga åtgärder som har vidtagits.
              Jag vill ändå lyfta upp bland annat reformeringen av trygghetssystemen.
              Där handlar det både om arbetsmarknadspolitiska åtgärder i en
              lågkonjunktur, som har varit väldigt viktiga för att föra folk
              närmare arbetsmarknaden, och om jobb- och utvecklingsgarantin,
              som är mycket mer aktiv på det området än den tidigare arbetsmarknadspolitiken
              var.
            </seg>
            <seg xml:id="i-69afc41f328fafad-0">
              När det sedan gäller reformeringen av sjukförsäkringen och den
              reformering som ständigt pågår inom detta viktiga område kan vi
              konstatera att vi i dag har hälften så många som är hälften så
              sjuka hälften så länge som tidigare. Det är naturligtvis en väldig
              framgång att ett ökat antal av dem som tidigare hade problem med
              sjukskrivning och sjukdom också kommer närmare arbetsmarknaden.
            </seg>
            <seg xml:id="i-3fb25b3f47c27380-0">
              Till detta noterar vi med stor glädje att den senaste reformeringen
              som föreslås av regeringen innefattar just förstärkt fokus på
              yrkeslivsinriktad rehabilitering, alltså de svagaste, de som står
              längst ifrån arbetsmarknaden får nu med Alliansen ett starkt stöd
              för att kunna närma sig arbetsmarknaden.
            </seg>
            <seg xml:id="i-27ba63bffecf613a-0">
              Det är också så att man sätter av, mycket generöst och humanitärt,
              tycker jag, 3 000 platser till dem med funktionshinder för att
              också ge den gruppen möjlighet att komma in på arbetsmarknaden.
              På det här sättet arbetar man ju med reformering av trygghetssystemen
              parallellt med det som också tas upp av interpellanten, nämligen
              skattepolitiken.
            </seg>
            <seg xml:id="i-573cdb01be613e2c-0">
              Låt mig då stanna vid detta, fru talman. Jag tycker att just
              det uttryck som Peter Persson lyfte fram i sin interpellation
              förtjänar att bemötas, om inte av finansministern så av mig. Interpellanten
              skriver: Skattesänkningar ger oss bara mindre resurser till framtidsinvesteringar
              i till exempel utbildning.
            </seg>
            <seg xml:id="i-e6fde1d9c605d5e9-0">
              Fru talman! Ingenting kan vara mer fel. Om man har ett högskatteland
              som har de kanske högsta skatterna av jämförbara länder i hela
              världen leder detta till mindre incitament att arbeta. Mycket
              konsekvent har också de upprepade jobbskatteavdragen, som Socialdemokraterna
              nu dessutom ställer sig bakom i allt väsentligt, givit de incitamenten
              till mer arbete i befolkningen som också leder till att statskassan
              får mer resurser. Nettoinflödet blir alltså större.
            </seg>
            <seg xml:id="i-52b3cbcbb52394fe-0">
              Det är ju den ekvationen som Socialdemokraterna vägrar att se.
              Man anser att det är bättre att färre betalar mer än att fler
              betalar mindre. Jag kan tycka att det ideologiskt skulle passa
              Socialdemokraterna ganska väl, om jag förstår er rätt, att just
              fler är med och bidrar men att alla bidrar med något mindre. Det
              är rättvist. Det är också arbetsskapande och bidrar till större
              resurser så att man kan genomföra de reformer i bland annat trygghetssystemen
              som i sin tur leder till att fler den vägen kommer in på arbetsmarknaden.
            </seg>
            <seg xml:id="i-6f5ec7233bd0d188-0">
              Jag vill därför påstå, fru talman, att vi genom alliansregeringens
              enträgna arbete i olika samhällssektorer, såväl inom arbetsmarknadspolitiken
              som inom hälso- och sjukvårdspolitiken och socialförsäkringspolitiken,
              har givit svenska folket betydligt större möjligheter att få vara
              med och bidra till de gemensamma skatteinbetalningar som också
              används på ett klokt sätt till fortsatta satsningar för att bland
              annat få ännu fler i arbete.
            </seg>
          </u>
          <note type="speaker" xml:id="i-e24baad92fe55b00-0">
            Anf. 46 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-16">
            <seg xml:id="i-6c6e340c9312c015-0">
              Fru talman! Det här är en viktig diskussion. Hur långt arbetslösheten
              kan pressas tillbaka beror på hur väl efterfrågan kan öka utan
              att vi får flaskhalsar och obalanser i ekonomin.
            </seg>
            <seg xml:id="i-44b2d256c17c9d0c-0">
              Vi har nu en stark utveckling på svensk arbetsmarknad. I dag
              på förmiddagen presenterade Statistiska centralbyrån arbetskraftsundersökningen
              för mars och konstaterar där att sysselsättningen ökat med 115
              000 personer. Av dessa är 80 000 fast anställda, 40 000 i kommunal
              sektor. Det sker nu en snabb ökning av sysselsättningen i Sverige.
              Det är naturligtvis väldigt glädjande.
            </seg>
            <seg xml:id="i-4dbf91c2d3420c35-0">
              Den historiska erfarenheten har ju varit att Sverige har kunnat
              växa i relativt god takt och samtidigt klara en relativt låg inflation.
              Att vi nu har gjort omfattande strukturförändringar för att förbättra
              arbetsmarknadens funktionssätt bör tala för att vi kan ha en relativt
              stark jobbtillväxt under ytterligare några år utan att det för
              den skull leder till allvarliga problem vad gäller prissättning
              och prisstabilitet.
            </seg>
            <seg xml:id="i-4a6453b30fd80cd7-0">
              Ett tecken på det är också att vi trots ökningen arbetade timmar
              på 3 ½ procent, som SCB rapporterar, har en ännu snabbare ökning
              av industriproduktionen, vilket tyder på att det nu är en mycket
              dramatisk förbättring av produktiviteten i svensk industri. Har
              vi så att säga en tvåsiffrig förbättring av produktiviteten samtidigt
              som vi har löner som stiger med de normala 23 procenten har vi
              ett väldigt bra kostnadsläge för svensk industri. Det skulle tala
              för en bra sysselsättningsutveckling.
            </seg>
            <seg xml:id="i-8fe9578101923f80-0">
              Det är klart att regeringens politik för att underlätta för fler
              i arbete har varit väldigt tydlig. Den har byggt på tre huvudspår.
              Det första är att förstärka arbetslinjen. Vi har också varit tydliga
              i vårpropositionen med att vi har anledning att återkomma med
              hur vi ska kunna förstärka den om ekonomin så tillåter och vi
              också klarar nödvändiga välfärdsreformer.
            </seg>
            <seg xml:id="i-5788396bfa7cc70d-0">
              Vi har också förstärkt anställningsviljan på ett väldigt tydligt
              sätt. Det är fler företag som uppenbarligen är beredda att tidigt
              i en återhämtning anställa än vad som historiskt har varit mönstret.
              Där finns det naturligtvis osäkerhetsmoment. Är man orolig för
              att det kommer framtida skattehöjningar eller att villkoren ska
              läggas om i en riktning som gör att det inte lönar sig att driva
              företag blir man mindre benägen att anställa. Ju mer tydlighet
              vi kan få om ett brett stöd för regeringens politik, desto fler
              jobb får vi och desto mindre arbetslöshet får vi.
            </seg>
            <seg xml:id="i-cee0ce35df0fcb70-0">
              Det är också viktigt att vi fortsätter att signalera att det
              kommer fler förbättringar. Vi har ju sagt att vi vill titta på
              villkoren för tjänstesektorn, framför allt inom hotell och restaurang.
              Gör man det mindre kostsamt att driva den här verksamheten, genom
              till exempel minskad restaurangmoms, får man också fler som vill
              driva servicenäringar och då stiger sysselsättningen. Det är naturligtvis
              det vi eftersträvar.
            </seg>
            <seg xml:id="i-50b3bb7235cab311-0">
              På utbildningssidan har vi inlett en lång väg tillbaka från de
              betydande problem vi har haft i svenskt utbildningsväsen med bristande
              kunskapsinriktning, bristande resurser och bristande inriktning
              på yrkesutbildning. Där ser vi också att vi gradvis börjar komma
              tillbaka. Men just utbildningssystemet är ju väldigt tungrott,
              och det kommer att dröja lång tid innan vi har fått ordning på
              detta därför att Sverige under lång tid har haft ett eftersatt
              utbildningssystem där kunskap inte har haft den roll man skulle
              ha kunnat önska.
            </seg>
            <seg xml:id="i-01f9da361c4715ef-0">
              Det är klart att man ibland har anledning att bli oroad eller
              bekymrad. Vi är inte alltid säkra på att Socialdemokraterna stöder
              linjen med de grundläggande förändringarna när det gäller arbetslinjen
              och när det gäller att öka anställningsviljan och att säkra kunskap
              i hela utbildningssystemet. Det skapar naturligtvis en onödig
              osäkerhet som kan bidra till att vi får en något högre arbetslöshet
              och en något lägre sysselsättning än som annars skulle vara fallet.
            </seg>
            <seg xml:id="i-0c4d12d2b88d47e1-0">
              Som jag ser det är det centralt att vi till företag, till fackföreningar
              och till hushållen i Sverige fortsatt signalerar att vi kommer
              att fortsätta att driva en reformpolitik vars syfte i grund och
              botten är att gå tillbaka till full sysselsättning. Det är den
              övergripande inriktning som vi har på politiken.
            </seg>
          </u>
          <note type="speaker" xml:id="i-19e5fc8a5ecf2341-0">
            Anf. 47 PETER PERSSON (S):
          </note>
          <u who="peter_persson_b021b6" xml:id="i-acc6b3bb836925a0-1">
            <seg xml:id="i-c2d7b2c7a307121b-0">
              Fru talman! Det är glädjande att Finn Bengtsson är med och förstärker
              debatten; det är viktigt. Men jag undrar var han höll hus i går
              eftermiddag då åtskilliga människor på ett fyrtiotal platser i
              vårt land samlades för att protestera mot de reformer som du,
              Finn Bengtsson, påstår har lett till ett ökat inträde på arbetsmarknaden.
              Vad de lett till är att människor plågas som varit sjuka och som
              nu efter att ha upplevt ett oerhört tufft samhälle till hälften
              är tillbaka igen i sjukförsäkringen.
            </seg>
            <seg xml:id="i-55e07e3c2ba764c2-0">
              Man undrar var Anders Borg var när den viktiga nyheten kom om
              att det är ett dramatiskt tapp i söktalen när det gäller yrkesorienterade
              program som han här säger att man vill uppgradera. Det är ett
              dramatiskt tapp beroende på att ni inte längre har dessa program
              som behörighetsgivande till högskolesystemet en stor debatt pågår
              ju om detta.
            </seg>
            <seg xml:id="i-00bfc6c91831185f-0">
              Poängen med min interpellation är att påvisa det som verkligen
              uppvisas här i talarstolen från Moderaterna. Man har bara en politik:
              skattesänkningar. Man har ingen politik för att hjälpa 400 000
              arbetslösa tillbaka till arbetslivet.
            </seg>
            <seg xml:id="i-d287da6c6212a311-0">
              Arbetslösheten har inte minskat. Den har i stället ökat, Finn
              Bengtsson, sett till antalet arbetslösa människor runt om i vårt
              land. Vad ni också gett dessa är sämre ekonomiska förutsättningar
              och små resurser för att kunna komma vidare i utbildning, kompetensförstärkning
              och omskolning. Det är det allvarliga, men inte bara därför att
              det plågar människor utan också därför att det kommer att plåga
              hela vårt lands tillväxtförutsättningar när vi inte har utbildad
              arbetskraft att tillgå. I stället ska vi försörja 400 000 personer
              om än med de små skärvor som ni har givit.
            </seg>
            <seg xml:id="i-0041da105c379c61-0">
              Det är oerhört svagt att inte kunna kommentera mina många citat
              här av uttalanden från ett brett näringsliv som säger att kompetensproblemet,
              anställningsbegränsningen, är vårt stora problem, vår flaskhals.
              20 procent av företagen säger att de inte kan expandera, att de
              inte kan ta order och inte kan anställa de nya som behövs. Vilka
              intäkter förlorar inte vårt land i och med detta?
            </seg>
            <seg xml:id="i-04f9a452a38be3b3-0">
              Jag tror att det här med utbildning, brister i infrastrukturen
              och brister i bostadsbyggnationen som alla beror på att ni vill
              göra samhället svagare inte bara gör människor svagare utan också
              gör framtiden mer begränsad liksom våra förutsättningar för att
              ha resurser att bygga ett mer jämlikt samhälle och ett samhälle
              som präglas av mer välfärd.
            </seg>
            <seg xml:id="i-49b3e3f193eb383e-0">
              Det är ett oerhört tungt ansvar som vilar på två Reinfeldtsministärer.
              Arbetslösheten minskar inte den ökar och ni gör i verkligheten
              ingenting åt det!
            </seg>
          </u>
          <note type="speaker" xml:id="i-399a555487890a3d-0">
            Anf. 48 FINN BENGTSSON (M):
          </note>
          <u who="finn_bengtsson_813f74" xml:id="i-562d1b41f84b59ad-1">
            <seg xml:id="i-bf6f0a4124116c5d-0">
              Fru talman! Interpellationen berör, som vi sagt, flera domäner.
              Den berör både arbetsmarknadspolitiken och trygghetssystemen,
              bland annat beträffande sjukförsäkringarna.
            </seg>
            <seg xml:id="i-94d728064ab0a9a9-0">
              Med tanke på just den politik som bedrivits är i dag hälften
              så många hälften så sjuka hälften så länge. Det är klart att det
              är väldigt viktigt att konstatera att den här utsatta gruppen
              som tidigare i många stycken varit passivt verkande i ett sjukskrivningsscenario
              snarare än att kunna vara med och bidra på en arbetsmarknad har
              varit ett kapitalt misslyckande för den senaste socialdemokratiska
              regeringen.
            </seg>
            <seg xml:id="i-ec57c9535c5d8e51-0">
              Göran Persson insåg mycket riktigt detta och såg till att det
              kom fram ett förslag från en tidigare socialdemokratisk socialförsäkringsminister
              ett förslag som sedan genomförts av alliansregeringen, dessutom
              nu med ytterligare förstärkta resurser för att tillmötesgå sjukas
              rehabiliteringsbehov så att de kan närma sig arbetsmarknaden.
            </seg>
            <seg xml:id="i-59fa3993facfaa52-0">
              På så sätt är det en gåta för mig att man kan stå här i talarstolen
              och tala om att den här gruppen på något sätt skulle ha fått det
              sämre genom våra reformer, alltså genom att man flyttats från
              en passiv sjukskrivning till ett aktivt närmande till arbetsmarknaden.
              På något sätt är det helt obegripligt att detta skulle vara kontraproduktivt
              med tanke på de flaskhalsar som tas upp i interpellationen.
            </seg>
            <seg xml:id="i-333e1819e5979c60-0">
              Snarare är det så att alliansregeringen på detta sätt visar inte
              bara hur man värnar som finansministern skriver i sitt svar detta
              med hur flaskhalsarna ska bemötas för dem som är friska och som
              inte i onödan varit försatta i sjukförsäkringssystem utan också
              att vi ser dem som faktiskt felaktigt kommit att hamna i olika
              försäkringssystem. Man har nu goda möjligheter att ta sig från
              de försäkringssystemen.
            </seg>
            <seg xml:id="i-a03fa1caa6c54596-0">
              Det här är ett humanistiskt inslag. Jag kan berätta för interpellanten
              en fråga ställdes ju om var jag i går befann mig att jag satt
              och läste om hur farligt det är att vara förtidspensionär. Glädjande
              nog kan vi konstatera att det nu är hälften så många förtidspensionärer
              jämfört med toppåret 2002/03. Det här är en hälsoaspekt av stora
              mått men också något som för dessa människor närmare arbetsmarknaden.
            </seg>
            <seg xml:id="i-d62b54e818c62983-0">
              Jag väntade på att lite grann få berätta för dem i det så kallade
              påskuppropet. Men ingen kontaktade mig. Jag hade mycket av information
              att delge dem men fick, tyvärr, ingen inbjudan.
            </seg>
          </u>
          <note type="speaker" xml:id="i-260a69e93f9fccbf-0">
            Anf. 49 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-17">
            <seg xml:id="i-17af102848efc91c-0">
              Fru talman! Det här är en viktig diskussion. Vi ska säkra en
              stark sysselsättningstillväxt under flera år och en sjunkande
              arbetslöshet utan samhällsekonomiska obalanser. Det vi nu ser
              är att vi, som sagt, har en stark sysselsättningsutveckling. 115
              000 i sysselsättningsökning i förhållande till samma månad förra
              året är en så pass stark utveckling både på privat sida och på
              offentlig sida att man får gå långt tillbaka i tiden för att hitta
              något liknande. Det är definitivt inte vad vi upplevde efter IT-kraschen
              och lågkonjunkturen i början av 2000-talet.
            </seg>
            <seg xml:id="i-efdf0f4d4d933107-0">
              Det som hände under 1990-talet och tidigare under 2000-talet
              var att varje nedgång följdes av en ökad frånvaro från arbetsmarknaden
              med sjukskrivningar, förtidspension och omfattande Amsåtgärder
              som låste in människor och som närmast dömt dem till ett permanent
              utanförskap.
            </seg>
            <seg xml:id="i-263e4a37b2a62ac5-0">
              Vad är det som gör att vi nu kan ha en förhoppning om att Sverige
              fungerar annorlunda än tidigare?
            </seg>
            <seg xml:id="i-a99eceb77e4b9209-0">
              Ja, det har varit en bred omläggning av politiken. Vi har etablerat
              en trovärdighet för låg inflation. Vi har etablerat en trovärdighet
              för stabila offentliga finanser. Vi har etablerat en trovärdighet
              för en lönebildning som bygger på samhällsekonomisk stabilitet.
            </seg>
            <seg xml:id="i-14a077857cbd4cad-0">
              Detta bygger på att vi har förstärkt både arbetslinjen och anställningsviljan.
              Det är därför vi kan se en så remarkabel förstärkning på sysselsättningssidan
              en mycket starkare förstärkning än vi kan se i praktiskt taget
              något annat land i Europa och även en mycket stark förstärkning
              jämfört med traditionella jobbmaskiner, exempelvis USA.
            </seg>
            <seg xml:id="i-df6fdb14a3f470f7-0">
              Om lösningen vore de 3 0004 000 ytterligare platser i arbetsmarknadsutbildning
              som man här diskuterar borde vi ha haft en jobbexplosion även
              efter IT-bubblan. Då satt Socialdemokraterna vid makten. Vi hade
              en återhämtning som varade i flera år. Trots det kom inga jobb.
              Arbetslösheten steg i stället. Nu ser vi någonting annat, nämligen
              att vi har hanterat arbetsmarknaden med en större noggrannhet
              och med större kraft. Därför förbättras utvecklingen.
            </seg>
            <seg xml:id="i-06f5bb9492ebd19b-0">
              Det som bekymrar mig är att alternativet till den politik som
              jag här noga beskrivit är ytterligare några tusen platser i arbetsmarknadsutbildningen.
              Vidare är det en kraftig utbyggnad av a-kassan, en återreglering
              av arbetsmarknaden samt kraftiga skattehöjningar för alla löntagare
              och företagare.
            </seg>
            <seg xml:id="i-c06fad500e8f4db5-0">
              Vi vet att det är en politik som skulle bryta sysselsättningsuppgången,
              som skulle öka riskerna för att människor med svag ställning på
              arbetsmarknaden fastnar i långvarig arbetslöshet. Det skulle öka
              riskerna för att inflationen driver fram ett kostnadstryck som
              stryper tillväxten och låser fast arbetslösheten på en hög nivå.
              Skulle man därtill genomföra de förändringar som ibland diskuteras
              kring sjukförsäkring och a-kassa är det också stor risk att vi
              skulle landa i att det samlade utanförskapet åter långsamt började
              växa och att vi kom allt längre ifrån full sysselsättning.
            </seg>
            <seg xml:id="i-f49bf1c337371c3d-0">
              Det är därför det är så viktigt att vi står fast vid den grundläggande
              politik vi har börjat etablera i Sverige en politik som leder
              till att sysselsättningen ökar i både kommunal och privat sektor,
              inte minst när det gäller fasta anställningar. Jag såg i arbetskraftsmeddelandet
              från Statistiska centralbyrån att det nu är 80 000 i fasta anställningar
              som ökar, så pass tidigt i återhämtningen som vi nu befinner oss.
              Det är naturligtvis väldigt glädjande. Det är bra att människor
              har bra jobb med trygga villkor som är satta på avtalsenligt sätt.
            </seg>
            <seg xml:id="i-357bedd5367ca53e-0">
              Detta är en bra och viktig diskussion, men den måste föras utifrån
              insikter om att det som bestämmer hur bra en arbetsmarknad fungerar
              är hur mycket det lönar sig att arbeta, hur många det är som vill
              anställa och om vi har utbildningssystem som fungerar. Börjar
              vi backa på dessa tre huvudlinjer börjar arbetslösheten åter bita
              sig fast och sysselsättningen mattas, och då är vi tyvärr tillbaka
              på den väg från full sysselsättning som vi tidigare haft. Vårt
              mål är naturligtvis trygghet och välfärd genom full sysselsättning.
            </seg>
          </u>
          <note type="speaker" xml:id="i-e6247549facdce21-0">
            Anf. 50 PETER PERSSON (S):
          </note>
          <u who="peter_persson_b021b6" xml:id="i-acc6b3bb836925a0-2">
            <seg xml:id="i-6eaf3fc4c7511ece-0">
              Fru talman! Anders Borg vet naturligtvis att antalet öppet arbetslösa
              är 70 000 fler än 2006. Han vet att sysselsättningsgraden har
              minskat med 1 procent. Han vet att långtidsarbetslösheten har
              ökat med nära 10 procent. Det är ett misslyckande.
            </seg>
            <seg xml:id="i-1b9e92e6f12d56c1-0">
              Detta misslyckande förstärks av att man i en situation som är
              gagnelig för att bryta långtidsarbetslöshet och massarbetslöshet
              inte orkar använda tillgängliga resurser till annat än skattesänkningar.
              Nu skulle vi behöva investera i utbildning. Nu skulle vi behöva
              investera i bostadsbyggande. Nu skulle vi behöva investera i infrastruktur.
            </seg>
            <seg xml:id="i-dad556cfa9716631-0">
              Detta vägrar regeringen göra. Vad händer då? De som har känt
              att det har lättat runt omkring dem och att de har fått en annan
              ekonomisk situation snart plågas deras hushållsekonomier av förändringarna
              i ränta när Riksbanken försöker korrigera de inflationstendenser
              som uppkommer i en ekonomi där man låter flaskhalsar bestå och
              växa.
            </seg>
            <seg xml:id="i-a8e749d51adcaf98-0">
              Det är Anders Borgs ansvar att arbetslösheten kvarstår och att
              människors ekonomiska situation kommer att förändras. När vi gör
              samhället svagare blir också människor svagare.
            </seg>
          </u>
          <note type="speaker" xml:id="i-a828c2b367c9224f-0">
            Anf. 51 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-18">
            <seg xml:id="i-591b969006c26625-0">
              Fru talman! Peter Persson vet naturligtvis att arbetslinjen är
              det centrala för att arbetsmarknaden ska fungera väl och att faran
              ligger i om vi backar från den. Peter Persson vet att det är anställningsviljan
              som gör att företag är beredda att anställa, och han vet att det
              är starka offentliga finanser och prisstabilitet som är grunden
              för den politik vi har för att skapa sysselsättning i Sverige.
            </seg>
            <seg xml:id="i-42e8146d459a3eb9-0">
              Det är därför det enligt min uppfattning är så farligt om vi
              inte utnyttjar de möjligheter vi nu ser framför oss. Med 115 000
              i stigande sysselsättning och 80 000 fast anställda ser vi för
              första gången på decennier en svensk arbetsmarknad som skapar
              sysselsättning i privat sektor, vilket gör att vi kan lägga grunden
              för både välfärd och trygghet för människor.
            </seg>
            <seg xml:id="i-5eeb0b9500696e04-0">
              Möjligheten är att sysselsättningen stiger, att vi samtidigt
              har bra produktivitet vilket vi nu kan se i näringslivet och en
              måttfull lönebildning som gör att sysselsättningen gradvis kan
              stiga genom åren och att vi därigenom tar oss tillbaka till full
              sysselsättning. Det är det vi nu kan blicka fram över om vi tittar
              på de prognoser som regeringen presenterade i den ekonomiska vårpropositionen:
              ett par år av relativt starkt stigande sysselsättning och ett
              antal år där arbetslösheten minskar och det samlade utanförskapet
              pressas tillbaka.
            </seg>
            <seg xml:id="i-b65405eee34158d2-0">
              Det är naturligtvis detta som också kommer att vara den diskussion
              vi ska föra med varandra när vi närmar oss valet 2014: Har vi
              kommit närmare eller längre ifrån full sysselsättning? Gör vi
              det med Alliansens politik, eller ska vi byta väg? Min uppfattning
              och bedömning är att vi här har en mycket stark utveckling framför
              oss, och här har vi förutsättningar att komma tillbaka till full
              sysselsättning.
            </seg>
          </u>
          <note xml:id="i-d9ea10909bb0ebf9-6">
            Överläggningen var härmed avslutad.
          </note>
          <note xml:id="i-f9b44e35411d1d38-0">
            12 § Svar på interpellation 2010/11:317 om riktiga jobb eller
            bidrag till arbetsgivare
          </note>
          <note type="speaker" xml:id="i-e5e231447b4b1a74-0">
            Anf. 52 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-19">
            <seg xml:id="i-93cba2a68d6766a5-0">
              Fru talman! Monica Green har frågat mig vad jag avser att göra
              för att säkerställa träffsäkerheten i åtgärder för att sänka ungdomsarbetslösheten.
              Hon har också frågat mig vad jag avser att göra för att den nedsatta
              arbetsgivaravgiften inte bara blir ett bidrag till arbetsgivarna.
            </seg>
            <seg xml:id="i-0f30bba2b390daec-0">
              Arbetslösheten är kostsam för de ungdomar som drabbas, men även
              för samhället. Arbetslösheten bland unga är en utmaning som regeringen
              tar på stort allvar, och regeringen har därför antagit en bred
              jobbstrategi för att bekämpa ungdomsarbetslösheten.
            </seg>
            <seg xml:id="i-48b1df65f4053f3f-0">
              Erfarenheten visar att ungdomar med ofullständiga betyg från
              grund- och gymnasieskolan löper en betydande risk att få bestående
              arbetsmarknadsrelaterade problem. På sikt bedömer regeringen därför
              att en väl fungerande grund- och gymnasieskola är en central åtgärd
              för att förbättra arbetsmarknadssituationen för unga. Utbildningssystemet
              har därför reformerats i flera avseenden, och hösten 2011 startar
              den nya gymnasieskolan som bland annat innebär en tydligare uppdelning
              mellan studieförberedande och yrkesförberedande program.
            </seg>
            <seg xml:id="i-f4acd6087ac3363b-0">
              Regeringen har också lagt om arbetsmarknadspolitiken för ungdomar
              och introducerat den så kallade jobbgarantin för unga. Dessutom
              kan unga få så kallade nystartsjobb efter sex månader utan arbete.
              Regeringen har också under de senaste åren genomfört krisåtgärder
              som kommit ungdomar till del. Dessa tillfälliga insatser omfattar
              bland annat ökade utbildningsvolymer inom det reguljära utbildningssystemet
              och folkhögskolan, fler praktikplatser och förstärkta förmedlingsinsatser.
            </seg>
            <seg xml:id="i-1a3002476012196e-0">
              En del av regeringens jobbstrategi har varit att sänka trösklarna
              in på arbetsmarknaden genom att halvera arbetsgivaravgiften för
              alla under 26 år. Det går inte att, som Monica Green gör, bedöma
              resultatet av denna åtgärd genom att enbart se till sysselsättningens
              utveckling sedan reformen infördes. Vi har haft en finanskris
              med fallande sysselsättning. En stor del av ungdomarna har tillfälligt
              lämnat arbetsmarknaden för att utbilda sig, vilket gör att de
              står bättre rustade att möta arbetsmarknaden när konjunkturen
              vänder.
            </seg>
            <seg xml:id="i-690057a12e4f8abb-0">
              De sänkta arbetsgivaravgifterna har minskat kostnaderna för att
              anställa ungdomar, vilket sannolikt bidragit till att sysselsättningen
              bland ungdomarna trots krisen ändå inte sjunkit mer än vad den
              faktiskt har gjort. Jag känner inte till några belägg för att
              reformen är verkningslös och att nedsättningen endast blir ett
              bidrag till arbetsgivarna. Regeringen har därför inga planer på
              att avskaffa nedsättningen och därmed göra det dyrare att anställa
              unga.
            </seg>
            <seg xml:id="i-7945ac1c01719775-0">
              Arbetslösheten bland unga sjunker nu, och antalet sysselsatta
              ungdomar uppgick till 461 000 i februari 2011, vilket är en ökning
              med 32 000 sedan februari 2010. Det är positivt, men det räcker
              inte. Jag kan försäkra att vårt arbete för att förbättra situationen
              för unga kommer att fortsätta.
            </seg>
          </u>
          <note type="speaker" xml:id="i-a955d5194064b46f-0">
            Anf. 53 MONICA GREEN (S):
          </note>
          <u who="monica_green_650948" xml:id="i-56eb224c36dc2ba0-0">
            <seg xml:id="i-fa295e77582212ad-0">
              Fru talman! Visst går det bra för Sverige. Det är vi väldigt
              glada för, men det går inte bra för alla. Vi har stora problem,
              eller regeringen har väldigt stora problem, med ungdomsarbetslösheten,
              långtidsarbetslösheten och barnfattigdomen. Många unga står utanför
              arbetsmarknaden.
            </seg>
            <seg xml:id="i-57725711a33033d4-0">
              Även om Anders Borg säger att det är så himla bra att det nu
              ökar i antal vet Anders Borg väldigt väl att det när vi nu går
              igenom dessa ungdomskullar med betydligt fler unga som har slutat
              gymnasiet inte räcker att räkna i antal. Man måste i stället se
              på procenten, så att alla ungdomar får en chans, och vi vet att
              Sverige ligger väldigt dåligt till. Var fjärde ungdom går arbetslös,
              och så kan vi inte ha det.
            </seg>
            <seg xml:id="i-50b841c412036580-0">
              Anders Borg har gjort sig känd för att tala trovärdigt. Till
              och med när fakta talar emot honom är det imponerande av Anders
              Borg att lyckas så bra med sin retorik och kunna tala övertygande.
              Vi vet alla att nationalekonomi egentligen betyder politisk ekonomi,
              så det handlar om att låta trovärdig och försöka hävda fakta.
              I detta fall har Anders Borg dock även fakta emot sig, även om
              han låter trovärdig, trevlig och övertygande. Riksrevisionen,
              Konjunkturinstitutet och Finanspolitiska rådet drar nämligen alla
              mer eller mindre slutsatser om att den generella sänkningen av
              arbetsgivaravgiften är dyr i förhållande till vad den ger för
              resultat.
            </seg>
            <seg xml:id="i-78d78a7add9a490a-0">
              Det är inte särskilt träffsäkert.
            </seg>
            <seg xml:id="i-f86664cb11462520-0">
              Det är möjligt att Anders Borg tycker att vi har en så god ekonomi
              att vi kan skvätta i väg ett antal miljarder, tiotals miljarder.
              Jag tycker inte att det är god ekonomisk hushållning att skvätta
              i väg tiotals miljarder som inte träffar det som det är tänkt
              att göra.
            </seg>
            <seg xml:id="i-6b889652715f92a0-0">
              Flera av bedömarna, bland annat Finanspolitiska rådet, har sagt
              att om man i stället riktade stödet till de ungdomar som är arbetslösa
              skulle det ge betydligt större utväxling. Det är väl bra att man
              har god ekonomisk hushållning och inte slösar bort pengar på något
              som inte ger resultat. Det tycker jag skulle vara mycket bättre.
              Jag trodde att Anders Borg, som är ekonom, också skulle tycka
              att det vore bättre att använda pengarna på ett bättre sätt.
            </seg>
            <seg xml:id="i-9326933815b351a9-0">
              Man skulle kunna använda dem till att sänka trösklarna för de
              ungdomar som är arbetslösa. Men man kan använda de pengar som
              blir över det blir till och med pengar över till att öka utbildningsmöjligheterna
              för de här ungdomarna. Man skulle kunna se till att de kom in
              på komvux. Man skulle kunna se till att de kunde få en chans,
              och en chans till och en chans till att bättra på sina kunskaper.
              Men det har Anders Borg inte tänkt göra, utan han har fortsatt
              med inriktningen att ha en så oträffsäker politik som möjligt.
              Sedan försöker han hävda att det är bra nationalekonomi.
            </seg>
            <seg xml:id="i-6f415e2d0a7d6cc6-0">
              De här ungdomarna har en svag ställning på arbetsmarknaden. De
              behöver stöd, de behöver hjälp och inte, som många pläderar för,
              sämre möjligheter, sämre arbetsskydd, lägre löner, längre provanställning
              och så vidare. Sådant är inte heller bra.
            </seg>
            <seg xml:id="i-cdf15dd56f32998d-0">
              Jag är inte nöjd med Anders Borgs svar här i dag, att han tänker
              fortsätta på den inslagna vägen. Man kan inte vara nöjd när var
              fjärde ungdom går arbetslös.
            </seg>
          </u>
          <note type="speaker" xml:id="i-951c2fc2fb8107ca-0">
            Anf. 54 FINN BENGTSSON (M):
          </note>
          <u who="finn_bengtsson_813f74" xml:id="i-562d1b41f84b59ad-2">
            <seg xml:id="i-fd1e21b9f3b8eaab-0">
              Fru talman! Tack, Monica Green, för en viktig interpellation
              och tack, finansministern, för ett uttömmande svar beträffande
              alla de många åtgärder som alliansregeringen har satt in för att
              sänka trösklarna för inte minst unga att komma in på arbetsmarknaden.
              Då blir det lite förvånande att höra Monica Greens retorik, som
              jag strax kommer tillbaka till.
            </seg>
            <seg xml:id="i-247e9addcd13af8a-0">
              Låt mig i finansministerns svar betona den mening där finansministern
              nämner att Monica Greens analys av problemet inte låter sig göras
              på det sätt som interpellanten gör. Man kan inte enbart se till
              sysselsättningsutvecklingen sedan reformen infördes; det är så
              många andra faktorer inblandade. I finansministerns svar nämns
              finanskrisen naturligtvis. Den har varit en av de största bidragande
              orsakerna, men vi kan också konstatera att sedan vi tog över regeringsmakten
              från Socialdemokraterna har sjuktalen minskat till ungefär hälften.
              När fler människor står närmare arbetsmarknaden i stället för
              att sitta passivt i sjukförsäkringssystemen är det en faktor som
              påverkar hur sysselsättningen ser ut. Vi ska vara glada för att
              man inte hamnar i en sjukskrivningssituation där man inte hör
              hemma.
            </seg>
            <seg xml:id="i-0ae17b0b30746409-0">
              Det finns många reformer som är viktiga.
            </seg>
            <seg xml:id="i-011590262a2e5c5d-0">
              Jag vill lägga till det viktiga som kom från socialförsäkringsministern
              i det här sammanhanget 3 000 platser i Arbetsförmedlingen för
              att låta funktionshindrade få möjlighet att komma in på arbetsmarknaden.
              Det är faktorer som gör att vi skapar möjligheter till dem som
              står längst bort och har svårast att göra sig gällande på arbetsmarknaden.
              Alla de här sakerna görs för att man ska kunna få en bättre arbetsmarknad
              för fler i samhället.
            </seg>
            <seg xml:id="i-abebba930bcc748c-0">
              Jag kommer tillbaka till själva arbetsgivaravgifterna som är
              en viktig del i systemet. Det är en intressant rubrik på interpellationen
              Riktiga jobb eller bidrag till arbetsgivare. Fru talman! Jag stannar
              vid ordet bidrag.
            </seg>
            <seg xml:id="i-e41983dce9351542-0">
              Arbetsgivaravgiften har utvecklats i de flesta länder, inklusive
              Sverige, till att bli större och större med tanke på det sociala
              ansvar man som arbetsgivare har för anställda. Det är helt rimligt.
              Men hur skulle det vara ett bidrag att försöka sänka trösklarna
              genom att bland annat tillmötesgå arbetsgivarnas önskemål om att
              få en del av den börda som de har att ta för sina anställda minskad?
              Med den typen av retorik, som är väldigt populär i inte minst
              Socialdemokraternas munnar, är varje form av skattesänkning att
              ses som ett bidrag. Om man har, som vi hade, världens högsta skattetryck
              och normaliserar det till att få det som i jämförbara länder i
              Europa, ett rimligt skattestryck, som dessutom Socialdemokraterna
              har tyckt sig kunna ställa sig bakom när det gäller jobbskatteavdraget,
              är det förvånande att man kan se detta som ett bidrag till, i
              det här fallet, arbetstagare.
            </seg>
            <seg xml:id="i-071edb5f4d1ea5ce-0">
              I den här interpellationen lyfter man igen frågan om att en sänkning
              av arbetsgivaravgiften skulle ses som ett bidrag. Då måste frågan
              ställas: Vad är den optimala arbetsgivaravgiften? Skulle man på
              något sätt ha rätt att justera i system till att gynna olika individer
              och företag som har möjlighet att anställa folk utan att det ska
              uppfattas som att de får bidrag för detta? Från början har arbetsgivarna
              skyldighet att betala in sociala avgifter till bland annat staten.
              Det innebär att man från början har en uttaxering av utgifter.
              Att se det som ett bidrag när man justerar den satsen nedåt är
              för mig en konstig retorik, som tyvärr Socialdemokraterna hemfaller
              till, när det egentligen syftar till att i det här fallet sänka
              trösklarna för framför allt unga att komma in på arbetsmarknaden.
            </seg>
          </u>
          <note type="speaker" xml:id="i-b262cdae9686f3b9-0">
            Anf. 55 JASENKO OMANOVIC (S):
          </note>
          <u who="unknown" next="cont" xml:id="i-a5847335e7258314-0">
            <seg xml:id="i-6c5cb17ecd4bcdeb-0">
              Fru talman! Man kan börja med att fundera på: Varför gjorde regeringen
              den här sänkningen av sociala avgifter? När man gjorde det var
              retoriken att man ville öka sysselsättningen bland unga människor.
              Det är viktigt att vi har det som utgångspunkt i denna debatt.
              Varför genomförde man den? Jo, för att öka sysselsättningen.
            </seg>
            <seg xml:id="i-68a961630495a815-0">
              Regeringen skriver i sin finanspolitiska plan för 2011 om långsiktiga
              effekter av regeringens politik. Under punkten övrigt står det:
              med 5 000 ökad arbetskraft och 5 000 ökad sysselsättning, alltså
              5 000 fler i arbetskraft och lika många i sysselsättning. Det
              står att det här inkluderar effekter av vårdnadsbidraget, sänkta
              sociala avgifter för unga samt generellt sänkta sociala avgifter.
              Alltså en reform på tiotals miljarder som ger effekt på 5 000
              fler i sysselsättning. Då är det inte konstigt att Riksrevisionen,
              och många andra med dem, tyckte att det var en väldigt dyr åtgärd.
            </seg>
            <seg xml:id="i-26c00b247d7c3dc0-0">
              Finn Bengtsson tar upp frågan varför vi, i det här fallet Monica
              Green, använder begreppet bidrag. Sociala avgifter är egentligen
              löntagarnas löneutrymme som man avstår för att skapa sig en trygghet,
              bland annat trygghet i sjukförsäkringen. Nu tar man ifrån löntagare
              den här delen. Om effekten inte blir den att det är fler löntagare
              som jobbar, om åtgärden blir så dyr som den är, är det självklart
              att vi säger att det är ett bidrag. Effekten, det ni sade att
              den skulle vara, är inte den önskade. Sysselsättningen bland ungdomar
              har inte ökat, utan arbetslösheten är mycket hög.
            </seg>
            <seg xml:id="i-8c307281b96f834b-0">
              Finansministern sade i debatten om vårpropositionen att 7 miljoner
              studenter utexamineras i år i Kina. Det är bra att finansministern
              omvärldsorienterar sig. Men det som är problemet är att vi har
              114 000 arbetslösa, de flesta av dem ungdomar. Så har vi en politik
              där vi inte har råd att ge dessa en möjlighet att få en gymnasieutbildning.
              De här 114 000 saknar till och med gymnasieutbildning. Regeringen
              har inte råd att bekosta en utbildning, att skola om dessa människor,
              att klä dem kunskapsmässigt så att vi kan konkurrera med Kina
              och de 7 miljoner utexaminerade studenterna.
            </seg>
            <seg xml:id="i-97ff4c69b83b971b-0">
              Vi har inte råd att ha människor passiva. Vi har inte råd att
              förvisa människor till en grupp som ska vara en säck som Sverige
              ska bära. Alla måste bidra. Därför är det viktigt att också dessa
              ungdomar de som är arbetslösa utan gymnasieutbildning får chans
              till en riktig och bra utbildning.
            </seg>
          </u>
          <note xml:id="i-eae0761a234cfd87-0">
            Anf. 56 GUNNAR ANDRÉN (FP):
          </note>
          <u who="unknown" prev="cont" xml:id="i-7f9cee9a18ecc8bf-0">
            <seg xml:id="i-3db6dbaa664a45c9-0">
              Fru talman! Vad är träffsäker politik i det här sammanhanget?
              Det är den mest centrala frågan av alla. Man måste gå ut och lyssna
              på dem som anställer och fråga varför de anställer folk och varför
              de inte anställer folk. Jag har varit på ett franchiseföretag
              som heter McDonalds. Det finns många sådana. Jag vet inte om arbetsgivarna
              på just de ställen där jag har varit, i Helsingforssområdet, är
              speciella. Men det entydiga svar som jag får, fru talman, när
              jag ställer frågan om hur de ser på den sänkta arbetsgivaravgiften
              och vad det får för effekter är att detta bidrar till att de har
              fler unga sysselsatta än de skulle ha haft om det inte hade varit
              så här.
            </seg>
            <seg xml:id="i-0730259e19d29d5e-0">
              I samband med en resa som delar av skatteutskottet gjorde till
              Halmstad ställde jag en kontrollfråga till ordföranden i kommunstyrelsen
              i Halmstad, den tidigare vice ordföranden i skatteutskottet Carl
              Fredrik Graf. Jag frågade: Hur slår den sänkta arbetsgivaravgiften
              för ungdomar i Halmstads kommun? Har den någon betydelse eller
              inte? Han svarade till min ringa förvåning att den har den verkligt
              riktade betydelsen att de har fler unga anställda än de annars
              skulle ha haft. Jag frågade hur många människor det rör sig om.
              Det är lite svårt att säga, svarade Carl Fredrik Graf, men för
              vår del rör det sig om en kostnad som annars skulle ha varit 12
              miljoner högre. Det är en betydande summa för varje företag, varje
              kommun och varje landsting. 12 miljoner kronor ger många jobb.
            </seg>
            <seg xml:id="i-563e07f64b800c7a-0">
              Det är ur denna synpunkt sett som denna interpellation är så
              bra. Men den är också avslöjande. Är detta ett bidrag till arbetsgivare
              eller inte? I så fall, fru talman, skulle hela Wigforss och den
              tidigare socialdemokratiska idén om olika sorters nödhjälpsjobb
              och så vidare vara felaktig. Men så är det inte. Denna typ av
              kostnadssänkningar skapar nya jobb till olika grupper. Därför
              är detta inget bidrag i första hand. Det är i stället en möjlighet
              att ge just de jobb som Monica Green och Jasenko Omanovic är ute
              efter.
            </seg>
            <seg xml:id="i-fce9508c43eef17d-0">
              Även om Riksrevisionen skriver att detta kanske inte är optimalt
              det kan hända att det finns något annat som är bättre har de inte
              själva givit något råd om vad som skulle vara bättre. Jag garanterar
              inte att detta är den optimala funktionen, men jag ser ute i verkligheten
              att det har fungerat på det sättet att fler unga har jobb än vad
              som skulle ha varit fallet om man inte hade sänkt arbetsgivaravgiften.
              Det tycker jag är svaret på den fråga som Monica Green ställer,
              nämligen om detta är träffsäkert eller inte. Hon svarar: Nej,
              det är inte träffsäkert. Jag svarar: Det är i alla fall bättre
              än varje annat tänkbart alternativ.
            </seg>
            <seg xml:id="i-27dddac37525d9a0-0">
              När ni kritiserar detta måste ni prestera ett alternativ. Om
              ni tar bort sänkningen av arbetsgivaravgiften, oavsett om ni kallar
              den för ett bidrag eller något annat, kommer det att resultera
              i färre jobb för unga människor i både Halmstad och på franchisekedjan
              McDonalds och alla andra arbetsplatser till och med på Volvo Penta
              i Skövde.
            </seg>
          </u>
          <note type="speaker" xml:id="i-e2676f2d27be7f30-0">
            Anf. 57 EVA-LENA JANSSON (S):
          </note>
          <u who="eva-lena_jansson_c25f33" xml:id="i-1b45a23cda87b3f7-0">
            <seg xml:id="i-68404de87a7a00da-0">
              Fru talman! Jag har några frågor med anledning av den debatt
              som pågår. Jag tackar Monica Green för att hon har ställt interpellationen.
            </seg>
            <seg xml:id="i-4a3be23211dca681-0">
              Jag har en fråga till Finn Bengtsson med anledning av hans inlägg
              i interpellationsdebatten: Hur definierar Finn Bengtsson och Moderaterna
              ordet bidrag? Det är i alla fall intressant eftersom man kallar
              dem som är sjuka och därmed får ut pengar från sjukförsäkringen
              för bidragstagare. Man kallar dem som är arbetslösa och får ersättning
              från arbetslöshetsförsäkringen för bidragstagare. Så hur definierar
              Finn Bengtsson och Moderaterna ordet bidrag? Frågan är lika relevant
              att ställa till Gunnar Andrén och Folkpartiet, så jag är tacksam
              om också Gunnar Andrén kan definiera detta.
            </seg>
            <seg xml:id="i-a0e15f63f2661878-0">
              I svaret från Anders Borg till Monica Green refererade han till
              en fråga och skriver: Hon har också frågat vad jag avser att göra
              för att den nedsatta arbetsgivaravgiften inte bara blir ett bidrag
              till arbetsgivarna. På den frågan har inte Monica Green fått något
              svar från Anders Borg. Jag vore tacksam om Anders Borg skulle
              kunna besvara frågan i debatten.
            </seg>
            <seg xml:id="i-06e0d4b1430afc55-0">
              Vi kan referera till massor med arbetsgivare som vi har träffat.
              Några kanske har anställt ungdomar som har varit arbetslösa, men
              vi vet också att många har haft ungdomar anställda och därmed
              fått ersättning trots att de inte har anställt en enda ung människa
              till.
            </seg>
            <seg xml:id="i-5e6ab1c19cb096f0-0">
              Det viktigaste vi kan göra i Sverige är att bekämpa ungdomsarbetslösheten
              och se till att varenda arbetslös ungdom kommer i jobb. Då är
              det viktigt att ha en aktiv arbetsmarknadspolitik som börjar dag
              ett. Det ska inte vara som regeringen säger att unga kan få nystartsjobb
              efter sex månader utan arbete. Jag vet inte hur lång tid finansministern
              anser att sex månader är, men för mig som har unga i min närhet
              är sex månader en evighet. Att gå och vänta i sex månader på att
              få en aktiv åtgärd är inte hållbart. Det är inte bra.
            </seg>
            <seg xml:id="i-90a0e52215cedb12-0">
              I svaret från finansministern står att regeringen därför inte
              har några planer på att avskaffa nedsättningen och därmed göra
              det dyrare att anställa unga. Finansministern har uttalat sig
              om lönebildningen och hävdat att man inte kan ha den lönebildning
              som man har på arbetsmarknaden där ingångslönerna på arbetsmarknaden
              är för höga i dag. Det är tydligen det som håller tillbaka anställningsformen.
              Är detta en del i att hålla tillbaka lönebildningen på arbetsmarknaden
              ihop med de sänkta skatterna? Det är en fråga till finansministern.
            </seg>
            <seg xml:id="i-0fc6cd2acba08de9-0">
              Jag skulle vilja ha svar på Monica Greens fråga. Är inte de arbetsgivare
              som inte har anställt en ung människa att betrakta som bidragstagare
              utan att ha gjort en enda insats på arbetsmarknaden? Jag hoppas
              kunna få svar på dessa frågor, fru talman.
            </seg>
          </u>
          <note type="speaker" xml:id="i-94ce166fde6649f2-0">
            Anf. 58 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-20">
            <seg xml:id="i-a6cd8e542a62123c-0">
              Fru talman! Det är glädjande att Monica Green kan konstatera
              att det går bra för Sverige. Det som vi nu upplever är ovanligt.
              Det är praktiskt taget bara i Sverige vi ser en stark sysselsättningstillväxt.
              Det är praktiskt taget bara i Sverige som vi den här gången upplever
              att vi tidigt i konjunkturen har en återhämtning också på arbetsmarknaden.
              Det har inte varit mönstret tidigare, och det är inte mönstret
              i andra länder.
            </seg>
            <seg xml:id="i-9af41fba29d55cbf-0">
              Vi går ur den svåraste ekonomiska krisen sedan depressionen med
              den kanske mest svårartade ekonomiska nedgång som världsekonomin
              har upplevt under den tid vi kan överblicka. När vi då ser på
              åren framför oss med stigande sysselsättning och en arbetslöshet
              som pressas tillbaka kommer vi naturligtvis också sedan att se
              en nedgång av den sociala utsattheten. Vi kommer att se att hushållen
              har mer pengar, att lönerna stiger och att man har tryggare anställningsvillkor.
              Då minskar också den sociala utsattheten. Det är så sambandet
              ser ut. Arbetslöshet och svag sysselsättning är grunden för all
              social utsatthet som vi har. Det är därför de år som vi nu har
              är så centrala. Det är nu vi ska säkra att vi har god arbetsmarknadsutveckling.
            </seg>
            <seg xml:id="i-1486cbd5d4f9c719-0">
              Det alternativ som förordas här är att vi ska höja arbetsgivaravgifterna
              från 15 till 33 procent för alla under 26 år. Det är en mycket
              betydande kostnad. Enligt våra egna beräkningar skulle det motsvara
              en lönekostnadsökning som ungefär en hel extra avtalsrörelse.
              Även för den starka svenska ekonomin skulle det vara svårt att
              bära en så stor kostnad utan att det påverkade sysselsättningen.
            </seg>
            <seg xml:id="i-aec02eb98ae253de-0">
              När det handlar om flera hundra tusen, 300 000500 000 kronor,
              i indragningar för ett enskilt mindre företag med många ungdomar
              anställda, en Ica- eller Konsumaffär eller en restaurang, påverkas
              såklart lönsamheten, och det måste tas ut någonstans. Den normala
              reaktionen vid en sådan kraftig höjning av arbetsgivaravgiften
              som urholkar lönsamheten är att antalet anställda minskas.
            </seg>
            <seg xml:id="i-4a901fd5f7a2bab7-0">
              Man kan resonera som det görs här, att detta är ett löneutrymme
              som löntagarna avstår från. Då är implikationerna att de anställda
              ungdomarna ska ta detta i termer av att inte kräva höjda löner
              de kommande åren om det blir den höjning med 15 procent som här
              förordas. Människor ska alltså avstå från dessa 15 procent. Jag
              har svårt att tro att unga människor har viljan att avstå från
              den löneökning de skulle ha haft de kommande åren för att betala
              för Socialdemokraternas skattehöjningar.
            </seg>
            <seg xml:id="i-346edfe84fd157e3-0">
              Vi har en sits som skiljer sig från praktiskt taget alla andra
              länder. Vi kan blicka framåt över ett antal år där vi kan förstärka
              politiken för att underlätta för unga människor. Vi kan fortsätta
              med lättnader som gör att arbetslinjen förstärks. Vi kan fortsätta
              med lättnader som gör att anställningsviljan förstärks. Vi kan
              fortsätta investera i utbildning medan andra länder skär ned,
              fryser och säger upp lärare.
            </seg>
            <seg xml:id="i-0722c63e24f8dfac-0">
              Det hänger ihop med att vår politik är tydlig. Vi har bekämpat
              krisen. Vi kan ge ungdomar en bra utbildning. Vi tror att bra
              utbildning är nyckeln till att vi kan ha hög välfärd och ett samhälle
              som hänger ihop. Vi kan fortsätta med en politik som gör att sysselsättning
              och arbetslöshet utvecklas i rätt riktning. Det är en nödvändig
              förutsättning för trygghet. Det är därför kärnan i vår politik,
              full sysselsättning och låg arbetslöshet, också är bra för unga
              människor.
            </seg>
          </u>
          <note type="speaker" xml:id="i-d99ae319f3cddc03-0">
            Anf. 59 MONICA GREEN (S):
          </note>
          <u who="monica_green_650948" xml:id="i-56eb224c36dc2ba0-1">
            <seg xml:id="i-da171836ef8e5b35-0">
              Fru talman! Finansministern är ofta trovärdig. Nu slant han dock
              lite med tungan, och hans matematikkunskaper avslöjade vissa brister.
              Ungdomarna ska inte avstå löneutrymmet två gånger. De har redan
              avstått från det, och det har ni använt till att ge som bidrag.
            </seg>
            <seg xml:id="i-ac45a26ea75508e0-0">
              För mig är bidrag inget fult ord. Jag förstår att många inom
              högern tycker att bidrag är något fult. För mig är det inte det.
            </seg>
            <seg xml:id="i-4c3633c9d7d342af-0">
              Det har dock visat sig att den här så kallade reformen inte är
              träffsäker. Man ska ha en god ekonomisk hushållning, och det brukar
              Anders Borg också tycka. Men tittar man i Riksrevisionens rapport
              Sänkta socialavgifter för vem eller till vilket pris? eller i
              fördjupningsrutan om konjunkturläget, Sysselsättningseffekter
              av sänkta arbetsgivaravgifter, på Konjunkturinstitutets webbplats
              eller i Finanspolitiska rådets Svensk finanspolitik , s. 212,
              eller i ytterligare en fördjupningsruta om sysselsättningseffekterna
              på Konjunkturinstitutets webbplats visar alla dessa, sammantaget
              och på olika sätt, på det oträffsäkra i denna så kallade reform.
            </seg>
            <seg xml:id="i-3e4615a1ca32ced1-0">
              I stället för att ge dessa bidrag som inte är något negativt
              ord för mig hade man kunnat använda pengarna på ett mycket mer
              effektivt sätt. Man borde rikta stöden till de ungdomar som är
              arbetslösa och inte smeta ut på alla.
            </seg>
            <seg xml:id="i-936faecf0e355cd1-0">
              Var fjärde ungdom i Sverige i dag är arbetslös. Det är katastrof.
              Det kan ingen vara nöjd med. Riktar man stöden till de ungdomar
              som är arbetslösa är det betydligt mer effektivt och bättre använda
              pengar. Det skulle till och med bli pengar över som vi kunde använda
              till bättre utbildning och ge ungdomarna en chans, två chanser,
              tre chanser att förbättra sina kunskaper och få en högskolebehörighet.
            </seg>
            <seg xml:id="i-b8593bb2b5a73116-0">
              Detta har den borgerliga regeringen också misslyckats med. Man
              försämrar möjligheten för ungdomar att gå vidare till högskolan.
              Som tur är är ungdomarna smartare än den borgerliga regeringen.
              Ungdomarna har inte valt dessa linjer utan sådana linjer som ger
              behörighet till högskolan.
            </seg>
            <seg xml:id="i-c3c1e8e07c1785c2-0">
              Men de ungdomar som inte har gjort det måste vi hjälpa och stödja
              genom att rikta insatserna på ett mer effektivt sätt än vad den
              borgerliga regeringen hittills har gjort.
            </seg>
            <seg xml:id="i-fbec64a0921c5a4b-0">
              Man ska kalla saker vid deras rätta namn. Ungdomsarbetslösheten
              är ett misslyckande för den borgerliga regeringen. Och det finns
              fler. Barnfattigdomen, långtidsarbetslösheten och att 70 000 fler
              är i utanförskap är ytterligare misslyckanden.
            </seg>
            <seg xml:id="i-56455279956f2275-0">
              Vi hörde i tidigare inlägg att det är bra att så många står närmare
              arbetsmarknaden nu eftersom de blivit friskare eller så kallat
              friskare för att de har nått en viss tidsgräns. År 2002 började
              vi socialdemokrater det mödosamma arbetet med att ta ned de höga
              sjukskrivningstalen. Detta gjorde vi utan stupstock. Vi fick ned
              sjukskrivningstalen och hade kommit halvvägs när den borgerliga
              regeringen tillträdde och införde sina inhumana sjukskrivningsregler.
            </seg>
            <seg xml:id="i-0bdb971563f69fa0-0">
              Ungdomsarbetslösheten är ett misslyckande. Det går att använda
              pengarna på ett betydligt bättre sätt.
            </seg>
          </u>
          <note type="speaker" xml:id="i-5ec7fa086659ee0c-0">
            Anf. 60 FINN BENGTSSON (M):
          </note>
          <u who="finn_bengtsson_813f74" xml:id="i-562d1b41f84b59ad-3">
            <seg xml:id="i-fdcd694639e08108-0">
              Fru talman! Nu börjar jag känna igen Monica Green och Socialdemokraterna
              i debatten. Det målas upp en undergångsstämning, bidragslösningar
              föreslås och bidrag är inte fult.
            </seg>
            <seg xml:id="i-318c8b0f84db28e7-0">
              Låt oss titta lite på bidragsdefinitionen. För mig är det ganska
              enkelt. Bidrag är något man i netto tar emot. Om en försäljare
              realiserar sina varor rör det sig inte om ett bidrag till kunden
              inte så länge det finns en vinstmarginal hos försäljaren.
            </seg>
            <seg xml:id="i-8c6faa44d4afb066-0">
              I detta fall är staten nettomottagare av arbetsgivaravgifterna
              även om vi sänker dem. Alltså är det inte att betrakta som bidrag.
              Att man däremot använder det solidariskt mellan staten och arbetsgivarna
              för att komma till rätta med vissa grupper som har svårt att komma
              in på arbetsmarknaden är helt rimligt. Jag förstår inte varför
              man är så negativ till denna typ av åtgärder. Det är inte bara
              en typ av riktad åtgärd utan många åtgärder samtidigt, vilket
              nämns i finansministerns svar.
            </seg>
            <seg xml:id="i-bac0ace1e0e31748-0">
              Låt mig till sist, fru talman, ta upp frågan som berörs i interpellationen
              om att det skulle vara en dyr åtgärd. Finansministern kanske inte
              vill säga detta om och om igen, men låt mig säga det: Tack vare
              finansministerns kloka politik har vi klarat en svår finanskris
              bättre än de flesta länderna i världen. Vi har dessutom starka
              och sunda statsfinanser. Alliansregeringen betonar hela tiden
              värdet av detta.
            </seg>
            <seg xml:id="i-52c28581deae211d-0">
              Vi har lyckats få ned statsskulden, vilket gör att det finns
              utrymme för denna typ av reformer. Detta ställer dyrhetsbegreppet
              i relation. Har man i stället höga statsskulder, lånar mer pengar
              och har en osund statsbudgetpolitik blir varje åtgärd väldigt
              dyr, med tanke på att man egentligen inte har råd att genomföra
              den.
            </seg>
            <seg xml:id="i-eeb136f45f32339f-0">
              Finansministern ska ha all ära för att han använder sig av de
              resurser han har för att låta dem som står längst från arbetsmarknaden
              på olika sätt få större möjlighet att komma in på arbetsmarknaden
              igen.
            </seg>
          </u>
          <note type="speaker" xml:id="i-0b829398132e0189-0">
            Anf. 61 JASENKO OMANOVIC (S):
          </note>
          <u who="unknown" next="cont" xml:id="i-a5847335e7258314-1">
            <seg xml:id="i-5fac3d883904647b-0">
              Fru talman! Jag ska börja med att klara ut vad bidrag betyder
              för mig. Om jag kör bil och blir påkörd ringer jag inte till mitt
              försäkringsbolag och frågar om jag kan få ett bidrag för att reparera
              min bil, utan jag ringer för att få försäkringspengar. På samma
              sätt är det när jag och alla andra löntagare i landet avstår från
              löneutrymme för att kunna få trygghet och säkerhet om vi blir
              sjuka. Ingen kallar det för bidrag, utan det kallas försäkring.
              På samma sätt som vi betalar bilförsäkring månadsvis eller årsvis
              försäkrar vi oss mot minskad arbetsförmåga. Så är det när det
              gäller bidrag, Finn Bengtsson.
            </seg>
            <seg xml:id="i-115ddb5224f81a54-0">
              Ministern talar om att ungdomar ska avstå löneutrymme två gånger.
              Förra veckan höjdes reporäntan, eller hur?
            </seg>
            <seg xml:id="i-4c4456a6110eaa23-0">
              Varför ska det bli dyrare för företagare att låna pengar för
              att investera i att utveckla företagen? Jo, för att regeringen
              har lagt på Sverige en ryggsäck med 400 000 arbetslösa. Den ryggsäcken
              kan Sverige inte bära. Riksbanken måste avlasta eftersom det är
              en överhettning på arbetsmarknaden och risk för löneglidning.
            </seg>
          </u>
          <note xml:id="i-97abeb4ac02e43f4-0">
            Anf. 62 GUNNAR ANDRÉN (FP):
          </note>
          <u who="unknown" prev="cont" xml:id="i-7f9cee9a18ecc8bf-1">
            <seg xml:id="i-62b2672b1e4b0e26-0">
              Fru talman! Språkbruket är viktigt när man talar från riksdagens
              talarstol. Det jag lade märke till nyss var uttrycket smeta ut.
              Alla Sveriges ungdomar mellan 18 och 26 år som nu får del av de
              sänkta arbetsgivaravgifterna ska veta att regeringen har smetat
              ut en massa miljarder, uppenbarligen helt felaktigt. Jag menar
              att det är de som anställer som är grunden när man diskuterar
              om detta är effektivt eller inte.
            </seg>
            <seg xml:id="i-d93957164466ada9-0">
              Monica Green räknade upp fyra platser där man kunde hitta kritik
              mot detta, men ingen av de platserna talar om vad man ska göra
              i stället. Om man ska rikta det till en speciell grupp av människor
              måste man veta exakt vilken den gruppen är. Det kan man inte tala
              om i förväg. Det kan inte ens Riksrevisionen göra. Jag sitter
              i Riksrevisionens insynsråd så jag vet att man inte klarar det.
              Vi är väldigt duktiga, men vi klarar inte att tala om exakt vilka
              som ska få del av de här pengarna. Det står inte i mänsklig makt
              att göra.
            </seg>
            <seg xml:id="i-59b5eac5b9adc776-0">
              Eva-Lena Jansson, Jasenko Omanovic och Monica Green är oss svaret
              skyldiga. Hur ska man rikta pengarna? Ni talar om att man smetar
              ut pengarna. Tala i stället om exakt hur man ska rikta dem för
              att de ska få bättre effekt. Det vill jag veta. Finansministern
              skulle nog vara entusiastisk över att få veta om det finns ett
              bättre sätt att öka ungdomssysselsättningen. Riksrevisionen har
              inte visat hur man gör.
            </seg>
          </u>
          <note type="speaker" xml:id="i-2fb0186f0fcebad8-0">
            Anf. 63 EVA-LENA JANSSON (S):
          </note>
          <u who="eva-lena_jansson_c25f33" xml:id="i-1b45a23cda87b3f7-1">
            <seg xml:id="i-b3332798311c72fb-0">
              Fru talman! Det är inte Riksrevisionens uppgift; det är politikernas
              uppgift att tala om hur man hanterar pengarna.
            </seg>
            <seg xml:id="i-bb38481e25b136ed-0">
              Man kan välja att sänka arbetsgivaravgifterna för de arbetsgivare
              som anställer unga arbetslösa och inte ge bidrag till dem som
              redan har anställda de kommer ju inte att bli anställda på nytt.
              Vi menar att det är mycket smartare att använda pengarna till
              att anställa dem som är arbetslösa, i stället för att, som den
              här regeringen, låsa in arbetslösa i fas 3 och säga: Ni har utbildningsförbud.
              Stanna i två år. Gör ingenting. Det är regeringens politik.
            </seg>
            <seg xml:id="i-3e623e2ed49f0663-0">
              Regeringen har dragit ned på arbetsmarknadsutbildning. Där skulle
              man kunna använda de här pengarna så att fler unga får jobb. Vi
              vet att många av dem som går en arbetsmarknadsutbildning får jobb
              direkt. Man skulle kunna se till att de arbetslösa ungdomarna
              slapp vänta i 100 dagar innan de får en aktiv åtgärd. Man skulle
              kunna se till att de slapp vänta i sex månader innan de får ett
              nystartsjobb.
            </seg>
            <seg xml:id="i-b018cdeeafd9dcf4-0">
              Vad avser finansministern att göra för att den sänkta arbetsgivaravgiften
              inte bara ska bli ett bidrag till arbetsgivarna? Man ställer inga
              krav på de arbetsgivare som inte anställer några. Det är verkligen
              att smeta ut pengarna i stället för att ha riktade insatser.
            </seg>
            <seg xml:id="i-08d1bd95a57d6395-0">
              Jag tycker att det är synd att vi har den här typen av bristande
              arbetsmarknadspolitik och en felaktig användning av pengar. Jag
              är tydlig med att jag tycker att lönebildning och ett avstående
              av pengar tidigare ska kvarstå även efter det att den här regeringen
              har fått hantera frågorna.
            </seg>
          </u>
          <note type="speaker" xml:id="i-02f4b70752f01bfd-0">
            Anf. 64 Finansminister ANDERS BORG (M):
          </note>
          <u who="unknown" xml:id="i-2baed367353ec9e2-21">
            <seg xml:id="i-a238d03cb88860e7-0">
              Fru talman! Vi diskuterar nedsättningen av arbetsgivaravgiften
              för unga människor. Alternativet är att de borde höjas från 15
              procent till 33 procent. Det är vad diskussionen handlar om: Är
              det lämpligt eller inte att genomföra den höjningen?
            </seg>
            <seg xml:id="i-8effbe4883fb8776-0">
              Låt oss konstatera att om man har 10 eller 20 ungdomar anställda
              innebär genomförandet av den höjningen en kostnadsökning på mellan
              100 000 och 400 000 kronor, eller ännu mer. Det är alltså väldigt
              stora skattehöjningar för enskilda företag. Det måste tas någonstans,
              antingen genom höjda priser, minskad vinst eller genom ett minskat
              antal anställda. Vi vet att det blir en kombination av detta.
              Man drar ned på kostnaderna. I personalintensiva företag innebär
              det uppsägningar.
            </seg>
            <seg xml:id="i-a8cabd57f3dd7105-0">
              Det är uppenbart att det sker en övervältring. Från fackligt
              håll brukar man säga att man har fått avstå från lönehöjningsutrymme
              när man har höjt arbetsgivaravgifterna. Om man vill höja arbetsgivaravgifterna
              för unga människor med mer än 15 procent kan det bara innebära
              att unga människor ska avstå från framtida lönehöjningsutrymme.
              Om omfattningen av det är så stor att det motsvarar den ungefärliga
              kostnaden för en hel avtalsrörelse är det självklart att det kommer
              att leda till färre sysselsatta ungdomar och att det kommer att
              äta upp möjligheten att höja lönerna för unga människor. Det blir
              alltså lägre sysselsättning och högre arbetslöshet.
            </seg>
            <seg xml:id="i-7f986caa0fcfb7e3-0">
              Nu kommer plötsligt en argumentation om räntor och högre inflation
              in i diskussionen. Då är det verkligen intressant att förstå logiken.
              Om man höjer arbetsgivaravgifterna med lika mycket som en hel
              avtalsrörelse kostar, med flera hundra tusen för enskilda företag
              inom till exempel detaljhandeln och de inte kan ta ut det genom
              uppsägningar är det bara höjda priser som gäller. Om något är
              inflationsdrivande är det just detta, att i en återhämtning när
              sysselsättningen ökar och det finns utrymme för lönehöjningar
              slå på kraftigt höjda arbetsgivaravgifter. Den enda konklusionen
              är att man får ännu högre räntor, ännu sämre sysselsättning och
              ännu högre arbetslöshet.
            </seg>
            <seg xml:id="i-cc430b324b812ab8-0">
              Vi måste diskutera detta ordentligt. Om man förordar en massiv
              höjning av arbetsgivaravgifterna för unga människor måste konsekvensen
              belysas. Ingen kan tro att några riktade hundra miljoner i lättnader
              på ett sätt som i princip fungerar som de nystartsjobb vi redan
              har kan kompensera för det. Det är en massiv höjning av kostnaderna,
              och det är en politik som leder till lägre sysselsättning, högre
              inflation och högre arbetslöshet. Mot det står regeringens huvudlinje
              full sysselsättning full sysselsättning för trygghet och full
              sysselsättning för välfärd. Det hänger ihop. Om vi fortsätter
              att förstärka arbetsviljan och anställningsviljan får vi högre
              sysselsättning, lägre arbetslöshet och minskat utanförskap. Då
              har vi råd med större trygghet för människor. Det är just genom
              eget arbete som människor finner den trygghet de behöver i vardagen.
            </seg>
          </u>
          <note type="speaker" xml:id="i-9fde074828d9b489-0">
            Anf. 65 MONICA GREEN (S):
          </note>
          <u who="monica_green_650948" xml:id="i-56eb224c36dc2ba0-2">
            <seg xml:id="i-c5495526d9a9451d-0">
              Fru talman! Jag vill använda mitt sista inlägg till att säga
              att jag tycker att det är viktigt att vi lägger fast att var fjärde
              ungdom är arbetslös och att det är ett misslyckande för regeringen.
              Anders Borg säger att han är nöjd. Han vill inte ändra sin politik,
              utan den ligger fast. Det tycker jag är anmärkningsvärt.
            </seg>
            <seg xml:id="i-f97dffd0a37e8844-0">
              Som Gunnar Andrén sade kanske man skulle lyssna på om någon säger
              att man kan använda pengarna mer effektivt. Många har sagt att
              man kanske inte ska smeta ut pengarna på alla arbetsgivare som
              har en ung anställd, utan rikta dem till dem som anställer arbetslösa.
              Var fjärde ungdom är arbetslös, så det är mer effektivt att rikta
              stödet till de arbetsgivare som anställer arbetslösa.
            </seg>
            <seg xml:id="i-3d26d6a8b5447429-0">
              Man kan också avskaffa aktivitetsförbudet på 90 dagar hos Arbetsförmedlingen.
              Man kan rikta särskilt stöd till flaskhalsutbildning till exempel;
              vi har problem med flaskhalsar. Vi kan också se till att vi får
              komvuxutbildningar och arbetsmarknadsutbildning. Vi kan se till
              att ungdomar får möjlighet att kvalificera sig till högskolan.
              Det har regeringen tagit bort, som jag sade i mitt förra inlägg.
              Det är inte nog med att ungdomarna ska bli sämre utbildade och
              ha sämre möjligheter för framtiden, de ska också gå och vänta
              på Arbetsförmedlingen och inte ha en chans.
            </seg>
            <seg xml:id="i-6080ebc42c1c6019-0">
              Vi föreslår riktade satsningar till arbetsgivare som anställer
              de arbetslösa. Det är det som är svaret. Det gör till och med
              att det blir pengar över, och det är mer effektivt. Det handlar
              om ekonomisk hushållning. Även om det går bra för Sverige ska
              man vara oerhört försiktig med pengarna i framtiden. Under den
              socialdemokratiska regeringens tid gjorde vi upp statuter om en
              stabil ekonomisk hållning som den borgerliga regeringen inte har
              förstört, vilket jag är glad över. Men ni har misslyckats med
              ungdomsarbetslösheten. Det är jag mycket missnöjd med.
            </seg>
          </u>
          <note xml:id="i-d9ea10909bb0ebf9-7">
            Överläggningen var härmed avslutad.
          </note>
          <note xml:id="i-e93d67ca2087ce4e-0">
            13 § Bordläggning
          </note>
          <note xml:id="i-59bb85c85758d6dc-0">
            Anmäldes och bordlades
          </note>
          <note xml:id="i-deb8afe4fc22e1a1-0">
            14 § Kammaren åtskildes kl. 16.00.
          </note>
          <note xml:id="i-2b04bb5390f6db0b-0">
            Förhandlingarna leddes av förste vice talmannen.
          </note>
          <note xml:id="i-e7073f8a27bfdbc0-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
