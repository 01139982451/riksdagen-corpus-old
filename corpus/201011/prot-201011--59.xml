<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--59</head>
          <docDate when="2010-02-15">2010-02-15</docDate>
        </div>
      </front>
      <body>
        <div>
          <note xml:id="i-94182d8a0232ee36-0">
            ﻿
          </note>
          <note xml:id="i-13231b754703230b-0">
            Riksdagens protokoll
          </note>
          <note xml:id="i-0361412d7bf7e497-0">
            2010/11:59
          </note>
          <note xml:id="i-f819d854b6d1cc2f-0" type="date">
            Tisdagen den 15 februari
          </note>
          <note xml:id="i-416d67e36b6ea158-0">
            Kl. 13:00 - 19:28
          </note>
          <note xml:id="i-c51a6f2097ae74b4-0">
            1 § Justering av protokoll
          </note>
          <note xml:id="i-f6dd589483bcf9b8-0">
            Justerades protokollen för den 8 och 9 februari.
          </note>
          <note xml:id="i-8f7c29f2ed19bb33-0">
            2 § Ny riksdagsledamot
          </note>
          <note xml:id="i-407f1e2fce4e22bb-0">
            Upplästes och lades till handlingarna följande från Valprövningsnämnden
            inkomna
          </note>
          <note xml:id="i-1feb2727ebd41dd4-0">
            Berättelse om granskning av bevis för riksdagsledamot
          </note>
          <note xml:id="i-1ae5962bbc4c4920-0">
            Till Valprövningsnämnden har från Valmyndigheten inkommit bevis
            om att Johan Johansson (M) utsetts till ny ledamot av riksdagen
            fr.o.m. den 7 mars 2011 sedan Åsa Ågren Wikström (M) avsagt sig
            uppdraget.
          </note>
          <note xml:id="i-96c18275a1e1ce33-0">
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note xml:id="i-285d94a3b091c210-0">
            Bengt-Åke Nilsson
          </note>
          <note xml:id="i-a0a3242ba77f191d-0">
            Kerstin Siverby
          </note>
          <note xml:id="i-e1cc2d980e6fcdd5-0">
            3 § Meddelande om frågestund
          </note>
          <note xml:id="i-8aee5a66b5e37cf6-0">
            Talmannen meddelade att vid frågestunden torsdagen den 17 februari
            kl. 14.00 skulle frågor besvaras av statsminister Fredrik Reinfeldt
            (M).
          </note>
          <note xml:id="i-036f46e36c65e75d-0">
            4 § Anmälan om inkomna protokollsutdrag från utskott
          </note>
          <note xml:id="i-6d71eeda50b2b179-0">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag inkommit:
          </note>
          <note xml:id="i-ed514e888b328db2-0">
            5 § Anmälan om fördröjt svar på interpellation
          </note>
          <note xml:id="i-5972ca146d3a7a73-0">
            Till riksdagen hade inkommit följande skrivelse:
          </note>
          <note xml:id="i-b2698cac267872de-0">
            Interpellation 2010/11:166
          </note>
          <note xml:id="i-bca4fc63e6885dd3-0">
            Interpellation 2010/11:166 Gruvindustrin som utvecklingskraft
          </note>
          <note xml:id="i-c8f65cede668ffdf-0">
            Interpellationen kommer att besvaras tisdagen den 1 mars 2011.
          </note>
          <note xml:id="i-c689308fcb8cba68-0">
            Skälet till dröjsmålet är planerad inrikes resa.
          </note>
          <note xml:id="i-4b5b44d441ef0f4f-0">
            Fredrik Ahlén
          </note>
          <note xml:id="i-9368585554ad2ee9-0">
            6 § Svar på interpellation 2010/11:173 om frizon för kristna
            i Irak
          </note>
          <note type="speaker" xml:id="i-b7b8ee9934080637-0">
            Anf. 1 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-0">
            <seg xml:id="i-9590e512ca915aba-0">
              Herr talman! Yilmaz Kerimo har frågat mig om jag avser att ta
              initiativ till en kommission med syfte att de kristna assyrierna/syrianerna/kaldéerna
              ska få en frizon i Irak under FN:s överinseende.
            </seg>
            <seg xml:id="i-94ac929a2639be2b-0">
              Jag vill inledningsvis hänvisa till mitt svar på en snarlik fråga
              om religiösa minoriteter i Irak av Robert Halef (2010/11:45) och
              till svaren på de frågor som ställts på samma tema till statsrådet
              Tobias Billström (2010/11:55 och 2010/11:62 samt interpellation
              2010/11:50).
            </seg>
            <seg xml:id="i-1ec025984e8bc7a4-0">
              Säkerhetssituationen har gradvis förbättrats i Irak men är på
              sina håll fortfarande instabil. Det våld som förekommer drabbar
              medlemmar ur alla etniska och religiösa grupper, men minoriteter
              däribland kristna är ofta särskilt utsatta. Genom EU och FN samt
              i samtal med irakiska företrädare fortsätter regeringen att uppmärksamma
              frågan om efterlevnaden av mänskliga rättigheter i Irak.
            </seg>
            <seg xml:id="i-6943a264f545780f-0">
              När jag har träffat företrädare för Iraks regering, senast vid
              mitt besök i landet för ett år sedan, har jag understrukit vikten
              av att respektera de mänskliga rättigheterna i enlighet med landets
              åtaganden under internationell rätt. Vid mitt besök nämnde jag
              särskilt minoriteterna, bland annat kristna liksom mandéer/sabéer
              och yazidier. Irak känner väl till var såväl Sverige som EU står
              i dessa frågor.
            </seg>
            <seg xml:id="i-09fecbd63b90a4c3-0">
              Den 22 november 2010 gjorde EU:s utrikesministrar ett uttalande
              som bland annat innehöll skrivningar om respekten för de mänskliga
              rättigheterna. EU:s höga representant Catherine Ashton har därtill
              vid två tillfällen betonat vikten av att en ny irakisk regering
              tar sitt ansvar i den nationella försoningsprocessen.
            </seg>
            <seg xml:id="i-9946da13cbf6b4df-0">
              Sverige, liksom Europeiska unionen, välkomnar de steg som tagits
              mot en regeringsbildning i Irak. Det är nu av vikt att den nytillträdda
              irakiska regeringen fortsätter sitt arbete för att skapa säkerhet
              och stabilitet, vilket är en förutsättning för att mänskliga rättigheter
              ska kunna åtnjutas av varje individ i landet. Dessa faktorer utgör
              en grund för att den irakiska demokratin kan fördjupas och bli
              långsiktigt hållbar.
            </seg>
            <seg xml:id="i-a47bcfa717a302f3-0">
              Övergrepp har tyvärr ägt rum mot flera etniska och religiösa
              grupper, även om minoriteter ofta blir särskilt utsatta. Upprättandet
              av särskilda frizoner på etnisk eller religiös grund, även under
              FN:s eller någon kommissions överinseende, vore dessutom en farlig
              väg mot segregering av landets invånare. Irakiska ledare förefaller
              dock fullt medvetna om de kristnas utsatta situation och om vikten
              av deras fortsatta närvaro som fullvärdiga medborgare och deltagare
              i byggandet av det irakiska samhället. I detta läge bör därför
              fredlig samexistens under ett tydligt irakiskt ägarskap vara vad
              som eftersträvas.
            </seg>
          </u>
          <note type="speaker" xml:id="i-cc962c8af3b6623b-0">
            Anf. 2 YILMAZ KERIMO (S):
          </note>
          <u who="yilmaz_kerimo_0a9bd1" xml:id="i-594f4c7e7cce4504-0">
            <seg xml:id="i-7f6ddbd321e66f39-0">
              Herr talman! Jag tackar utrikesministern för svaret. Det är dock
              ett svar som jag inte är nöjd med.
            </seg>
            <seg xml:id="i-bf3ec3a863462140-0">
              Den irakiska staten är uppenbart oförmögen att erbjuda kristna
              assyrier/syrianer/kaldéer ett skydd, så det är oerhört akut och
              angeläget att Sverige via FN uppmärksammar den svåra situationen
              för assyrier/syrianer/kaldéer i Irak.
            </seg>
            <seg xml:id="i-0d64dea44da71e2b-0">
              En utrensning av kristna pågår i Irak. Av hela 1,8 miljoner assyrier/syrianer/kaldéer
              finns i dag bara en tredjedel kvar i Irak. Stora områden har helt
              tömts på kristna. Den värsta dagen hittills var den 31 oktober
              2010 då ett femtiotal oskyldiga kristna massakrerades i sin kyrka.
            </seg>
            <seg xml:id="i-46bd2a097aa56b50-0">
              Herr talman! Jag har gång på gång såväl motionerat som interpellerat
              och frågat Carl Bildt vilka initiativ ministern tar för de kristna
              i deras utsatta situation i Irak, men ingenting händer.
            </seg>
            <seg xml:id="i-059f6d19081d7c10-0">
              Jag vet att frågan är komplicerad, men den totala passiviteten
              är helt oacceptabel. Jag hoppas att Wikileaks uppgifter om Carl
              Bildts åsikter om irakierna inte stämmer. Men oavsett vad som
              sagts eller inte sagts återkommer jag här till ministern med ett
              positivt förslag om hur man kan ge stöd till de kristna irakierna
              och om hur regeringen därmed på ett för alla parter anständigt
              sätt långsiktigt kan uppnå en minskning av invandringen av irakier
              till Sverige. Det är ett konkret förslag som jag även lagt fram
              i en motion i oktober 2010. Jag vill nämligen att Sverige tar
              initiativ till en kommission med syftet att kristna assyrier/syrianer/kaldéer
              erbjuds en frizon i Irak under FN:s överinseende.
            </seg>
            <seg xml:id="i-a671638726713cec-0">
              Ministerns svar om att dela in Irak efter etnicitet kan inte
              vara konsekvent eftersom man redan har delat av norra Irak från
              övriga Irak efter etnicitet när det gäller kurderna. Detta har
              visat sig fungera bra.
            </seg>
            <seg xml:id="i-7a5059b93931e4f1-0">
              Min fråga till utrikesministern kvarstår alltså: Avser ministern
              att ta initiativ till en kommission med syftet att kristna assyrier/syrianer/kaldéer
              får en frizon i Irak under FN:s överinseende detta då den irakiska
              staten uppenbart är oförmögen att erbjuda kristna assyrier/syrianer/kaldéer
              det skydd som de behöver?
            </seg>
          </u>
          <note type="speaker" xml:id="i-5c338e755bf01932-0">
            Anf. 3 FREDRIK MALM (FP):
          </note>
          <u who="unknown" xml:id="i-04941cf89dd3bd6b-1">
            <seg xml:id="i-668233367a071518-0">
              Herr talman! Frågan är väldigt angelägen. Den berör också Sverige
              på olika sätt eftersom vårt land har ställt upp för väldigt många
              irakiska flyktingar, inte minst assyrier och kaldéer som flytt
              från Irak kristna irakier som de benämns i Sverige, men en mer
              korrekt bedömning borde vara assyrier och kaldéer.
            </seg>
            <seg xml:id="i-3a2f7e440f86caf3-0">
              Herr talman! Det är synnerligen viktigt att vi ser att de kampanjer
              och det våld som de kristna i Irak utsätts för är ett våld specifikt
              riktat mot dem för att de är assyrier och kaldéer och har en annan
              religion än islam attacker som i en förlängning, i alla fall från
              de militanta jihadisternas sida, syftar till att utradera den
              kristna civilisationen i Irak och Mesopotamien. Det betyder att
              i det område i världen där de första kyrkorna byggdes ska enligt
              de här terroristerna inga kristna få bo.
            </seg>
            <seg xml:id="i-6bade135f46555fd-0">
              Det är klart att det finns olika sätt att försöka hjälpa den
              befolkning som i dag är mycket utsatt. Ytterst faller ansvaret
              förstås på Iraks regering; så är det. Omvärlden kan dock givetvis
              agera på olika sätt.
            </seg>
            <seg xml:id="i-e8ae02cc3aa70fac-0">
              När det gäller en eventuell frizon finns det inga legala hinder
              för detta, enligt Iraks konstitution. Det finns inte heller några
              hinder för att upprätta en skyddszon för assyrier och kaldéer
              i Irak, på Nineveslätten utanför Mosul. Det finns inga hinder
              för detta heller i Kurdistans regionala regerings konstitution,
              alltså i irakiska Kurdistan.
            </seg>
            <seg xml:id="i-69a7db809322343d-0">
              Därför tycker jag att det är viktigt att poängtera, herr talman,
              att detta är en fråga som borde kunna lösas i Irak. Men i ett
              läge där irakierna säger att de tycker att detta är viktigt och
              det irakiska parlamentet i laga ordning är beredda att vandra
              denna väg och upprätta en skyddszon bör Sverige förstås inte säga
              nej.
            </seg>
            <seg xml:id="i-9f3dcaae2ed3bd95-0">
              Jag noterar också att det i sista stycket av utrikesministerns
              svar står: Upprättandet av särskilda frizoner på etnisk eller
              religiös grund, även under FN:s eller någon kommissions överinseende,
              vore dessutom ett farligt steg mot segregering av landets invånare.
            </seg>
            <seg xml:id="i-00540ee0200845a0-0">
              Att notera här är att det var precis detta som hände 1991, när
              man upprättade en skyddszon för de kurder som flytt Saddam Husseins
              attacker efter det kurdiska upproret. Man upprättade då en skyddszon.
              Det var på initiativ av Turgut Özal, den dåvarande turkiske premiärministern,
              och John Major, som var brittisk premiärminister på den tiden.
              Därefter upprättades en flygförbudszon under FN:s överinseende,
              med amerikanska bevakningsflyg som upprätthöll flygförbudszonen.
            </seg>
            <seg xml:id="i-461a99d47043c277-0">
              Jag tror inte att någon argumenterade emot detta genom att säga
              att det skulle skapa en segregering av Irak. Tvärtom var omvärlden
              mycket överens om att detta var ett nödvändigt humanitärt uppdrag
              för att kunna beskydda den kurdiska befolkningen. Det är inte
              riktigt samma sak med den kristna befolkningen nu, men det finns
              uppenbara likheter i hur de utsätts för systematiskt våld och
              så vidare.
            </seg>
            <seg xml:id="i-bf36947d88e937e9-0">
              Därför tror jag att det är klokt, herr talman, om vi från svensk
              sida säger att Iraks parlament äger denna process och att de bör
              kunna gå vidare med detta. Det finns fullt legala möjligheter
              att genomföra detta i Irak, och det är inget Sverige rent normativt
              behöver ställa sig emot.
            </seg>
          </u>
          <note type="speaker" xml:id="i-087e2d0e3865234d-0">
            Anf. 4 HANS LINDE (V):
          </note>
          <u who="hans_linde_857e1f" xml:id="i-a000dea523df910e-0">
            <seg xml:id="i-08bf99712a0835e2-0">
              Herr talman! Tack, utrikesministern, och ett stort tack till
              Yilmaz Kerimo som har lyft denna viktiga fråga i riksdagen!
            </seg>
            <seg xml:id="i-577814ea927094f3-0">
              Detta är en fråga som engagerar Sveriges riksdag, av naturliga
              skäl. Det finns starka band mellan Sverige och de olika kristna
              minoriteter som i dag lever i Irak, inte minst genom att vi trots
              allt har gett en hel del av de irakier som har kommit till Sverige
              en frizon i vårt land. Man får dock också i sammanhanget understryka
              att alltför många av de kristna irakier som har kommit till Sverige
              avvisats.
            </seg>
            <seg xml:id="i-b70a2ecc0ec659d5-0">
              Jag lyfte själv fram dessa frågor i en interpellationsdebatt
              precis före jul, den 22 december. Min interpellation kom till
              i ljuset av de många attacker vi såg i höstas, som riktades mot
              kristna i största allmänhet. Det gäller i synnerhet den blodiga
              attack vi såg mot den katolska kyrkan i Bagdad i höstas, som resulterade
              i att ett sextiotal kristna irakier dödades. Flera av dem var
              barn.
            </seg>
            <seg xml:id="i-5d98e6e5eb869f9e-0">
              Yilmaz Kerimo har tidigare här beskrivit våldet mot de kristna
              i Irak på ett förtjänstfullt sätt, tycker jag. Jag tycker att
              det är viktigt att understryka att världen nu måste agera och
              reagera. En av de saker jag lyfte fram i min interpellation var
              att jag tycker att det är viktigt att Sverige nu agerar för att
              man får en FN-rapportör för de mänskliga rättigheterna i Irak.
            </seg>
            <seg xml:id="i-80dd4a2113d71024-0">
              Den gången i den interpellationsdebatten sade Carl Bildt att
              han var positiv till detta förslag men ville avvakta till dess
              att en ny irakisk regering kommit på plats. Nu är en ny irakisk
              regering på plats. Vi har haft en ny irakisk regering i snart
              två månader. Då är frågan till utrikesministern: Vad görs nu för
              att få till en FN-rapportör för de mänskliga rättigheterna?
            </seg>
            <seg xml:id="i-d9cbd2351b63aeb9-0">
              Det kan låta som en mindre fråga i sammanhanget och det är nog
              egentligen det men samtidigt är det viktigt att det finns FN-utsedd
              personal på plats i Irak som har till uppgift att övervaka de
              mänskliga rättigheterna. Vi ser nämligen att brotten mot de mänskliga
              rättigheterna i Irak i dag är omfattande och grova. De drabbar,
              precis som utrikesministern sade, stora delar av det irakiska
              samhället. De drabbar människor av olika etnisk och religiös bakgrund,
              och de drabbar i synnerhet de kristna minoriteterna.
            </seg>
            <seg xml:id="i-5c0a981379c0bbae-0">
              Vi ska i detta sammanhang också understryka att även om det framför
              allt är de islamistiska extremistgrupperna som gör sig skyldiga
              till brott mot de mänskliga rättigheterna i Irak i dag vet vi
              också vi har sett omfattande rapporter från till exempel Amnesty
              hur tyvärr även de irakiska myndigheterna och de amerikanska och
              utländska soldaterna gör sig skyldiga till brott mot de mänskliga
              rättigheterna.
            </seg>
            <seg xml:id="i-1eeba07f876bde50-0">
              Jag tror också att det när vi ändå diskuterar denna fråga är
              viktigt att se att problemet för de kristna i Irak i dag inte
              bara är våldet. Det finns fler problem än så. Jag träffade förra
              veckan Khalis Jesuc som är parlamentsledamot och kristen irakier.
              Jag träffade även Johnson Siyawish som är samordnare på det kaldeiska/assyriska/syrianska
              rådet i Irak. De beskrev en oerhört dyster bild av utvecklingen
              i Irak för de kristna minoriteterna. Det var inte bara fråga om
              våld, även om det stod i fokus av det de beskrev.
            </seg>
            <seg xml:id="i-e3cb966bc403b4a2-0">
              Jag tror eller rättare sagt; jag vet att deras beskrivning inte
              direkt överensstämde med det vi hörde från Carl Bildt tidigare.
              Carl Bildt sade att de irakiska ledarna förefaller fullt medvetna
              om de kristnas utsatta situation. Vad de beskrev var nämligen
              också en ekonomisk diskriminering av de kristna minoriteterna:
              hur kristna i Irak drabbas av fattigdom och arbetslöshet och hur
              de irakiska myndigheterna medvetet fördelar ekonomiska resurser
              och medel på ett orättvist och ojämlikt sätt till de kristnas
              nackdel.
            </seg>
            <seg xml:id="i-d571f465f7904d0b-0">
              Detta gör att möjligheterna för kristna irakier att leva kvar
              i de byar och städer där man levt i årtusenden försvinner. Man
              tvingas ge sig av, på flykt. Ett exempel som togs upp var hur
              de irakiska myndigheterna nu säljer tomter i städer och byar som
              traditionellt har bebotts av kristna irakier. Man nämnde byar
              som Bartella och al-Hamdaniya. Detta ger ett eko från en dyster
              tid, för det var denna politik också Saddam Hussein förde på sin
              tid när han försökte undergräva de kristnas situation.
            </seg>
            <seg xml:id="i-b3e0b87e86ec7739-0">
              Jag vill alltså skicka med detta till utrikesministern. Jag tror
              att det är helt avgörande att inte bara lyfta fram frågan om våldet
              utan också den svåra ekonomiska situationen för de kristna i Irak.
            </seg>
          </u>
          <note type="speaker" xml:id="i-c657fb567dfff185-0">
            Anf. 5 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-2">
            <seg xml:id="i-3794d7d4674f1abd-0">
              Herr talman! Detta är en fråga vi återkommer till i riksdagen
              vid relativt regelbundna tillfällen. Den representerar nämligen
              ett mycket betydande problem.
            </seg>
            <seg xml:id="i-a4bceb51706d49ab-0">
              Det är som Fredrik Malm erinrade om: Vi är ett land i vilket
              ca 170 000 personer på ett eller annat sätt första eller andra
              generationen har sina rötter i Irak. Många av dem är kristna,
              men inte alla. Det finns också åtskilliga muslimska trosbekännare.
              Anledningarna till att de har sökt sig till vårt land är många,
              men en av dem är självfallet den tendens till religiös intolerans
              som finns i åtskilliga av dessa länder.
            </seg>
            <seg xml:id="i-242b6a3328322d67-0">
              Denna tendens späds på av terroristiska och fundamentalistiska
              grupper som ser sekteristiska motsättningar och sekteristisk krigföring
              som sitt medel att nå makten. Det var det vi såg i attacken på
              den katolska kyrkan i Bagdad den 30 oktober. Det var samma sak.
              Det var al-Qaida som tog på sig ansvaret för det dådet.
            </seg>
            <seg xml:id="i-1e9da5649f5892be-0">
              De utfärdade samtidigt en proklamation där de sade att al-Qaida
              ska bekämpa de kristna. Det var samma sak vi såg häromdagen i
              självmordsattacken i Samarra med, om jag inte missminner mig,
              mellan 40 och 50 döda. Det var samma sekteristiska fundamentalism
              och samma sekteristiska våld.
            </seg>
            <seg xml:id="i-86dc47288e1d8fdf-0">
              Detta bekymrar Iraks regering minst lika mycket som det bekymrar
              Sveriges riksdag. Den enda möjliga långsiktiga lösningen är att
              bygga upp en irakisk regering och irakiska säkerhetsstyrkor som
              har förmågan att värna också mångfalden i sitt eget samhälle.
              Efter attacken mot kyrkan i Bagdad besökte premiärminister Maliki
              kyrkan. Han lovade förstärkt stöd och började en selektiv rekrytering
              av kristna trosbekännare till olika säkerhetsstyrkor som skulle
              hjälpa till med detta.
            </seg>
            <seg xml:id="i-e9d139e7da772be9-0">
              Är det tillräckligt? Sannolikt inte. Det är nämligen en sekteristisk
              terrorism man har att bekämpa, och vi vet genom erfarenheter från
              andra länder att detta inte är alldeles enkelt.
            </seg>
            <seg xml:id="i-d921348fad47a761-0">
              Är upprättandet av en frizon svaret? Den frizon som Fredrik Malm
              åberopade var lite annorlunda. Den handlade om att med flygattacker
              bekämpa Saddam Husseins pansardivision. Det fungerade för kurderna
              i norr, men det fungerade inte för shiamuslimerna i söder. De
              var lika utsatta för Saddam Husseins terror trots att det amerikanska
              stridsflyget fanns i luften hela tiden.
            </seg>
            <seg xml:id="i-473fcbea9a495f0d-0">
              Det är inte längre Saddam Husseins stridsvagnar, som man kan
              se från luften, det handlar om. Här är det i stället al-Qaidas
              självmordsbombare och enskilda terrorister.
            </seg>
            <seg xml:id="i-4ec8c1d9e2268a76-0">
              Diskutera gärna detta med irakiska företrädare eller med UNHCR,
              men när vi gör det avvisar de vad de kallar en bantustanlösning
              för Irak. Det går lätt att säga att man ska upprätta en zon vid
              Nineve, men vad gör vi då med 50 000 kristna i Bagdad? Ska de
              flyttas därifrån med våld därför att de inte tillhör den zon som
              är godkänd för kristna?
            </seg>
            <seg xml:id="i-46b2d5542131b938-0">
              Och vad gör vi med den mångfald som fortfarande finns mellan
              sunni, shia och olika kristna grupperingar som historiskt inte
              alls har dragit jämnt i varje enskild fråga?
            </seg>
            <seg xml:id="i-de98cf92259fa622-0">
              Det finns ingen enkel lösning. Svenska armén kan inte ockupera
              Irak och upprätthålla ordning. FN kan inte ockupera Irak och upprätthålla
              ordning. Amerikanska trupper kan inte åter ockupera Irak och upprätthålla
              ordning. Jag tror att ingen av oss egentligen vill något av detta
              heller. Vi måste lita till den långsiktiga uppbyggnaden av en
              irakisk stat, ge den det stöd vi kan ge och uppmärksamma situationen
              för alla de religiösa minoriteterna. Det kanske inte är onaturligt
              att de kristna ligger oss lite varmare om hjärtat, men vårt stöd
              måste gälla alla religiösa samfund oavsett om de råkar likna det
              vi har i Sverige eller likna det som kanske finns i Iran eller
              någon annanstans. De mänskliga rättigheterna gäller alla.
            </seg>
          </u>
          <note type="speaker" xml:id="i-738448027d10adfa-0">
            Anf. 6 YILMAZ KERIMO (S):
          </note>
          <u who="yilmaz_kerimo_0a9bd1" xml:id="i-594f4c7e7cce4504-1">
            <seg xml:id="i-e1bebd680170adec-0">
              Herr talman! Jag vill börja med att instämma i Hans Lindes inlägg
              vad gäller de ekonomiska sanktionerna mot de kristna assyrierna/syrianerna/kaldéerna
              av dem som styr Irak nu. De lever under fattigdom. Pengarna som
              kommer delas inte ut till de kristna. De tvingas att fly från
              landet. Som jag sade i mitt förra inlägg är av 1,8 miljoner assyrier/syrianer/kaldéer
              bara 30 procent kvar. De fortsätter att fly från landet om inte
              något görs.
            </seg>
            <seg xml:id="i-59835258f06a0e64-0">
              Herr talman! Jag får inte svar på mina frågor av Carl Bildt.
              Jag hör bara samma visa, bara tomma ord som inte leder till handling.
              Jag har gång på gång, som jag sade tidigare, motionerat och frågat
              Carl Bildt om vad ministern tar för initiativ för de kristnas
              situation i Irak, men ingenting händer.
            </seg>
            <seg xml:id="i-2378f925e2e52118-0">
              Jag vill i sammanhanget passa på att tydliggöra att assyrier/syrianer/kaldéer
              är en etnisk folkgrupp, inte bara en religiös grupp, som ministern
              brukar kalla den. De har en egen historia, eget språk och egen
              kultur.
            </seg>
            <seg xml:id="i-f6328b64f72cf579-0">
              Den irakiska staten fungerar inte fullt ut, det är vi överens
              om, och kan därför tyvärr inte garantera säkerheten för sina minoriteter.
              Den irakiska konstitutionen erkänner minoriteternas administrativa
              rättigheter, det vill säga att de kan bilda en egen administrativ
              region till exempel vid Nineveslätten strax norr om Mosul. Här
              är tanken att assyrierna/syrianerna/kaldéerna ska få en egen fristat.
              Men så har inte skett. Det blir alltmer uppenbart att de stora
              muslimska partierna inte har för avsikt att tillåta minoriteterna
              att stanna kvar i landet. Därför behövs internationellt tryck,
              inte minst från Sverige, inte minst från vår utrikesminister Carl
              Bildt.
            </seg>
            <seg xml:id="i-8400b41b41c8cfc0-0">
              Ett konkret förslag som jag senast har lagt fram i en motion
              i oktober 2010 är att jag vill att Sverige tar initiativ till
              en kommission med syfte att de kristna assyrierna/syrianerna/kaldéerna
              ska erbjudas en frizon under FN:s överinseende.
            </seg>
            <seg xml:id="i-068c63f5281989e2-0">
              Hur tänker ministern agera i handling nu, inte i ord, för att
              skydda de kristna? Ministern har ju erkänt att trakasserier och
              terror mot kristna fortsätter, trots ministerns vackra ord här.
            </seg>
          </u>
          <note type="speaker" xml:id="i-525730a69c99eb97-0">
            Anf. 7 FREDRIK MALM (FP):
          </note>
          <u who="unknown" xml:id="i-04941cf89dd3bd6b-3">
            <seg xml:id="i-0f1a513677feedce-0">
              Herr talman! Jag kan bara instämma i det som utrikesministern
              säger, det gör vi alla här, om situationen för de kristna i Irak
              och den terrorism som har slitit den redan sköra och bräckliga
              irakiska statsbildningen närmast i stycken sedan de inbördes striderna
              tog fart efter regimens fall i mars 2003. Det finns givetvis problem
              med den här typen av konstruktioner av skyddszoner eller autonomier
              och så vidare. Det är klart att det finns människor som inte bor
              i Nineveslätten, assyrier som bor i Bagdad och som inte omfattas
              av detta.
            </seg>
            <seg xml:id="i-e649939a06c4fb5d-0">
              Om man i det irakiska parlamentet mellan de olika politiska aktörerna
              och grupperna inleder en process som syftar till att skapa ett
              skydd för den kristna befolkningen, varav många bor koncentrerat
              öster om Mosul i norra Irak, ska Sverige då säga nej till detta?
              Vi har inte några särskilda synpunkter på att det finns en demilitariserad
              zon i Colombia eller att det finns en muslimsk autonomi i Filippinerna
              och så vidare. Men ska just i detta fall den svenska positionen
              vara att det där tycker vi inte är någon bra idé?
            </seg>
            <seg xml:id="i-0b3897914f7ad019-0">
              Jag är inte så säker på att det som Kerimo föreslår nödvändigtvis
              är den rätta vägen, att dra in Förenta nationerna i detta. FN
              har ett notoriskt dåligt rykte i Irak sedan de har försökt sig
              på olika projekt tidigare. Det här är en process som måste föras
              i det irakiska parlamentet mellan de centrala aktörerna där. Det
              är i så fall en process, det är min uppfattning, som Sverige inte
              bör motarbeta.
            </seg>
          </u>
          <note type="speaker" xml:id="i-781989bc1ff32d58-0">
            Anf. 8 HANS LINDE (V):
          </note>
          <u who="hans_linde_857e1f" xml:id="i-a000dea523df910e-1">
            <seg xml:id="i-9e969f97bcbbc0ee-0">
              Herr talman! Det är viktigt att understryka att anledningen till
              att frågan om en frizon för assyrier/syrianer/kaldéer i Irak står
              på dagordningen inte handlar om att de kristna irakierna drivs
              av något slags nationalism eller drömmar om egna stater. Det handlar
              om desperation. Det är därför denna fråga nu står på dagordningen.
              Man känner att deras förutsättningar att leva sina liv i Irak
              undergrävs. Det vi ser i dag i Irak är en fördrivning av de kristna
              minoriteterna. Som så många gånger annars i historien när vi sett
              fördrivning av olika etnisk-religiösa grupper använder man olika
              verktyg. Våldet är ett verktyg, att skrämma människor på flykt.
              Men det handlar också om att genom ekonomiska verktyg helt enkelt
              dra undan mattan för de kristna i Irak, slå undan möjligheten
              att leva sina liv och få en försörjning i de olika områdena i
              Irak där de har levt under många år.
            </seg>
            <seg xml:id="i-eb4fa182ac9dc354-0">
              Carl Bildt väljer att sätta sin tilltro till den irakiska regeringen.
              Tyvärr har de kristna i Irak sedan länge gett upp hoppet om den
              irakiska regeringen.
            </seg>
            <seg xml:id="i-cd2183da644f6f65-0">
              Jag träffade som sagt Khalis Jesuc förra veckan. Han sade så
              här: De farligaste i dag i Irak är inte extremislamisterna. De
              farligaste i dag i Irak är de andra politiska partierna, som struntar
              i de kristnas rättigheter. Man ser inte att det finns ett stöd
              för de kristnas rättigheter från andra politiska grupperingar
              i landet.
            </seg>
            <seg xml:id="i-2b9814f11ad1bbc3-0">
              Jag var i denna kammare för drygt ett år sedan med om att erkänna
              folkmordet 1915 i Turkiet på de olika kristna grupperna, bland
              annat assyrier/syrianer/kaldéer. Jag är väldigt stolt över att
              ha varit med om det beslutet. Det var viktigt att sätta ord på
              det som hade skett och ge upprättelse till offren. Vad som är
              ännu viktigare är att lära av historien, att se till att det som
              hände 1915 i det som var det ottomanska riket inte upprepas, att
              förhindra att samma sak händer igen.
            </seg>
            <seg xml:id="i-259741ac9985ea4a-0">
              Khalis Jesuc avslutade vårt möte förra veckan med att säga: Det
              här är sista chansen för oss att leva i Irak. Jag tror tyvärr
              att det han sade är alldeles sant. Därför är det oerhört viktigt
              att världen nu agerar och reagerar mot diskrimineringen, förtrycket
              och våldet mot de kristna i Irak.
            </seg>
          </u>
          <note type="speaker" xml:id="i-5a0bb9be882a9046-0">
            Anf. 9 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-4">
            <seg xml:id="i-8549d31d89c1c8ae-0">
              Herr talman! Fanns det någon enstaka åtgärd som omedelbart kunde
              göra att vi blev av med al-Qaida skulle det inte vara jag som
              stoppade den åtgärden, var säker på det. Glöm inte att det var
              al-Qaida som sprängde kyrkan i Bagdad. Det var förmodligen de
              som stod för attacken i Samara häromdagen. Kan vi bli av med detta
              elände ska vi alla vara tacksamma för det. Vi söker vägar för
              att göra detta på olika sätt.
            </seg>
            <seg xml:id="i-b2ccc69aa94917e6-0">
              Hans Linde säger att vi inte kan sätta tilltro till den irakiska
              regeringen. Hans Linde säger att vi inte kan sätta tilltro till
              USA, utgår jag ifrån. Hans Linde säger att vi inte kan sätta tilltro
              till FN. Vem ska vi sätta tilltro till? I Sverige kan vi göra
              uttalanden, men det hjälper inte när terroristerna kommer farande
              mot kyrkorna nere i Irak. Då är det den irakiska regeringen som
              man måste bygga upp.
            </seg>
            <seg xml:id="i-e6bf840e7711b902-0">
              Fredrik Malm säger: Ja, men om de kommer fram med idéer. Jag
              håller helt med om detta, självfallet, om de skulle göra det.
              Jag refererade att de i de samtal som vi har är starka motståndare
              till just idén om frizoner, av den enkla anledningen att de ser
              det som lite av bantustan och den problematik som jag indikerade.
              Du upprättar en frizon någonstans, och du hotar alla andra som
              inte är i denna frizon. Du stimulerar en etnisk rensning.
            </seg>
            <seg xml:id="i-d7e509cecf29eece-0">
              Det här är svåra avvägningar. Jag är själv kanske en av dem som
              på grund av personlig erfarenhet är ohyggligt engagerade mot alla
              tendenser till etnisk och religiös separation, territoriell sådan.
            </seg>
            <seg xml:id="i-1d4497d16e12c41a-0">
              Jag vet att i slutlägen efter krig och annat kan man fortfarande
              hamna där, men man ska aldrig se det som ett ideal. Och det är
              en tragedi som vi ser när tvåflodslandets historiska mångfald
              nu håller på att urvattnas. Det är tyvärr inte nytt. Det fanns
              en gång i världen en mycket stor judisk befolkningsgrupp i det
              som var Irak. Av dem finns praktiskt taget inga alls kvar. Nu
              är det kristna, nu är det shia, nu är det sunni, nu är det andra.
              Då måste vi stödja en irakisk regering som försöker att göra sitt
              bästa, och också FN. FN är där men med begränsade resurser. De
              får inte mer resurser av världssamfundet. Men de är där, till
              exempel i Krikkoområdet och andra områden, och försöker jämka
              de motsättningar som finns. Mosulområdet är fortfarande ett tillhåll
              för al-Qaida och den terrorism, ofta sekteristisk, religiös och
              etnisk, som dessa representerar.
            </seg>
            <seg xml:id="i-2fb69652c3dd5a19-0">
              Vi kan ibland i utrikespolitiken känna en handfallenhet. Skulle
              det vara möjligt att med ett uttalande i Sveriges riksdag bli
              av med al-Qaida, bekämpa förtryck och ofrihet i hela världen tror
              jag att vi skulle göra det. Men vi har att konstatera att vi får
              arbeta med de instrument som finns. FN spelar en viktig roll i
              Irak. Men när FN säger till oss att de inte stöder just denna
              tanke ska vi inte pådyvla dem denna tanke. Vill, som Fredrik Malm
              säger, Iraks parlament diskutera någonting som de tror är vägen
              framåt ska vi självfallet ge dem det stödet.
            </seg>
            <seg xml:id="i-98aaa99f2dfc1476-0">
              I övrigt ska vi försöka ge dem stöd för att bygga upp rättsinstitutionerna
              på olika sätt. När de nu försöker rekrytera fler kristna till
              säkerhetsstyrkorna är det självfallet bra, även om det här med
              religiösa och etniska kvoter är något som jag i grunden är skeptisk
              till. Men i ett desperat läge kan även desperata åtgärder krävas.
            </seg>
            <seg xml:id="i-b109196bea9379c1-0">
              Det finns mycket att säga om detta. Samtidigt som vi är ett land
              som har tagit emot 170 000 människor på ett eller annat sätt och
              ska känna en viss stolthet över det är det klart att det ligger
              en tragedi i detta. Med all respekt för Sverige, men det är där
              nere som deras historiska rötter finns och där som vi vill ge
              dem sin framtid. Kan vi medverka till en framtid där de inte bara
              kan vara kvar utan också i ökad utsträckning kan flytta tillbaka
              och återupprätta mångfalden i tvåflodslandet ska vi självfallet
              göra allt som står i vår makt för att åstadkomma det.
            </seg>
          </u>
          <note type="speaker" xml:id="i-6c7b2c0db8e969a1-0">
            Anf. 10 YILMAZ KERIMO (S):
          </note>
          <u who="yilmaz_kerimo_0a9bd1" xml:id="i-594f4c7e7cce4504-2">
            <seg xml:id="i-4de857982a1a2a7b-0">
              Herr talman! Staten är skyldig att skydda sina medborgare. Även
              om det är al-Qaida som utför dåden är det statens skyldighet att
              skydda sina medborgare. Det finns detaljer om hur dessa al-Qaida
              kom in i kyrkan via säkerhetsvakterna, vilket visar att det har
              varit ett samarbete med säkerhetsvakterna, så kallade, som är
              utsedda av staten.
            </seg>
            <seg xml:id="i-1370382fe2965e2c-0">
              Det pågår en etnisk rensning. Det pågår ett nytt folkmord på
              assyrier/syrianer/kaldéer i Irak. Men jag får fortfarande inga
              konkreta svar från utrikesministern. Jag hör samma svar hela tiden.
            </seg>
            <seg xml:id="i-5444a40586ba6ddd-0">
              Ministern var som bekant EU:s fredsmäklare på Balkan år 1995.
              Detta jobb resulterade i att Jugoslavien delades i olika länder,
              såsom Serbien, Bosnien, Kroatien, Kosovo etcetera. Detta arbete
              har, som sagt, letts av utrikesministern själv.
            </seg>
            <seg xml:id="i-6f6be33f5c9870be-0">
              Man ska nog vara konsekvent i sina argument. Varför gick det
              bra att acceptera Jugoslaviens delning efter etnicitet, och varför
              har man accepterat kurdernas frizon i norra Irak? Utrikesministern
              argumenterar nu mot en delning av Irak. Detta är motsägelsefullt
              och inte konsekvent.
            </seg>
            <seg xml:id="i-4b5df8b4ad87658b-0">
              Ska man behöva använda våld och terror eller bedriva väpnad kamp
              för att bli hörd? Detta kan ge fel signaler till omvärlden, utrikesministern.
            </seg>
            <seg xml:id="i-e7e93e2a28fd84fb-0">
              Jag skulle vilja höra vad ministern har att säga mer konkret
              om varför han gör skillnad på folk och folk. Varför är det okej
              med en frizon för kurderna i norra Irak men inte för assyrier/syrianer/kaldéer?
              Jag vill gärna ha ett konkret svar på detta.
            </seg>
          </u>
          <note type="speaker" xml:id="i-9807ef87fa4a5cee-0">
            Anf. 11 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-5">
            <seg xml:id="i-26a527756d86f0fa-0">
              Herr talman! Låt mig svara på det. Det jugoslaviska dramat varför
              blev det uppdelning där? Ja, låt historikerna utforska den saken.
              Min roll var att försöka värna vad som gick att värna av ett Bosnien
              som höll på att slitas sönder, ett Bosnien där det fanns ortodoxa,
              katoliker, muslimer, och lite olika andra kristna också för den
              delen, som när jag kom dit hade upphört att existera.
            </seg>
            <seg xml:id="i-5e22a773196fd89d-0">
              Vi lyckades lappa ihop någonting som förvisso inte är perfekt,
              långt därifrån. Men i dag har vi suddat ut alla gränser inom Bosnien
              så att människor kan röra sig fritt och så att man kan bygga kyrkor
              och moskéer. Det är alls icke perfekt, men det var i alla fall
              någonting som vi försökte göra. Det är det som vi också måste
              försöka göra i Mellanöstern, om det är Mesopotamien, om det är
              Egypten eller någon annanstans. Men det är svårt. Vi står mot
              al-Qaida. Och vi står mot en sekteristisk fundamentalism som vi
              vill bekämpa med alla till buds stående medel, om det är i Irak,
              om det är i Sverige, om det är i Jemen eller om det är i Egypten,
              men där vi tyvärr vet att vi inte alltid är framgångsrika.
            </seg>
            <seg xml:id="i-f937ad898d0a0969-0">
              Sedan kan man tala om att dela upp och dela upp i olika typer
              av zoner. Ja, det fanns en del i den internationella debatten
              som ville dela upp Irak i ett kurdiskt Irak, ett sunni-Irak och
              ett shia-Irak. En av anledningarna till att vi var motståndare
              till det var att det skulle ha rensat ut de kristna med en gång.
            </seg>
            <seg xml:id="i-b19888e0e3555cd3-0">
              Låt oss inte glömma att om vi plötsligt säger att de kristna
              ska ha en zon blir det en zon för sunni, en zon för shia och en
              zon för kurder, och sedan kläms man och tvingas till flykt överallt.
            </seg>
            <seg xml:id="i-aef7a074f7757cf3-0">
              Jag tillhör dem som är mycket stora motståndare till territoriell
              segregering på etniska och religiösa grunder. Jag medger att historien
              ibland tar en annan väg. I Europa har det förvisso varit så. Men
              jag vill inte tillhöra dem som hejar på på den vagnen.
            </seg>
          </u>
          <note xml:id="i-0411d0a078db02c3-0">
            Överläggningen var härmed avslutad.
          </note>
          <note xml:id="i-996429a2ffa5484f-0">
            7 § Svar på interpellation 2010/11:179 om kurdernas situation
            i Syrien
          </note>
          <note type="speaker" xml:id="i-0e6186500d13cb98-0">
            Anf. 12 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-6">
            <seg xml:id="i-c8ba8e6d85eb45d7-0">
              Herr talman! Hans Linde har frågat mig vilka initiativ jag avser
              att ta för att
            </seg>
            <seg xml:id="i-c480157c56f8ce43-0">
              Att personer som tillhör en minoritet inte ska diskrimineras
              i fråga om åtnjutandet av politiska, kulturella och ekonomiska
              rättigheter borde vara en självklarhet. Kurderna, som utgör 1015
              procent av den syriska befolkningen, är i viss utsträckning en
              integrerad del av det syriska samhället, men diskrimineras också
              på olika sätt. De åtnjuter inte fulla minoritetsrättigheter, och
              deras kulturella uttrycksmöjligheter är begränsade. Det kurdiska
              språket är till exempel förbjudet vid undervisning, i tryck eller
              sändning i radio och tv.
            </seg>
            <seg xml:id="i-83d29e5386ec4bad-0">
              Som bekant är Syrien ingen demokrati eller rättsstat. Stora brister
              finns i respekten för de mänskliga rättigheterna för alla. Dessa
              brister, inklusive förhållandena för de kurder som är statslösa,
              förtjänar och får regelbundet internationell kritik. FN:s kommitté
              för de mänskliga rättigheterna har exempelvis uttryckt oro för
              att statslösa kurder i Syrien utsätts för diskriminering. Vi delar
              denna oro.
            </seg>
            <seg xml:id="i-c776d1e2b0548be2-0">
              Sverige arbetar för att inom Europeiska unionen, Förenta nationerna
              och i våra bilaterala relationer med Syrien främja respekten för
              de mänskliga rättigheterna i Syrien och påtala den syriska regeringens
              ansvar att skydda alla Syriens invånare från diskriminering och
              övergrepp. Frågor om mänskliga rättigheter och demokrati tas som
              regel upp i samtal med syriska företrädare, också under mitt besök
              i Damaskus i februari 2010.
            </seg>
            <seg xml:id="i-0509c790d9981d3e-0">
              I kretsen av EU-länder i Damaskus är vår ambassad sedan länge
              pådrivande i människorättsfrågor. Engagemanget inkluderar de syriska
              kurdernas situation, som även uppmärksammas i Utrikesdepartementets
              offentliga rapporter om de mänskliga rättigheterna. Låt mig även
              i sammanhanget nämna regeringens regionala samarbetsstrategi som
              antogs i september 2010 och som särskilt prioriterar stödinsatser
              för att främja respekten för de mänskliga rättigheterna i Nordafrika
              och Mellanöstern.
            </seg>
            <seg xml:id="i-67281f5a05b9b469-0">
              Under mitt besök i Damaskus i februari 2010 diskuterade jag också
              EU:s och Syriens relationer. Det är min förhoppning att Syrien
              ska underteckna associeringsavtalet och på så sätt visa vilja
              till ökat engagemang med Europeiska unionen. Sverige driver denna
              fråga inom EU och kunde som EU-ordförande 2009 ena unionen för
              ett undertecknande.
            </seg>
            <seg xml:id="i-c4f9497c0af50747-0">
              Avtalet skulle innebära förutsättningar för ett breddat samarbete
              inom en rad områden, inte minst vad gäller ekonomisk utveckling
              och politisk dialog mellan EU och Syrien. Det är dock inte möjligt
              att ställa ytterligare villkor före associeringsavtalets undertecknande,
              som Hans Linde tycks föreslå.
            </seg>
            <seg xml:id="i-c3b298cc22b1e0f0-0">
              När avtalet ingåtts kommer det att lägga grunden för en engagemangspolitik,
              där respekten för de demokratiska principerna och de grundläggande
              mänskliga rättigheterna utgör en väsentlig del. Sverige kommer
              att vara drivande för att dessa åtaganden får genomslag i den
              politiska dialogen.
            </seg>
            <seg xml:id="i-ac9ec166d6cba96e-0">
              Respekten för mänskliga rättigheter är en prioriterad fråga för
              Sverige. För att kunna påtala och påverka förhållanden eftersträvar
              vi kritiskt engagemang med länder som Syrien detta för att Sverige
              och EU på bästa sätt ska kunna agera för förbättringar. Regeringen
              kommer också i fortsättningen att inom ramen för vårt breda engagemang
              för mänskliga rättigheter uppmärksamma frågan om minoriteters
              utsatthet och verka för ökad respekt för de mänskliga rättigheterna
              i Syrien, såväl inom EU och FN som i våra bilaterala kontakter
              med syriska företrädare.
            </seg>
          </u>
          <note type="speaker" xml:id="i-2b70e831ccf3ae40-0">
            Anf. 13 HANS LINDE (V):
          </note>
          <u who="hans_linde_857e1f" xml:id="i-a000dea523df910e-2">
            <seg xml:id="i-44e7385824a0a7ac-0">
              Herr talman! Jag tackar utrikesministern för svaret. Vi har de
              senaste veckorna haft anledning att fira diktatorernas fall i
              Tunisien och Egypten. Det är dock viktigt att komma ihåg även
              i denna stund att det är långt kvar till demokratisering och ökad
              respekt för de mänskliga rättigheterna i regionen NordafrikaMellanöstern.
              I flertalet av regionens länder styr fortfarande auktoritära ledare
              som dagligen kränker de mänskliga rättigheterna. I några av dessa
              länder ser vi hur protesterna sprider sig, och det är inspirerande
              att se hur modiga unga män och kvinnor går ut på gatorna i Algeriet
              och Jemen och kräver mänskliga rättigheter.
            </seg>
            <seg xml:id="i-0ddb0a94fb148ab0-0">
              Hittills har rapporterna om protester i Syrien varit få. Det
              ska vi nog inte ta till intäkt för att regimen har speciellt starkt
              folkligt stöd. Snarare ska vi se det som ett bevis på hur effektiv
              den syriska regimen har varit när det gäller att sätta skräck
              i sin egen befolkning.
            </seg>
            <seg xml:id="i-1a0d871c453ab96c-0">
              Syrien är i dag en av regionens, ja, en av världens, mest auktoritära
              regimer. Inskränkningarna av de mänskliga rättigheterna är omfattande
              och drabbar alla i alla delar av det syriska samhället oavsett
              kön, ålder, religion och etnicitet.
            </seg>
            <seg xml:id="i-77e8314b05681f8c-0">
              Samtidigt kan vi konstatera att just den kurdiska minoriteten
              i Syrien, de drygt 2,5 miljoner kurder som i dag lever i Syrien,
              är i synnerhet hårt drabbad av regimens repression. Gång på gång
              har Amnesty och andra människorättsorganisationer rapporterat
              om hur enskilda modiga kurder som har vågat kräva sina mest grundläggande
              rättigheter fängslats, torterats och försvunnit.
            </seg>
            <seg xml:id="i-593a7a5ea49f2d75-0">
              När vi diskuterar kurdernas situation i Syrien är det viktigt
              att understryka att förtrycket inte bara drabbar enskilda kurder.
              Kurderna som grupp är diskriminerade, bara på grund av det faktum
              att de är kurder, från den dag de föds till den dag de dör.
            </seg>
            <seg xml:id="i-447f126bdfa94be2-0">
              När utrikesministern i sitt svar säger att kurderna i viss utsträckning
              är en integrerad del av det syriska samhället men att de inte
              åtnjuter fulla minoritetsrättigheter och att deras kulturella
              uttrycksmöjligheter är begränsade är utrikesministern väl försiktig
              och väl diplomatisk.
            </seg>
            <seg xml:id="i-4d088e33b4e4c588-0">
              Låt oss komma ihåg Syriens moderna historia. År 1962 genomförde
              regimen en folkräkning vid vilken hundratusentals kurder som hade
              levt i Syrien i generationer förlorade sitt medborgarskap. De
              fråntogs sina absolut mest grundläggande mänskliga rättigheter
              och utestängdes från det syriska samhället. Därefter har vi sett
              hur denna grupp har vuxit. Även de som föds till statslösa i Syrien
              klassificeras också som utlänningar, även om de är födda i Syrien
              och tillhör familjer och släkter som har levt i Syrien i generationer.
            </seg>
            <seg xml:id="i-f4dc88d3b42f3f42-0">
              Amnesty beskriver även situationen för denna grupp kurder i Syrien
              som är ständigt växande. De har inte rätt att äga land, bostäder
              eller näringsverksamhet. De kan inte anställas av myndigheter
              eller statliga företag. De kan inte arbeta som läkare eller ingenjörer.
              De har inte rätt till matsubventioner eller offentlig sjukvård.
              De får inte gifta sig med syriska medborgare. Dessa statslösa
              kurder har dessutom såklart ingen rätt att rösta i de riggade
              val som förekommer. De har inte heller rätt att få ID-handlingar
              eller pass, vilket gör det omöjligt för dem att resa eller lämna
              Syrien.
            </seg>
            <seg xml:id="i-ef4ea67c7f6447a9-0">
              Utöver dessa statslösa kurder finns det också många kurder i
              Syrien som är papperslösa och över huvud taget inte erkänns av
              regimen.
            </seg>
            <seg xml:id="i-a35fb0ee0af5ab5c-0">
              Att då tala om att kurderna i Syrien är en hyfsat välintegrerad
              grupp i det syriska samhället är som sagt väl försiktigt.
            </seg>
            <seg xml:id="i-a9368f02f4070cff-0">
              Under de senaste åren har förtrycket mot kurderna i Syrien hårdnat.
              Vi ser en negativ utveckling, i synnerhet efter de kurdiska protesterna
              2004.
            </seg>
            <seg xml:id="i-9b741c819049a587-0">
              År 2008 undertecknade presidenten presidentdekret 49, vilket
              i praktiken innebär att kurder inte får köpa, sälja eller hyra
              mark och bostäder i de kurdiska områdena. Jag har ställt en konkret
              fråga om detta till utrikesministern men inte fått något svar.
              Jag hoppas att utrikesministern kan använda nästa inlägg till
              att svara på hur Sverige ser på presidentdekret 49.
            </seg>
          </u>
          <note type="speaker" xml:id="i-25db15834a062303-0">
            Anf. 14 FREDRIK MALM (FP):
          </note>
          <u who="unknown" xml:id="i-04941cf89dd3bd6b-7">
            <seg xml:id="i-db6d731a606601d5-0">
              Herr talman! Det är en viktig och angelägen interpellation som
              Hans Linde har ställt. Den kurdiska tragedin är inte koncentrerad
              till enbart Syrien. Syrien är en av fyra stater som härbärgerar
              var sin kurdisk minoritet i ett område där kurderna egentligen
              är i majoritet.
            </seg>
            <seg xml:id="i-9ec355d1c0315087-0">
              Turkiets EU-anslutningsprocess och det kurdiska självstyret i
              norra Irak har dock inneburit att situationen för kurderna i Turkiet
              och Irak har kommit högre upp på den politiska dagordningen runt
              om i världen. Kurderna i Turkiet och Irak har större möjligheter
              att hävda sina anspråk och ta upp sin fråga.
            </seg>
            <seg xml:id="i-b120e17e93d918e9-0">
              I Syrien och Iran, som är det fjärde landet där många kurder
              bor, är det annorlunda. När det skrivs om Syrien i tidningarna
              handlar det om Golanhöjderna eller Libanon. När det skrivs om
              Iran i tidningarna handlar det om atomenergiprogrammet. Det handlar
              i mindre utsträckning om situationen för minoriteter, situationen
              för den kurdiska befolkningen eller situationen för mänskliga
              rättigheter i största allmänhet.
            </seg>
            <seg xml:id="i-c4d67ebcde13c6a8-0">
              Jag vill betona att det är bra att denna interpellation har ställts.
              Det är bra att denna debatt kan hållas. Det är bra att vi kan
              lyfta upp dessa frågor högre upp på den politiska dagordningen.
            </seg>
            <seg xml:id="i-e1fac0ab83ac5fee-0">
              Herr talman! Det betonas i svaret att Sveriges ambassad i Damaskus
              är pådrivande i MR-arbetet. Det är givetvis mycket viktigt att
              Sverige på plats bedriver ett aktivt MR-arbete.
            </seg>
            <seg xml:id="i-ff5e13b651b4c07b-0">
              Hans Linde nämner, och också utrikesministern i sitt svar, situationen
              för de 300 000 kurder som i dag saknar medborgarskap. Det är en
              fråga som den syriska regimen ganska lätt skulle kunna hantera.
              Det är ingen fråga som avgör den syriska regimens fortlevnad eller
              existens, utan det är en fråga om ren och skär diskriminering
              och chauvinism från en stat som betraktar sig som arabiskt nationalistisk
              gentemot den kurdiska befolkningen. Om det sätts hårdare press
              på den syriska staten skulle den mycket väl kunna ändra på detta
              och ge dessa hundratusentals människor medborgarskap så att de
              får rätt att arbeta och så vidare.
            </seg>
            <seg xml:id="i-898f743e95bcbaa9-0">
              Med tanke på det som har hänt i Egypten och Tunisien är det väl
              inte otänkbart att om trycket ökar på regimen i Damaskus och demonstrationerna
              hittar dit så kan regimen ta itu med medborgarskapsfrågan som
              ett sätt att lätta på trycket från den egna befolkningen. Man
              har nu tillåtit Facebook, vilket i och för sig är en mindre frihetsfråga
              i sammanhanget. Det borde, herr talman, vara möjligt att lyfta
              upp medborgarskapsfrågan i relationerna med Syrien och få med
              andra stater för att öka påtryckningarna just av det skälet att
              den syriska regimen inte har särskilt mycket att förlora på att
              avskaffa denna diskriminering.
            </seg>
            <seg xml:id="i-98c1a491a4eabdf7-0">
              Herr talman! En annan viktig sak är att om protesterna sprids
              till Syrien finns det en risk att den kurdiska befolkningen kommer
              att kontrolleras hårdare eftersom kurderna har varit bäst på att
              protestera tidigare. De har lyckats mobilisera mest människor,
              inte minst i Kamishli 2004, som Hans Linde nämnde, där tiotusentals
              var ute på gatorna. Därför bör man också noga följa utvecklingen
              av vad som händer på den fronten.
            </seg>
          </u>
          <note type="speaker" xml:id="i-ffe321ac5cdae870-0">
            Anf. 15 ISMAIL KAMIL (FP):
          </note>
          <u who="ismail_kamil_816485" xml:id="i-218086c7c541e070-0">
            <seg xml:id="i-30e56cbe2b35bab4-0">
              Herr talman! Jag vet att respekten för mänskliga rättigheter
              är en prioriterad fråga både för utrikesministern och för den
              svenska regeringen. Förtryck, tortyr, brott mot mänskliga rättigheter
              och fattigdom tillhör vardagen i Syrien. I Egypten har man haft
              undantagslagar i 27 år, och det är mycket. I Syrien har undantagslagar
              gällt sedan början av 70-talet, alltså i 40 år. Massarresteringar
              sker i tysthet varje dag. Hans Linde och Fredrik Malm nämnde de
              statslösa. Redan 1962, för snart 50 år sedan, blev 100 000 kurder
              av med sitt medborgarskap. Över en natt blev de statslösa i sina
              egna hem. I syrisk lag står det att den som gifter sig med en
              syrisk medborgare ska bli syrisk medborgare efter fyra fem år.
              Dessa människor, som i dag är fler än 300 000, är fortfarande
              efter 50 år att betrakta som statslösa.
            </seg>
            <seg xml:id="i-84211a2a6177163b-0">
              Syrien har vägrat att skriva under associeringsavtalet. Egentligen
              borde det räcka som bevis för att de inte vill ha EU:s inblandning
              på något sätt. Tyst diplomati kanske fungerar i vissa delar av
              världen, men när det gäller diktaturregimer, framför allt i Mellanöstern,
              fungerar det inte. Det gäller att man uppmärksammar problemen
              på ett helt annat sätt. Om man är tyst mot diktaturregimer i Mellanöstern
              är det en seger för dessa regimer. Det gäller att uppmärksamma
              dessa frågor internationellt och i alla sammanhang. Om man inte
              i olika sammanhang uppmärksammar de här frågorna är det ett brott
              mot mänskliga rättigheter. Det här är frågor som gäller alla.
              Det kurdiska folket i den syriska delen av Kurdistan är dubbelt
              drabbat. Som kurd betraktas man inte som arab, och på så sätt
              diskrimineras man. Man har också blivit statslös. Det var 100
              000 personer som blev av med medborgarskapet 1962; i dag är det
              mer än 300 000.
            </seg>
            <seg xml:id="i-4d5328b0feaf3a77-0">
              Inte nog med det: Om man gifter sig med en statslös registreras
              inte ens barn. De kallas för maktoumeen, det vill säga helt papperslösa.
              De får inte gå i skolan. De får inte göra någonting.
            </seg>
            <seg xml:id="i-f624a7e092696642-0">
              Jag tror att det är dags att man ändrar en del av politiken och
              uppmärksammar detta internationellt. Det är den enda effektiva
              metoden mot sådana auktoritära regimer som Syriens.
            </seg>
          </u>
          <note type="speaker" xml:id="i-106c8355fe052db6-0">
            Anf. 16 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-8">
            <seg xml:id="i-56960901fceacdea-0">
              Herr talman! Mycket skulle kunna sägas om den syriska regimen
              och situationen för mänskliga rättigheter i Syrien, men jag tror
              inte att det är något som det råder delade meningar om i denna
              kammare.
            </seg>
            <seg xml:id="i-50435b403c55cdd0-0">
              Det ska dock noteras att det generellt sett är en grav situation
              som drabbar en lång rad grupper. Det drabbar alla i Syrien på
              ett eller annat sätt. De statslösa kurderna, som är en restprodukt
              av en arabiseringskampanj som bedrevs på 1960-talet när man försökte
              göra alla till araber, är ett speciellt tragiskt och speciellt
              oacceptabelt fall när det gäller den bristande respekt för mänskliga
              rättigheter som vi ser i Syrien.
            </seg>
            <seg xml:id="i-fd0c3d87c41a5daf-0">
              Det har tagits upp i FN:s råd för mänskliga rättigheter, och
              kritiserats starkt. Det ligger inom mandatet för FN:s högkommissarie
              för flyktingfrågor. Enligt den information jag har fått har det
              också tagits upp av FN direkt i samtal med den syriske presidenten
              mot bakgrund av det som Fredrik Malm sade: Detta borde vara möjligt
              att åstadkomma. Så stor är väl inte denna fråga.
            </seg>
            <seg xml:id="i-b831438c19718e5d-0">
              Än så länge ser vi inga tecken på framgång i detta hänseende.
              Det finns därför all anledning att återkomma i frågan.
            </seg>
            <seg xml:id="i-0633dde9ea442c4c-0">
              Presidentdekret 49 nämnde jag inte i interpellationssvaret. Det
              handlar, såvitt jag förstår, om ett dekret om att man inom en
              viss zon i närheten av gränserna inte får köpa jordbruksmark.
              Man har utvidgat det till de områden där kurderna är i majoritet.
              Framför allt i det senare fallet är det en uppenbar diskriminering
              som det finns all anledning att kritisera.
            </seg>
            <seg xml:id="i-804b9eda28487c92-0">
              Ismail Kamil nämner att Syrien inte har undertecknat associeringsavtalet
              mellan Syrien och EU. Om vi tittar på grannskapspolitiken för
              Europeiska unionen det finns det anledning att göra med speciella
              ögon i dessa dagar kan vi konstatera att det är två länder som
              vi inte har sådana avtal med, nämligen Libyen och Syrien. Vad
              innebär det? Jo, det innebär att vi inte har något formellt instrument,
              annat än FN-instrumentet, att ta upp dialogen med syriska myndigheter.
              Anledningen till att syriska myndigheter inte undertecknar avtalet
              med Europeiska unionen är just att de fruktar att vi därmed får
              ett instrument att engagera oss också när det gäller mänskliga
              rättigheter.
            </seg>
            <seg xml:id="i-75c99abc33233647-0">
              Det faktum att vi har problem med avtalet med Syrien är ett tecken
              på att de associeringsavtal som Europeiska unionen har med olika
              regimer vissa bättre, vissa distinkt sämre kanske inte är så verkningsfulla
              som vi hade hoppats, men inte heller alldeles tandlösa. Det är
              tydligen tillräckligt mycket tänder i dem för att auktoritära
              regimer ska vara rädda för dem. Därför har vi verkat för att det
              här associeringsavtalet ska komma till stånd. Det öppnar för andra
              typer av samverkan med Syrien som kan vara viktiga för att luckra
              upp regimen i riktning mot reformer för framtiden. Det ger oss
              ett instrument att ta upp de här frågorna, utöver det som FN gör,
              och att ta upp den generella situationen när det gäller behov
              av reformer i Syrien.
            </seg>
            <seg xml:id="i-733c632a7d25d775-0">
              Syrien är ett land med betydande framtidsmöjligheter, men med
              mycket stort reformbehov på både det politiska och det ekonomiska
              området. Därtill kan läggas olika aspekter på utrikespolitik och
              fredsprocesser, men det ligger utanför dagens debatt.
            </seg>
          </u>
          <note type="speaker" xml:id="i-4d1e2e31979baf27-0">
            Anf. 17 HANS LINDE (V):
          </note>
          <u who="hans_linde_857e1f" xml:id="i-a000dea523df910e-3">
            <seg xml:id="i-f35b56a67b20e419-0">
              Herr talman! Om vi verkligen vill förbättra situationen för kurderna
              i Syrien och garantera att deras mänskliga rättigheter respekteras
              fullt ut av regimen är det första steg vi måste ta att bryta tystnaden.
              Det är ett förtryck som pågår i det tysta. Carl Bildt gav några
              exempel på hur frågan har uppmärksammats av Sverige och FN, men
              exemplen är tyvärr få om vi jämför med kurdernas situation i de
              övriga länderna i regionen. Vi diskuterar relativt ofta kurdernas
              situation i Turkiet, Iran eller Irak. Jag önskar att vi vore ännu
              mer aktiva på de områdena, men om vi jämför kan vi konstatera
              att kurdernas situation i Syrien kommer betydligt längre ned på
              dagordningen. Jag tror att det är viktigt att vi som ett första
              steg ser till att dessa frågor kommer upp på dagordningen mycket
              tydligare än hittills.
            </seg>
            <seg xml:id="i-1878272826a64ec6-0">
              Ett andra steg är naturligtvis att vi måste agera. Då har vi
              de bilaterala kontakterna genom vår ambassad i Damaskus. Vi måste
              använda vår bilaterala diplomatiska dialog i så stor utsträckning
              som möjligt för att föra fram de här frågorna och lyfta kritiken
              mot regimen.
            </seg>
            <seg xml:id="i-2b890c13947570e0-0">
              Som utrikesministern sade spelar EU en central roll för vår relation
              till Syrien, inte alltid ensidigt positivt. Det associeringsavtal
              som utrikesministern lyfte fram i sitt förra inlägg och som jag
              tog upp i min interpellation är i praktiken färdigbehandlat. Under
              det svenska ordförandeskapet godkändes avtalet. Vi väntar nu på
              att Syrien ska underteckna det.
            </seg>
            <seg xml:id="i-a9f051fffc7b5664-0">
              Vänsterpartiet var kritiskt till avtalet före undertecknandet.
              Vi krävde i riksdagen, bland annat i motioner som jag själv undertecknade,
              att associeringsavtalet skulle kopplas till tydliga krav på förbättringar
              när det gäller respekt för mänskliga rättigheter i största allmänhet
              och för kurdernas situation.
            </seg>
            <seg xml:id="i-f6aaf2887b830487-0">
              Om vi ska ge länder ekonomiska och handelspolitiska förmåner
              måste vi ställa tydliga motkrav på ökad och förbättrad respekt
              för mänskliga rättigheter och, när det gäller Syrien, för de kurdiska
              grupperna. Så länge förtrycket mot kurderna fortsätter och så
              länge vi ser att förtrycket mot kurderna i Syrien hårdnar är det
              inte rimligt att EU ger den syriska regimen fler ekonomiska och
              handelspolitiska förmåner.
            </seg>
            <seg xml:id="i-5cd9fb3cb6ca4955-0">
              Carl Bildt beskrev tidigare avtalet som en del av en engagemangspolitik
              där respekten för de demokratiska principerna och de grundläggande
              mänskliga rättigheterna utgör en väsentlig del. Det låter bra
              på många sätt, men det är viktigt att komma ihåg att det är just
              den här typen av engagemangspolitik med associeringsavtal och
              tydliga mekanismer för MR-dialog som EU under flera år har fört
              med Tunisien och Egypten. Vi kunde inte se att det hade några
              positiva effekter på de regimerna. Nu ser vi att folket i Egypten
              och Tunisien har rest sig, revolterat och kastat ut sina diktatorer
              ur landet. Det sker ju inte tack vare EU:s associeringsavtal eller
              den MR-dialog man har haft. Man har gjort det trots omvärldens
              och EU:s passivitet.
            </seg>
            <seg xml:id="i-f9428e3677ef8bc3-0">
              Jag tror att det är viktigt i detta läge, i ljuset av det som
              har hänt i Egypten och i Tunisien, att man tar en ordentlig diskussion
              i EU om sin breda grannskapspolitik. Det är alldeles uppenbart
              utifrån erfarenheterna av Egypten och Tunisien att det med den
              typen av mekanismer som man har haft med associeringsavtal inom
              ramen för Medelhavsunionen inte har fungerat att sätta press på
              dessa regimer. Det har inte resulterat i några konkreta förbättringar.
              Det har varit först när vanliga människor tillsammans har gått
              ut och protesterat som vi har kunnat se förändringar.
            </seg>
            <seg xml:id="i-0188d27ff79b255b-0">
              Jag skulle ändå vilja skicka en fråga vidare till Carl Bildt.
              Nu när man tittar på Syrien och tittar på den breda grannskapspolitiken
              framöver, är det då inte hög tid att vi drar lärdomar av det som
              nu har hänt i Egypten och i Tunisien? Är det inte hög tid att
              EU i grunden ser över sin grannskapspolitik för att vässa instrumenten
              när det gäller krav på demokrati och mänskliga rättigheter?
            </seg>
          </u>
          <note type="speaker" xml:id="i-61191be16f931c2a-0">
            Anf. 18 FREDRIK MALM (FP):
          </note>
          <u who="unknown" xml:id="i-04941cf89dd3bd6b-9">
            <seg xml:id="i-19bc7e6303c0b829-0">
              Herr talman! En viktig lärdom för Europeiska unionen, mot bakgrund
              av det som nu sker i Tunisien och i Egypten, är att om man lägger
              de viktiga kraven på mänskliga rättigheter och demokrati åt sidan
              eller tonar ned dessa krav till förmån för andra typer av relationer
              riskerar man att stå där i framtiden med en nyligen befriad befolkning
              som kanske inte känner att den har störst förtroende för just
              oss därför att vi aldrig var där med den tydliga rösten när det
              gällde. Jag tror att detta gäller Sverige i mindre utsträckning
              just nu än vad det gäller till exempel Frankrike och ett antal
              andra sydeuropeiska länder.
            </seg>
            <seg xml:id="i-a6476dcc9bce5da0-0">
              Jag tror att det är viktigt att förstå att i relationerna med
              Syrien måste MR-perspektivet vara mycket framträdande. Det står
              också tydligt i utrikesministerns svar att vår ambassad i Damaskus
              har en hög profil på detta område, och det är viktigt.
            </seg>
            <seg xml:id="i-032e2c6e6c741b20-0">
              Syriens president Bashar al-Assad tog, som vi vet, över när hans
              far Hafez al-Assad avled för tio eller elva år sedan. Redan då
              betonade Bashar al-Assad att medborgarskapsfrågan var någonting
              som han skulle försöka hantera och lösa. Sedan har det praktiskt
              taget inte skett någonting. Men eftersom presidenten ändå tidigare
              har lyft fram frågan kanske det inte är någon omöjlighet om vi
              lyckas skapa ett hårdare tryck på regimen.
            </seg>
            <seg xml:id="i-3d74f312b4877f2f-0">
              Jag tror att båda parter här har rätt om associeringsavtalen.
              Det som är problemet är att om Syrien inte vill underteckna det
              avtal som föreligger nu är det svårt att se att man skulle underteckna
              ett avtal som är tuffare å ena sidan. Å andra sidan suspenderades
              associeringsavtalet med Syrien redan 2004 när Syrien misstänktes
              ligga bakom mordet på Rafiq Hariri i Libanon. Avtalen har alltså
              funnits i en sorts politisk kontext, och det är klart att Frankrike
              kan påverka Syrien och att Sverige och andra länder kan påverka
              Syrien om vi engagerar oss för detta även utan detta avtal.
            </seg>
          </u>
          <note type="speaker" xml:id="i-76fc657ac91caf8e-0">
            Anf. 19 ISMAIL KAMIL (FP):
          </note>
          <u who="ismail_kamil_816485" xml:id="i-218086c7c541e070-1">
            <seg xml:id="i-eb9bdfa6c0314dc1-0">
              Herr talman! Det är ingen tvekan om att utrikesministern under
              besöket i Damaskus i februari 2010 har tagit upp dessa frågor.
            </seg>
            <seg xml:id="i-4cc21a3bf7435730-0">
              Men jag ska nämna vad som är särskilt för Syrien. Jag har själv
              lämnat den syriska delen av Kurdistan för 35 år sedan. Om jag
              ska åka dit på besök måste jag söka tillstånd på den syriska ambassaden
              i Helsingfors trots att jag har syriskt medborgarskap, och jag
              får av säkerhetsskäl nej.
            </seg>
            <seg xml:id="i-c74af62038c926e7-0">
              Utrikesministern har också tagit upp frågan om arabisering. Det
              handlar inte bara om att man inte får registrera kurdiska barn
              med kurdiska namn. En arabiseringspolitik har pågått i just det
              kurdiska området under nästan 40 år. Namnen på kurdiska byar byts
              ut mot arabiska namn. Barnen får inte kalla sig kurder eller ha
              kurdiska namn. Många gånger registreras barnen under andra namn
              än de namn som föräldrarna har ansökt om. Om föräldrarna har angett
              att barnet ska heta till exempel Anders uppges det plötsligt att
              barnet heter Karl och så vidare.
            </seg>
            <seg xml:id="i-fd21b84727fc1a6d-0">
              Dekret 49 gäller bara det kurdiska området för att göra det ännu
              svårare för det kurdiska området och för att göra det ännu svårare
              för den kurdiska befolkningen i området. Syrien har kritiserat
              Israels bosättningspolitik mycket. Men det är just en bosättningspolitik
              som har pågått i detta område under 3540 år. Kurdiska byar tillhör
              numera de bosättningsområden som har bildats för arabiska bosättare.
            </seg>
            <seg xml:id="i-6baf426ad4c116eb-0">
              Jag tror att det nu är dags att vi på allvar fördömer brott mot
              mänskliga rättigheter. Jag tror att utrikesministern har gjort
              det i alla sammanhang. Men jag tror att det gäller att uppmärksamma
              det högljutt i stället för att göra det i tysthet eftersom det
              är just tysthet som regeringen lever på.
            </seg>
          </u>
          <note type="speaker" xml:id="i-c136c44fe47a803f-0">
            Anf. 20 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-10">
            <seg xml:id="i-411a9fbb76a04963-0">
              Herr talman! Hans Linde säger lätt allmänpolemiskt, som man gör
              i riksdagen: Bryt tystnaden.
            </seg>
            <seg xml:id="i-1aaac836430d8b04-0">
              Vi har inte varit tysta. Problemet är att vi är engagerade i
              så många områden runt om i världen när det gäller dessa frågor.
              Det är inte bara en fråga, utan vi försöker vara engagerade överallt
              för mänskliga rättigheter. Vi är högljudda, vi är tydliga och
              vi är klara i den ena situationen efter den andra. Det leder inte
              till löpsedlar varje dag. Jag skulle önska att så var fallet.
              Men det är bara att konstatera att så inte är fallet.
            </seg>
            <seg xml:id="i-4e12de0702fb80b8-0">
              Sedan vill Hans Linde självfallet att EU ska agera på ett annat
              sätt. Han är emot EU i dess helhet. Vad skulle vi ha utan EU?
              Då kan vi stå och gapa i Sveriges riksdag. Det är trevligt på
              sitt sätt. Men whats the beef in that policy? Vad leder det till
              för resultat? Det är Europeiska unionen som faktiskt ger oss instrument.
              Detta instrument är inte perfekt. Det kan inte förändra hela världen.
              Vi kan inte åstadkomma demokrati omedelbart ens i Vitryssland.
              Men vårt engagemang måste finnas där hela tiden. Jag tror på en
              engagemangspolitik också när det gäller hårda diktaturer. Det
              gällde också under Sovjetunionens mörkaste år. Jag tror att handelsförbindelser
              kan börja mjuka upp. Gamla ekonomiska strukturer behöver reformeras.
              Man behöver börja ge människor ökade möjligheter.
            </seg>
            <seg xml:id="i-ee5e446cabab579b-0">
              Tittar vi på revolterna framför allt i Tunisien och i någon utsträckning
              i Egypten ser vi att det framför allt handlar om dem som har fått
              en bättre utbildning och som sedan har kommit ut och funnit att
              arbetsmarknaden inte finns där. Det är de stigande förväntningarnas
              revolution, inte desperationens revolution, som vi i dag ser i
              arabvärlden. Kanske har ekonomisk modernisering ofullständig och
              stapplande bidragit lite grann till att den engagemangspolitiken
              har sina sidor.
            </seg>
            <seg xml:id="i-5ffaac006ddc35c7-0">
              EU:s grannskapspolitik kan vi diskutera i något annat sammanhang.
              Hans Linde har tydligen inte läst min blogg. Man kan inte begära
              allt här i världen. Men på den hade han kunnat läsa åtskilligt
              om vad vi tycker och tänker i denna fråga. Den så kallade Medelhavsunionen
              som vi hyste stora förhoppningar om har inte levererat. Den har
              inte levererat av ett annat skäl som vi inte ska bortse från när
              det gäller utvecklingen i denna region, det vill säga den frusna
              fredsprocessen. Regimen i Damaskus sitter där bland annat på grund
              av att den genom en icke konstruktiv inställning i fredsprocessen
              har kommit att cementera sig fast. Kan vi få rörelse också i fredsprocessen
              tror jag att det underlättar möjligheten att få en öppning både
              politiskt och ekonomiskt i alla dessa länder. Då ska vi förvisso
              fortsätta att utnyttja de möjligheter som vi har att till exempel
              ta upp frågan om de statslösa kurdernas situation i Syrien, bland
              alla de andra frågor som det finns anledning att aktualisera i
              denna region.
            </seg>
          </u>
          <note type="speaker" xml:id="i-7ffa8a0ed9b72495-0">
            Anf. 21 HANS LINDE (V):
          </note>
          <u who="hans_linde_857e1f" xml:id="i-a000dea523df910e-4">
            <seg xml:id="i-62ec6b78a53f23ef-0">
              Herr talman! Jag får börja med att be om ursäkt för att jag inte
              har läst varje inlägg på Carl Bildts blogg. För mig som utrikespolitisk
              talesperson för Vänsterpartiet och gruppledare för vår riksdagsgrupp
              är det ibland vissa frågor som kommer högre upp på prioriteringslistan
              än att läsa Carl Bildts blogg. Men jag förstår att det numera
              är det mest centrala utrikespolitiska verktyg som Sverige har
              till förfogande.
            </seg>
            <seg xml:id="i-267d91fd40a8993f-0">
              Nu har utrikesministern använt sina inlägg här till att beskriva
              vad Sverige har gjort, vilket är en del men inte jättemycket.
              Jag förstår dynamiken i dessa riksdagsdebatter. Det är alltid
              lätt för oppositionen att stå och säga att man skulle ha kunnat
              göra mer. Men när det gäller att lyfta fram situationen för kurderna
              i Syrien är det ganska lätt att i dag peka på det svar som jag
              har fått från Carl Bildt och säga att det skulle gå att göra så
              mycket mer. Om man läser och ser vilka konkreta initiativ som
              har gjorts kan man konstatera att det trots allt inte är jättemycket
              att hänga i julgranen.
            </seg>
            <seg xml:id="i-f2f3046866ef8418-0">
              Vad jag däremot också observerar är att Carl Bildt lägger viss
              tid på att beskriva Vänsterpartiets EU-politik. Däremot hittar
              jag inte någonstans i de inlägg som Carl Bildt har gjort nu några
              egentliga svar på de frågor som jag har ställt i denna interpellation,
              nämligen: Vad ska Sverige göra? Jag har inte ställt denna interpellation
              bara för att få en beskrivning av det som har gjorts utan också
              för att få besked från utrikesministern om vad som ska göras framöver.
              Där har jag inte fått några ordentliga svar.
            </seg>
            <seg xml:id="i-559410eb56e89cc7-0">
              Vilka initiativ kommer utrikesministern att ta för att lyfta
              situationen för kurderna i Syrien, för de papperslösa och för
              de statslösa? Vilka initiativ kommer han att ta för att lyfta
              frågan om presidentdekret 49 gentemot regimen?
            </seg>
            <seg xml:id="i-0b69080acbb78f16-0">
              Låt mig vara tydlig på den punkten: Som vänsterpartist förespråkar
              jag dialog. Jag tror att man ibland behöver föra dialog med sina
              absolut värsta fiender på detta jordklot. Men det är också viktigt
              att använda dialogen till någonting att använda den till att föra
              upp frågor om mänskliga rättigheter och demokrati i alla lägen.
            </seg>
            <seg xml:id="i-9560b89cd8486609-0">
              Vi som nu har talat i interpellationsdebatten, både jag, Ismail
              Kamil och Fredrik Malm, deltog på en konferens i lördags just
              om situationen för kurderna i Syrien som var oerhört välbesökt.
              Det finns ett växande tryck även i Sverige på att vi som är politiker,
              både jag som riksdagsledamot och utrikesministern, ska agera i
              dessa frågor. Det hoppas jag att utrikesministern tar med sig.
            </seg>
          </u>
          <note type="speaker" xml:id="i-effb55fab2e31b3e-0">
            Anf. 22 Utrikesminister CARL BILDT (M):
          </note>
          <u who="unknown" xml:id="i-04941cf89dd3bd6b-11">
            <seg xml:id="i-9fb7a51b2c4b35b2-0">
              Herr talman! Som kammaren väl känner till är jag en förlåtande
              individ. Jag accepterar därför till fullo Hans Lindes ursäkt för
              att han inte har läst min blogg angående grannskapspolitiken.
              Ingen skugga ska falla över hans politiska gestalt på grund av
              detta.
            </seg>
            <seg xml:id="i-d92cbc16b6e4217f-0">
              Men det viktiga är att titta på EU:s grannskapspolitik, därför
              att den ger oss instrumenten i detta sammanhang. Om man är mot
              EU, mot associationsavtalet och mot grannskapspolitiken saknar
              man ett instrument, och det är instrumenten vi behöver.
            </seg>
            <seg xml:id="i-8e63f3ec2a85dd80-0">
              Hans Linde frågar vad vi ska göra. Vi ska fortsätta. Intill dess
              att frågorna är lösta på ett tillfredsställande sätt ska vi fortsätta
              med dessa instrument. Det kan vara FN:s råd för de mänskliga rättigheterna,
              men det är också EU:s engagemangspolitik. Det kan vara ett vackert
              uttalande av den svenska utrikesministern. Vi ska fortsätta att
              verka för detta på olika sätt. Men det kan inte vara klok politik
              att göra oss av med instrument som kan leda i den riktning som
              vi strävar efter.
            </seg>
            <seg xml:id="i-5ae599d98fd4c41f-0">
              Sedan finns det ingen garanti för att vi lyckas med allting.
              Regimen har suttit där mycket länge. Den tillhör de regimer som
              om vi går tillbaka i historien är allra värst när det gäller övergrepp
              mot de mänskliga rättigheterna. Nu talar vi om kurderna, men vad
              regimen gjorde mot muslimska brödraskapet utan att det för den
              sakens skull är en organisation som har vår sympati trotsar nästan
              varje beskrivning eller jämförelse när det gäller vad som inträffar
              i detta område.
            </seg>
            <seg xml:id="i-79340bc0cbe3a6ed-0">
              Vi ska inte göra oss några illusioner om att snabba uttalanden
              kan leda till snabba resultat. Men vi ska fortsätta. Vi ska vara
              envisa, och vi ska vara tydliga. Det instrument vi har är den
              europeiska unionen. Det står på min blogg att vi är starkt för
              den, och det vet Hans Linde utan att läsa bloggen.
            </seg>
          </u>
          <note xml:id="i-0411d0a078db02c3-1">
            Överläggningen var härmed avslutad.
          </note>
          <note xml:id="i-a655141060f714b5-0">
            8 § Svar på interpellation 2010/11:167
          </note>
          <note xml:id="i-98bbb709712de4ba-0">
            Talmannen meddelade att miljöminister Andreas Carlgren (C) på
            grund av sjukdom var förhindrad att vid dagens sammanträde besvara
            interpellation 2010/11:167 av Sven-Erik Bucht om överblickbara
            miljöprocesser.
          </note>
          <note xml:id="i-34196500c0b582a7-0">
            9 § Svar på interpellation 2010/11:154 om remitteringar
          </note>
          <note type="speaker" xml:id="i-ae99de95b81cfd24-0">
            Anf. 23 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-0">
            <seg xml:id="i-960dd2dd0babc2eb-0">
              Herr talman! Jonas Sjöstedt har frågat mig om vad jag gör för
              att öka kunskapen om remitteringar från Sverige och stimulera
              användandet av säkra, billiga och legala vägar för transfereringar.
            </seg>
            <seg xml:id="i-347ba2e241404bc9-0">
              Jag anser att remitteringar utgör ett viktigt bidrag till utveckling
              och fattigdomsbekämpning. Den internationella forskningen inom
              området, som nu börjar bli omfattande, ger ett tydligt stöd för
              detta. Denna bild bekräftas också av vad vi ser i svenska samarbetsländer,
              där remitteringar i flertalet fall får allt större betydelse för
              individers och i förlängningen samhällens utveckling.
            </seg>
            <seg xml:id="i-76ed9efa3f2b0c2e-0">
              Den internationella kunskapen kring remitteringar har ökat, men
              också öppnat för fler frågor. Ur ett svenskt perspektiv behöver
              vi bli bättre på att ta till oss den kunskap som finns i andra
              länder och tolka och omsätta internationell forskning inom området.
              Vi behöver också veta mer om kopplingarna mellan det vi gör inom
              utvecklingssamarbetet och remitteringar.
            </seg>
            <seg xml:id="i-803db5f7591ac2d7-0">
              Regeringen har redan tagit inledande steg för att öka kunskapen
              om remitteringar, internationellt och i Sverige.
            </seg>
            <seg xml:id="i-1e368104db124fd3-0">
              Sverige, genom Sida, tillsammans med andra givare finansierar
              en omfattande studie om migration, remitteringar och utveckling
              i Afrika som just nu genomförs av Världsbanken i samarbete med
              en rad afrikanska forskningsinstitutioner. Studien förväntas generera
              viktig kunskap om omfattning och villkor för migrations- och remitteringsströmmar
              på kontinenten.
            </seg>
            <seg xml:id="i-d33f0cee9d41e4a6-0">
              Regeringen, genom UD, har också finansierat ett antal studier
              om remitteringar från Sverige. Under förra året genomfördes en
              fallstudie om remitteringar till Irak som genererade viktig kunskap
              om vem som skickar, i vilket syfte, vad som påverkar belopp och
              vilka transfereringskanaler som används.
            </seg>
            <seg xml:id="i-0e5db1dd063ba16f-0">
              Denna studie har följts upp av en nyligen genomförd studie, också
              finansierad av UD, om remitteringar från Sverige utförd av Global
              Utmaning och Institutet för Framtidsstudier. Studien tar ett bredare
              grepp genom att med utgångspunkt i SCB:s årliga undersökning om
              hushållens ekonomi titta på demografiska faktorer och remitteringar.
            </seg>
            <seg xml:id="i-43b74ce9dbadb28f-0">
              I anslutning till lanseringen genomfördes också ett välbesökt
              seminarium med inbjudna remitteringsforskare från Spanien och
              Norge.
            </seg>
            <seg xml:id="i-afce19b9564d2139-0">
              Remitteringsfrågan behandlas också i regeringens pågående SOU-utredning
              om cirkulär migration och utveckling. Det betänkande som kommer
              att lämnas till regeringen i mars kommer att innehålla ett antal
              förslag på vad regeringen kan göra för att förbättra förutsättningarna
              för remitteringar från Sverige.
            </seg>
          </u>
          <note type="speaker" xml:id="i-abbee68ab78bbd78-0">
            Anf. 24 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-08fa1adf83ff32d6-0">
            <seg xml:id="i-156687482b84a32f-0">
              Herr talman! Jag tackar statsrådet Gunilla Carlsson för svaret
              på interpellationen om remitteringar.
            </seg>
            <seg xml:id="i-202416c8025e08dd-0">
              De pengar som sänds av invandrare i olika länder tillbaka till
              deras hemländer och familjer, som ibland finns i hemlandet och
              ibland på flykt i andra länder, är i dag en viktig motor för utveckling
              i stora delar av världen. För en del nationer är pengarna livsavgörande
              för att man ska kunna klara sin ekonomi.
            </seg>
            <seg xml:id="i-9700d54acd07b460-0">
              För oss som vänsterpartister är det viktigt att se att remitteringar
              aldrig kan ersätta bistånd. Det är inte konstigare att man hjälper
              varandra inom familjen när man är flykting eller invandrare än
              att vi gör det i våra familjer mellan barn och föräldrar eller
              mellan föräldrar och barn. Samtidigt som remitteringar är ett
              viktigt utvecklingsverktyg kan de aldrig bli någonting som blir
              substitut för en väl avvägd biståndspolitik.
            </seg>
            <seg xml:id="i-4c17f8c5660e7c9f-0">
              Många personer som bor i Sverige och som vill hjälpa anhöriga
              i andra länder möter stora problem. De avgifter som företagen
              tar för att skicka över pengar är mycket stora. Det handlar ofta
              om personer med låga inkomster. De skickar ofta ganska små summor.
              Ibland får man nästan beteckna de avgifter som tas ut av de internationella
              företag som transfererar pengar som något slags ocker. De som
              inte vill använda dessa tjänster hänvisas till informella nätverk
              som rör sig utanför de gängse kanalerna. De är både rättsosäkra
              och någonting som vi kanske skulle vilja undvika därför att vi
              vill ha kontroll på de transaktioner som sker internationellt
              av olika skäl.
            </seg>
            <seg xml:id="i-a8b50ca7f13deb47-0">
              Jag menar att vi i Sverige har gjort för lite på området. Om
              man ser på den statistik som finns i Sverige är den ganska ungefärlig
              och inte speciellt grundlig. Det saknas helt enkelt kunskaper
              om remitteringarna från Sverige till andra länder och deras betydelse.
              Här skulle mycket kunna göras utöver det som ministern har redogjort
              för.
            </seg>
            <seg xml:id="i-4e3264f7a308bdff-0">
              Man kan göra mycket mer. Man kan forska, och man kan upprätta
              statistik. Men framför allt är det viktigt att bidra till att
              sänka kostnaderna och skapa rättssäkerhet för dem som väljer att
              skicka pengar till anhöriga i andra länder. Det skulle vara en
              stor, konkret insats för att hjälpa dessa människor och deras
              familjer och även i slutändan utveckling i andra delar av världen.
            </seg>
            <seg xml:id="i-35efe96ff31dfdd1-0">
              Här menar jag att regeringen i grunden har varit alltför passiv.
              Man skulle kunna överväga och genomföra två saker med ganska kort
              varsel. Den första är att aktivt informera människor. Det gör
              man exempelvis i Storbritannien, där det finns en speciell hemsida
              man kan gå in på för att se hur man skickar pengar, vad det kostar
              på olika ställen, vad som rekommenderas och så vidare. Det är
              en relativt enkel åtgärd.
            </seg>
            <seg xml:id="i-5b2d6c79721f6c3a-0">
              Jag menar att man också kan och bör gå längre än så. Man bör
              överväga att införa en sorts maximiavgift. Är det rimligt att
              man tar så mycket betalt av någon som skickar lite pengar till
              sina föräldrar, sitt syskon eller sin kusin i en annan del av
              världen? Precis som man kan reglera avgifter på banktransaktioner
              i andra sammanhang i Sverige och i den europeiska unionen skulle
              man kunna sätta en sorts tak på den kostnad man får ta ut av den
              som skickar pengar någon annanstans. Det kan till exempel vara
              i form av en procentsats på det belopp som skickas.
            </seg>
            <seg xml:id="i-6050b116cc43c794-0">
              Jag uppskattar det som ministern hävdar i svaret på interpellationen.
              Jag tycker att det är fullt av goda intentioner, men jag saknar
              lite grann förslag på konkreta åtgärder.
            </seg>
            <seg xml:id="i-8c05e7131c712c2e-0">
              Min fråga till statsrådet är: Är regeringen beredd att verka
              i denna riktning och utöka informationsinsatserna direkt mot de
              berörda och att överväga att införa någon sorts maximigräns på
              de avgifter som företag som är verksamma i Sverige tar ut för
              att man ska få transferera pengar?
            </seg>
          </u>
          <note type="speaker" xml:id="i-9761ebdff802546d-0">
            Anf. 25 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-1">
            <seg xml:id="i-38c42cb669c8cb88-0">
              Herr talman! Tack för att vi får möjlighet att diskutera remitteringar,
              som har en så stor betydelse, precis som Jonas Sjöstedt sade!
              Också jag tycker att det är viktigt att slå fast att detta inte
              är biståndsfinansiering. Det är ett viktigt flöde för många människor
              i utvecklingsländerna som vi måste veta mer om och förstå bättre.
            </seg>
            <seg xml:id="i-b49c8582722a3ba7-0">
              Jag tror också att det är viktigt att vi i Sverige känner stolthet
              över hur vi bidrar till en global utveckling. Tack vare att vi
              har en generös flykting- och invandringspolitik är det många människor
              som kommer hit och bosätter sig. De ska ha arbete och möjligheter
              att bidra inte bara till sin egen försörjning utan också kunna
              känna omsorgen om sin familj som kanske finns långt borta. Sverige
              uppfattas många gånger ha en stor egen global omsorg utifrån klimatengagemang,
              biståndsnivåer, migrationspolitik och så vidare. Det här hänger
              ihop. Det är därför utmaningen för biståndet nu blir viktig eftersom
              det är en del i en helhet. Biståndsfinansiering skulle kanske
              kunna hjälpa till att lösa ett av de problem som Jonas Sjöstedt
              tar upp.
            </seg>
            <seg xml:id="i-18a125535ad721c5-0">
              Jag är glad att Global Utmaning och Institutet för Framtidsstudier
              hade det här seminariet. Det har verkligen satt lite fart på debatten.
              Det var avsikten med att vi finansierade den här frågan. Vi behöver
              veta mer.
            </seg>
            <seg xml:id="i-f42329bcc89bc800-0">
              Herr talman! Att jag i dag väljer att inte komma med konkreta
              förslag beror på att den SOU som vi tror ska presenteras i mars
              om just cirkulär migration och utveckling förhoppningsvis kommer
              att på ett gediget sätt ha jobbat igenom ytterligare förslag förutom
              dem som Jonas Sjöstedt tar upp.
            </seg>
            <seg xml:id="i-5660317e22195e88-0">
              Det finns mycket goda erfarenheter vad gäller kunskap om remitteringar
              som Storbritannien kan sporra oss med. Jag tar verkligen med mig
              det hem. Jag kan också lova att jag ska tala med finansmarknadsminister
              Peter Norman om transaktionskostnaderna, bristen på transparens
              och möjligheten att känna sig säker med de transfereringar som
              görs. Det här är dock lite av en konkurrensfråga. Det är ett fåtal
              aktörer som tar ut de priser de själva sätter. Det är inte alltid
              vi kan påverka detta.
            </seg>
            <seg xml:id="i-b10bada41ad1f6f0-0">
              En sak som utvecklingsländerna kanske kan lära oss är att ha
              banken i mobilen lite mer. Genom biståndet kan vi möjligtvis titta
              lite grann på nya tekniska lösningar tack vare den nya informationsteknologin.
              Vi kan se hur många länder i Afrika nu utvecklar nya typer av
              banksystem. Där genomför man finansiella transaktioner med mycket
              minskade transaktionskostnaderna som också konsumenter i Sverige
              skulle kunna ha nytta av.
            </seg>
            <seg xml:id="i-f5e42c19f7543c72-0">
              Jag är väldigt tacksam för den här interpellationen. Den ger
              oss anledning att återkomma, men jag vill då återkomma med mer
              av konkreta förslag och initiativ efter att denna SOU är färdigberedd.
            </seg>
          </u>
          <note type="speaker" xml:id="i-f622f93f728b2f26-0">
            Anf. 26 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-08fa1adf83ff32d6-1">
            <seg xml:id="i-80dcbc4d03bcf03e-0">
              Herr talman! Jag tackar statsrådet för det här svaret. Jag tycker
              att det pekar åt rätt håll även om vi väntar på de skarpa förslag
              som ska komma. Jag tycker att kostnadsfrågan är en huvudsak. Om
              man inte gör någonting åt de stora kostnader som läggs på dem
              som remitterar pengar kommer man inte att kunna åtgärda huvudproblemet.
              Då kommer många grupper av medborgare som har kommit till Sverige
              att vara hänvisade till de här informella nätverken med de nackdelar
              som det har på olika sätt. Jag hoppas att det blir en del av de
              förslag som kommer att läggas fram.
            </seg>
            <seg xml:id="i-43d095a10073175a-0">
              Jag har svårt att se vad som skulle hindra att man reglerar den
              monopolställning som vissa företag faktiskt har på det här området
              och pressar deras kostnader. Vi ingriper och sätter gränser för
              bankernas verksamhet av många andra skäl och på många andra sätt,
              både nationellt och i Europeiska unionen. Jag tycker att det vore
              rimligt att göra det. Internationella jämförelser visar att det
              är dyrt att remittera från Sverige jämfört med andra länder. Det
              pekar på att man måste göra någonting åt detta.
            </seg>
            <seg xml:id="i-ba625f2e8921a592-0">
              Jag tycker också att det är intressant med nya tekniska lösningar.
              Frågan är om man ska använda biståndsmedel till det eller inte.
              Man kan diskutera vad biståndet ska gå till. Det är en större
              debatt som vi har anledning att återkomma till.
            </seg>
            <seg xml:id="i-b529becc52c75c99-0">
              Något som oroar mig är att trots regeringens goda intentioner
              har egentligen ganska lite hänt. Jag gick tillbaka och tittade
              på hur regeringen har uttalat sig i frågan tidigare år. I mars
              2008 säger regeringen att man kommer att verka aktivt för säkrare
              och billigare remitteringar. Det är bra, men man måste säga att
              under de här tre åren har egentligen ingenting hänt. Vi har haft
              några studier, men ingenting har hänt. Jag hoppas att vi inte
              står här 2014, om tre år, och konstaterar att vi tycker att det
              är ett viktigt område, att vi ska titta lite närmare på det men
              att ingenting har hänt.
            </seg>
            <seg xml:id="i-26ae9fc427e5d302-0">
              De kostnader som folk betalar uppgår till hundratals miljoner
              kronor i Sverige. Det är pengar som kan gå direkt till utveckling.
              Det skulle sannolikt sändas ännu mer pengar om man kunde göra
              det till en rimlig kostnad.
            </seg>
            <seg xml:id="i-a022bc1371d0522d-0">
              Sedan finns det ett område som jag tycker är intressant. Det
              handlar om huruvida man kan samordna de resurser som remitteringar
              tillför i form av investeringar i olika regioner och biståndsmedel
              på olika sätt för att få någon sorts synergieffekter. Det kanske
              man också kan titta närmare på.
            </seg>
          </u>
          <note type="speaker" xml:id="i-3fb94e97961a8ac8-0">
            Anf. 27 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-2">
            <seg xml:id="i-6a233c40941160f1-0">
              Herr talman! När det gäller den sista noteringen tror jag att
              det är viktigt att vi funderar lite grann på hur remitteringar
              kan göra nytta långsiktigt i mottagarländerna. Det är inte primärt
              ett svenskt ansvar. Många använder det till föda för dagen, till
              investeringar i sina barns skola eller till att spara en liten
              peng. Det gäller att möjliggöra att de här pengarna kan få ytterligare
              ökad användning på ett bra sätt och att se sambanden mellan remitteringar
              och utveckling. Jag är helt övertygad om att Jonas Sjöstedt har
              rätt när han säger att det finns mer att göra i denna del. Det
              handlar bland annat om att göra det lättare för dem som tar emot
              remitteringar att kunna investera i företag och jobbskapande eller
              spara pengar för sin ålderdom. Det här är kunskap som vi behöver
              ta till oss mer. Det är därför jag har uppehållit mig väldigt
              mycket vid behovet av att veta mer innan vi går vidare.
            </seg>
            <seg xml:id="i-6dca541e2d21b5ec-0">
              Herr talman! Det är precis så här som riksdagen ska jaga på regeringen.
              Det stämmer precis att år 2008, när vi antog nya utmaningar i
              politiken för global utveckling, sade vi att detta var en av de
              saker vi ville bli utvärderade på. Jag tycker inte att vi har
              återkommit tillräckligt väl i konkreta handlingar för att göra
              någonting åt transaktionskostnaderna, säkerheten och tillgängligheten
              till bra betaltjänster.
            </seg>
            <seg xml:id="i-dcd6559585b58812-0">
              Att sätta en maximiavgift skulle möjligtvis kunna innebära att
              det blir ännu mer osäkra transaktioner eftersom de aktörer som
              i dag verkar öppet då kanske väljer att inte längre fortsätta
              att tillhandahålla tjänsterna. Det låter effektivt, klatschigt
              och bra, men jag kan inte här i dag säga att jag tror att det
              är den mest framkomliga vägen. Jag tror mer på kunskap, opinionspåverkan
              och möjligheter att jämföra. Tack vare Europeiska unionen kan
              Sverige öppnas för smartare, bättre och säkrare transfereringar
              till utvecklingsländerna. Det kan bland annat byggas på de kunskaper
              om detta som man nu har i UK.
            </seg>
            <seg xml:id="i-385fe0e19a0f13eb-0">
              Herr talman! Jag tackar för frågorna och tycker att de är mycket
              relevanta.
            </seg>
          </u>
          <note type="speaker" xml:id="i-e769762b9b86a923-0">
            Anf. 28 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-08fa1adf83ff32d6-2">
            <seg xml:id="i-765f6513af8bfeac-0">
              Herr talman! Jag tackar ministern för svaret. Jag tycker att
              det är fullt relevant att ta upp detta med en sorts tak för avgiften,
              till exempel satt i procent. Det är ingen stor kostnad för ett
              företag som Western Union att transferera de här pengarna. De
              har kontor över hela världen. Jag menar att om man kan skumma
              15 procent på en transaktion är det att jämföra med en sorts ocker
              när det gäller lån. Man utnyttjar utsatta människors situation,
              att de är desperata och vill skicka hem pengar till sina familjer,
              för att betala någons utbildning, bygga ett hus eller vad det
              nu kan vara.
            </seg>
            <seg xml:id="i-4bb0dc0047f2026b-0">
              Jag vill verkligen understryka hur viktigt jag tycker att det
              här är. Jag tycker inte heller att Sverige kan ta åt sig så mycket
              av äran för detta. Visst bidrar det här till global utveckling,
              men man ska veta att det här inte är statens pengar. Det är privatpersoners
              pengar som de har arbetat ihop, ofta med ganska dåligt betalt,
              i det svenska samhället. De har dessutom bidragit till det svenska
              biståndet genom att betala skatt under tiden som de har dragit
              in de här pengarna. Jag tycker att det är ett sätt att visa att
              man bryr sig om rättssäkerheten också för dem som kanske inte
              alltid står högst upp på statusstegen i det svenska samhället.
              De har rätt till rättssäkerhet och låga avgifter när de väljer
              att hjälpa sin familj oavsett var familjen bor någonstans.
            </seg>
            <seg xml:id="i-990bdc5bb4ee88a2-0">
              Vi i Vänsterpartiet ser fram emot att få de förslag som kommer
              i mars. Om de inte går tillräckligt långt lovar vi att försöka
              bidra med egna idéer så att vi får billigare och säkrare möjligheter
              till remitteringar för dem som använder det i Sverige.
            </seg>
          </u>
          <note type="speaker" xml:id="i-8ffb889615ee484f-0">
            Anf. 29 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-3">
            <seg xml:id="i-8236fc3df4f340a4-0">
              Herr talman! Jag avvaktar med förväntan den utredning som heter
              Cirkulär migration och utveckling för att se vilka konkreta och
              genomförbara förslag vi kan få. Jag kan konstatera att många av
              de transaktionskostnader och osäkerhetsmoment som många av våra
              nya svenskar finner när de vill visa omsorg om sina släktingar
              och anförvanter i många av utvecklingsländerna bottnar i att det
              saknas konkurrens när man ska föra över pengar. Vi har brustit
              och inte kunnat hjälpa till att ge en objektiv prisjämförelse.
              Jag vill också uppmana aktörerna att ta ett ökat ansvar.
            </seg>
            <seg xml:id="i-ed895dee68b76144-0">
              Herr talman! Jag har medgivit att det finns mer att göra på det
              här området. Det är ett ansvar för regeringen. Vi får anledning
              att inte bara titta på den utredning som kommer utan också på
              hur vi hanterar politiken för global utveckling. Även om man kanske
              inte ska finansiera framväxten av ny teknik är jag rätt säker
              på att det finns en god anledning för biståndet att börja använda
              och bejaka den nya tekniken eftersom biståndsflödena också är
              rätt omfattande. Det kommer också att underlätta om vi kan ha
              bättre och säkrare transfereringar med mer transparens och bättre
              möjligheter att följa dem. Här, herr talman, har vi i de afrikanska
              länderna sett hur man hittar nya vägar som minskar transaktionskostnaderna
              och gör det lättare för konsumenterna att jämföra och också gör
              det lättare och billigare att hantera sina egna medel.
            </seg>
          </u>
          <note xml:id="i-0411d0a078db02c3-2">
            Överläggningen var härmed avslutad.
          </note>
          <note xml:id="i-b203975f12cdfb9f-0">
            10 § Svar på interpellation 2010/11:178 om finansiering av ambassader
            med biståndsmedel
          </note>
          <note type="speaker" xml:id="i-d3a7735374208f81-0">
            Anf. 30 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-4">
            <seg xml:id="i-f5ed63563fecb665-0">
              Herr talman! Hans Linde har frågat mig på vilket sätt delfinansieringen
              av ett flertal svenska ambassader i EU- och västländer med biståndsmedel
              har bidragit till att uppnå utvecklingspolitikens mål och hur
              jag avser att redovisa resultaten av avräkningarna för ambassadkostnader.
            </seg>
            <seg xml:id="i-cafc7a3216775d90-0">
              Regeringen har de senaste åren höjt ambitionen när det gäller
              svenskt utvecklingssamarbete. Utvecklingssamarbetet har blivit
              en allt viktigare del av svensk utrikespolitik, och samarbetet
              med konflikt- och postkonfliktländer har ökat. Samtidigt har biståndsvolymen
              ökat kraftigt. Regeringen har även höjt ambitionen när det gäller
              styrningen av både det bilaterala och det multilaterala utvecklingssamarbetet.
              Arbetet med uppföljning och utvärdering har intensifierats liksom
              den interna styrningen och kontrollen.
            </seg>
            <seg xml:id="i-00c0fc9177c6499b-0">
              Sammantaget medför dessa förändringar att ökade förvaltningsresurser
              måste läggas på hanteringen av bistånds- och utvecklingsrelaterade
              frågor, både på UD och på utlandsmyndigheterna.
            </seg>
            <seg xml:id="i-fdfe651859457df5-0">
              De ambassader Hans Linde tar upp i sin interpellation har samtliga
              i uppdrag att genom dialog och rapportering främja Sveriges agenda
              inom det internationella utvecklingssamarbetet. Inför det fjärde
              högnivåmötet om biståndseffektivitet i Pusan i höst diskuteras
              till exempel frågan om arbetsfördelning mellan biståndsgivare.
              Därför har ett antal ambassader runt om i världen, däribland Tokyo,
              Madrid och Paris, i uppdrag att undersöka, analysera och rapportera
              om värdlandets biståndspolitiska prioriteringar.
            </seg>
            <seg xml:id="i-e3763b78f84d8328-0">
              En grundläggande utmaning i den globala biståndsarkitekturen
              är att de flesta aktörers bistånd är fragmentiserat både vad gäller
              antal länder och antal sektorer. Genom att Sverige får bättre
              kunskap om andra länders biståndspolitiska prioriteringar kan
              vi vara en aktiv och konstruktiv aktör på den internationella
              arenan och bidra till att minska den globala fragmentiseringen.
              Vidare har Sverige inte byggt ambassader med biståndsmedel. De
              kostnader som har belastat biståndet har gjort så i enlighet med
              OECD:s regelverk.
            </seg>
            <seg xml:id="i-54a1b1125e2894fe-0">
              Regeringen tar på allvar behovet av redovisning såväl av resultat
              som av syfte med och inriktning på alla biståndsmedel. Därför
              avser regeringen att hitta vägar för att ytterligare förtydliga
              denna redovisning.
            </seg>
          </u>
          <note type="speaker" xml:id="i-61f5fc2d8b26041a-0">
            Anf. 31 HANS LINDE (V):
          </note>
          <u who="hans_linde_857e1f" xml:id="i-a000dea523df910e-5">
            <seg xml:id="i-dc12c0a4766273e7-0">
              Herr talman! Jag vill inledningsvis tacka biståndsministern för
              svaret.
            </seg>
            <seg xml:id="i-92c54cbb9c0874d4-0">
              Jag har i min interpellation lyft upp frågan hur Sverige finansierar
              svenska ambassader med biståndsmedel. Låt mig, för att det inte
              ska uppstå oklarheter på den punkten, säga att Vänsterpartiet
              inte har några invändningar mot att man använder biståndsmedel
              till att finansiera ambassader om man tydligt kan visa att dessa
              ambassader också bedriver ett utvecklingssamarbete. Jag tror att
              det är få i Sverige, inklusive jag själv, som upprörs över att
              man finansierar ambassaderna i Burkina Faso, Tanzania och Bolivia
              med bistånd eftersom vi vet att dessa ambassader till stor del
              bedriver just utvecklingssamarbete.
            </seg>
            <seg xml:id="i-d6fd1128b31d399c-0">
              De fall som jag valt att lyfta fram i min interpellation handlar
              om att Sverige använder biståndsmedel för att finansiera, åtminstone
              delvis, ambassader i länder som vi inte har något utvecklingssamarbete
              med. Det handlar till exempel om ambassaderna i Förenade Arabemiraten,
              på Island och i Japan. Som andel av biståndsbudgeten är det kanske
              inte den största frågan. Av årets hela biståndsbudget på 35 miljarder
              utgör de totala avräkningarna för Utrikesdepartementets administrativa
              kostnader lite mer än 1 procent.
            </seg>
            <seg xml:id="i-a214dd9a00f74bac-0">
              Det innebär dock inte att detta är en oviktig fråga. Till att
              börja med är det en principiell fråga. Gunilla Carlsson har under
              sin tid som biståndsminister talat sig varm för resultatredovisning,
              uppföljning och kontroll, vilket många gånger har varit välbehövligt.
              Det kan även jag som vänsterpartist erkänna. Men samtidigt som
              vi ser att kraven på resultatredovisning har skärpts, exempelvis
              vad gäller frivilligorganisationerna, ser vi inte att regeringen
              i sin egen verksamhet har levt upp till samma krav som man ställer
              på andra.
            </seg>
            <seg xml:id="i-1092828786e5db0b-0">
              Låt mig ge ett konkret exempel. År 2007 genomförde Riksrevisionen
              en granskning av de svenska frivilligorganisationerna. Det föranledde
              krigsrubriker i svenska medier och innebar att biståndsministern
              gick ut och kritiserade frivilligorganisationerna och krävde skärpta
              rutiner. Då handlade det om drygt 44 000 kronor som hade använts
              på ett felaktigt sätt. Nu talar vi om 35 miljoner kronor ur biståndsbudgeten
              som används till att finansiera ambassader i Europa och andra
              västländer utan att man någon enda gång kunnat visa på resultaten
              av dessa avräkningar.
            </seg>
            <seg xml:id="i-ac1d2d674d290537-0">
              Jag har frågat biståndsministern hur delfinansieringen av ett
              flertal svenska ambassader i EU- och västländer med biståndsmedel
              bidragit till att uppnå utvecklingspolitikens mål, dock utan att
              egentligen få några konkreta svar. Det kan vara läge att påminna
              biståndsministern om att utgångspunkten för all svensk politik,
              inklusive frågor om UD:s utlandsmyndigheter, är politik för global
              utveckling där vi tillsammans i riksdagen har satt två tydliga
              mål, fattigdomsbekämpning och respekt för de mänskliga rättigheterna.
            </seg>
            <seg xml:id="i-b9314ea8df3141d2-0">
              Det är dessa två mål som ska vara vägledande när vi utformar
              vår politik, men också när vi utvärderar den. Därför är det fullt
              rimligt, och fullt relevant, att nu fråga sig vad utvecklingsresultatet
              egentligen är av att den borgerliga regeringen 2008 avsatte 411
              000 kronor ur biståndsbudgeten för att finansiera ambassaden i
              Bratislava. Samma år tog man 720 000 kronor från biståndsbudgeten
              till ambassaden i Oslo och 2,6 miljoner kronor för att finansiera
              ambassaden i Tokyo.
            </seg>
            <seg xml:id="i-bd803fa14952d0ca-0">
              Om man som biståndsminister kräver att andra ska kunna redovisa
              resultat måste man leva med att även själv ställas inför samma
              krav; man måste kunna visa resultaten av de satsningar man gör.
            </seg>
            <seg xml:id="i-6afe9a56589a4dab-0">
              Jag sade inledningsvis att det handlar om principer, men det
              handlar också om pengar. Även om vi inte talar om några jättesummor
              är det trots allt pengar som skulle kunna göra bättre nytta i
              syd. Med ganska små medel kan Sverige göra skillnad. Låt mig ta
              ambassaden i Reykjavik som exempel. År 2008 tog man 248 000 kronor
              ur biståndsbudgeten för att finansiera ambassaden i Reykjavik.
              För samma summa skulle vi kunna finansiera 7 000 säkra förlossningar
              i Afghanistan. Det är det valet står mellan att finansiera säkra
              förlossningar i Afghanistan eller att finansiera cocktailmottagningar
              i Reykjavik.
            </seg>
          </u>
          <note type="speaker" xml:id="i-602d81a2dc5049d7-0">
            Anf. 32 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-5">
            <seg xml:id="i-5ae4983ae34d573f-0">
              Herr talman! Låt mig börja med att tacka Hans Linde för interpellationen
              och också för att han erkänner att biståndet bör vara behäftat
              med vissa administrationskostnader. Som sakupplysning kan nämnas
              att vi till stöd för regeringens agerande har OECD:s biståndskommitté
              Dac, som hjälper oss med regelverket, normerna, och vad som går
              an och inte. Vad gäller totala förvaltningsanslag, kostnader och
              olika administrativa delar, ligger Sverige i en internationell
              jämförelse ungefär i nivå med andra givarländer.
            </seg>
            <seg xml:id="i-7100f5c93574bbf2-0">
              Icke desto mindre har jag tidigare sagt, och säger också i interpellationssvaret,
              att vi avser att titta på hur samtliga avräkningar administration,
              flyktingavräkningar och annat bidrar till att uppnå målen samt
              återkomma med resultatredovisning även av dessa delar av biståndet.
              Jag har tyvärr inte under de gångna fyra åren hunnit göra allt,
              och därför är jag glad för ytterligare fyra förhoppningsvis friska
              år för att kunna återkomma i de delar där Hans Linde, helt rättmätigt,
              säger att vi måste fortsätta att leverera resultat och visa vad
              de leder till.
            </seg>
            <seg xml:id="i-a5cffeda9f93e043-0">
              Jag vill dock, herr talman, vända mig mot beskrivningen att man
              bara dricker cocktail i Reykjavik. En del av samarbetet med Reykjavik,
              som jag haft så sent som denna månad, har gällt hur den nya genderenheten
              i FN, UN Women, ska se ut. Då kan man invända att det är en ren
              utrikespolitisk representationsfråga, men det handlar också om
              hur vi anser att man ska jobba med kvinnofrågor, i FN och i utvecklingssamarbetet,
              på ett sådant sätt att det blir relevant.
            </seg>
            <seg xml:id="i-07a403d8954d5b90-0">
              Många av dessa frågor är sådana som vi diskuterar, och ska diskutera
              ännu mer, på de europeiska och västliga ambassaderna. Det blir
              dessutom ett sätt för mig att lite grann styra, och jag blir besviken
              när de till exempel på svenska ambassaden i Madrid inte har en
              aning om att de är finansierade på detta sätt. Nu har det dock
              blivit fart på ambassadrapporteringen. Det är mer koll på vad
              som händer inför valet i Spanien, om det kommer andra partier
              som vill fortsätta att sänka biståndet eller om vi kommer att
              få upp volymerna, och hur vi kan tala om att fler länder borde
              följa Sveriges exempel med ett mer transparent och verklighetsanpassat
              bistånd och leva upp till gjorda åtaganden.
            </seg>
            <seg xml:id="i-7810dcda620e0b44-0">
              Det är den typen av dialog som jag hävdar skapar ett bättre bistånd,
              och den måste föras inte bara med mottagarländerna utan också
              med länder som vi samarbetar med, just för att nå upp till de
              biståndspolitiska mål vi har och den effektivitetsagenda som måste
              prägla och samordna givarna så att vi har mer av en gemensam agenda.
            </seg>
            <seg xml:id="i-0594876fd83af248-0">
              Detta har, herr talman, avräknats på ett sätt som vi ganska detaljerat
              har redogjort för i utrikesutskottet. Med rätta har man ställt
              frågor om det. Vi har sagt att modellen infördes 2009 med full
              transparens, och vi har vidare sagt att vi kommer att använda
              den under en treårsperiod för att sedan utvärdera och se om vi
              kan resultatåterkoppla, om det var ett bra sätt att fördela kostnader
              schablonmässigt, om det finns annat som blir mer rättvisande och
              vad vi lärt oss av detta.
            </seg>
            <seg xml:id="i-7e8a816984f793c4-0">
              Vi har som sagt försökt att vara transparenta med hur vi har
              gjort och varför. Hans Linde och jag är överens om att det för
              att förmedla och hantera stora biståndsvolymer kommer att krävas
              beredskap för administrativa kostnader.
            </seg>
          </u>
          <note type="speaker" xml:id="i-38bd624e5cdddd87-0">
            Anf. 33 HANS LINDE (V):
          </note>
          <u who="hans_linde_857e1f" xml:id="i-a000dea523df910e-6">
            <seg xml:id="i-fa01423e72957a27-0">
              Herr talman! Ja, visst är det så att det runt biståndsarbete
              alltid finns administrativa kostnader. Jag önskar blott att man
              inte bara skulle erkänna det när det kommer till svenska ambassader
              utan också när det gäller till exempel enskilda organisationer
              och deras behov. De har också kostnader för administration.
            </seg>
            <seg xml:id="i-a472bd840ed1997e-0">
              Frågan är fortfarande: Var är resultaten av att vi använder biståndsmedel
              på detta sätt? Det är en fråga som ställs när vi använder biståndsmedel
              och ger dem till FN-organ, frivilligorganisationer eller andra
              aktörer som arbetar med bistånd. Det är helt rimligt att ställa
              frågan: Var är resultaten? Jag måste säga att jag inte riktigt
              har fått ett ordentligt svar på frågan.
            </seg>
            <seg xml:id="i-fc37c32511942195-0">
              Att man finansierar ambassader i Europa bland annat med bistånd
              motiverade biståndsministern inledningsvis med att de skulle ha
              fått i uppdrag att rapportera om värdlandets biståndspolitiska
              prioriteringar inför toppmötet i slutet av november i Pusan i
              Sydkorea. Biståndsministern får ursäkta, men jag tycker att det
              låter lite väl mycket som en krystad efterhandskonstruktion. Enligt
              de siffror vi har fått i utrikesutskottet finansierades till exempel
              5 procent av kostnaderna för ambassaden i Luxemburg med biståndsmedel
              2008. Det är väl knappast någon som tror att 5 procent av verksamheten
              vid ambassaden i Luxemburg 2008 gick åt till att förbereda toppmötet
              tre år senare i Sydkorea. Det är lite väl krystat.
            </seg>
            <seg xml:id="i-d4c62d2f015e3958-0">
              Dessutom var det så, som faktiskt biståndsministern också tog
              upp, att när Sveriges Radio ringde runt till de olika ambassaderna,
              bland annat till den i Madrid men också till flera andra, och
              ställde frågor om på vilket sätt man jobbade med utvecklingsfrågor
              var personalen där helt oförstående till frågorna. Ingen kände
              då till att man skulle ha fått i uppdrag att genom dialog och
              rapportering främja Sveriges agerande inom det internationella
              utvecklingsarbetet. Det kan man så klart skylla på ambassaderna,
              men det är trots allt den borgerliga regeringen som ytterst är
              chef och ytterst är ansvarig. Det börjar bli en lite tråkig tradition
              i kammaren att varje gång vi kritiserar delar av biståndspolitiken
              hittar man väldigt snabbt andra syndabockar. Det är frivilligorganisationer
              och Sida, och den här gången ambassader. Jag tror att det är dags
              för biståndsministern att ta sitt eget ansvar för att detta inte
              fungerar.
            </seg>
            <seg xml:id="i-722c34b834e2c6f9-0">
              Dessutom kan jag i sammanhanget säga att jag har fått uppgifter
              om att det nu har gått ut direktiv från UD till de olika ambassaderna
              om att de inte längre ska svara på frågor från medier rörande
              biståndsfinansiering. Möjligheten att framöver få en oberoende
              mediegranskning av vad man egentligen sysslar med på ambassaderna
              har tyvärr minskat.
            </seg>
            <seg xml:id="i-297899d40e01a1a2-0">
              Jag förstår att man från biståndsministerns sida tar till de
              krystade efterhandskonstruktionerna. Det ligger lite i den här
              modellens natur. Man har valt att finansiera ambassader helt frikopplat
              från vad de egentligen sysslar med. Det är precis som biståndsministern
              säger: Man går in med ett schablonavdrag. Det är inte så att biståndsfinansieringen
              av ambassaderna i Island, Japan eller Förenade Arabemiraten är
              kopplad till konkret arbete, utan det är en schablonsatsning.
            </seg>
            <seg xml:id="i-fa33e22b45138aa2-0">
              Ambassaden i Reykjavik är ett exempel. När man gick in 2008 med
              248 000 kronor var det 5 procent av ambassadens ordinarie budget.
              Det var inte kopplat till något förberedelsearbete inför olika
              FN-insatser eller FN-konferenser. Det var 248 000 som gick rakt
              in i ambassadens ordinarie budget. Det kan tyckas att jag är raljant,
              men däri ligger också saker som cocktailmottagningar och ambassadmingel.
            </seg>
            <seg xml:id="i-e400586b74670060-0">
              Är detta verkligen en rimlig modell? Kan en biståndsminister
              som pratar om resultatredovisning och om att man måste kunna mäta
              vad biståndet resulterar i försvara en modell som uppenbarligen
              innebär att man inte kan mäta några resultat?
            </seg>
            <seg xml:id="i-743238ee9d579030-0">
              Det är mycket möjligt att detta är Dacförenligt. Jag vet inte
              hur man på Dac ska kunna svara på den frågan, när varken biståndsministern
              eller jag som riksdagsledamot kan se hur dessa satsningar är kopplade
              till konkret biståndsarbete.
            </seg>
          </u>
          <note type="speaker" xml:id="i-1cfaff610e6d8fea-0">
            Anf. 34 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-6">
            <seg xml:id="i-5c04783840c1fd03-0">
              Herr talman! Jag tar mitt ansvar. Jag tänker inte skylla ifrån
              mig. I svaret på den mycket viktiga interpellation som Hans Linde
              för fram detta är ett sätt att från riksdagen granska om regeringen
              lever upp till sina intentioner svarar jag att regeringen avser
              att hitta vägar för att ytterligare förtydliga denna redovisning.
            </seg>
            <seg xml:id="i-5a5b84ed5906b819-0">
              Jag förstår frågeställningen och kommer att återkomma. Det är
              otroligt glädjande att Hans Linde nu också använder det här för
              att efterfråga mer av resultat, att vi kan prata om resultat både
              i det lilla och i det stora, både principiellt och i en ansats
              kring vad det är som fungerar och inte.
            </seg>
            <seg xml:id="i-955094e8516aa119-0">
              Vad gäller ambassaderna och hur vi styr tar jag absolut ansvaret
              för att vi uppenbarligen inte har kommunicerat tillräckligt tydligt
              med våra medarbetare i Madrid om vad vi avser att få fram. När
              vi införde den här schablonmodellen såg jag det som en ytterligare
              möjlighet att inom ramen för ett UD-system lyfta fram UD-frågorna
              lite mer på utvecklingsområdet. Det här har varit något som det
              rapporterats rätt lite om. Man har inte sett det som en strategiskt
              viktig fråga alltid. Man ser inte vilket föredöme Sverige är på
              utvecklingsområdet och hur viktigt det är i våra bilaterala kontakter.
              Det här var ett sätt för mig att styra, men jag kan medge att
              signalerna inte riktigt har gått fram.
            </seg>
            <seg xml:id="i-2ad3259a5a1c45cc-0">
              Att skicka en signal om att man inte ska få ha medieförfrågningar
              kring utvecklingsfrågor är mig helt främmande. Jag ska verkligen
              kolla upp detta. Är det något jag eftersträvar är det mer av transparens
              och mer av att berätta hur vi gör och hur diskussionerna går.
            </seg>
            <seg xml:id="i-2b7b441a2abdc1bf-0">
              Tidigare nämndes en annan ambassad, men nu har det pratats om
              Förenade Arabemiraten och Luxemburg. Tidigare hette min kollega
              i Luxemburg Jean-Louis Schiltz. Han var den som introducerade
              mig i hela EU-kretsen, för han var bland de äldre i antal tjänstgöringsår.
              Jag hade ett extramöte med honom nere i Luxemburg om hur vi jobbar
              i EU med detta. Han är en av de få andra ministrar som slår vakt
              om enprocentsmålet. Vi hade väldigt intensiva kontakter om vad
              det är som funkar i biståndet och inte. Hur kan vi öka givartätheten?
              Vad har vi för ansvar? Hur jobbar vi med en förnyad agenda? Vi
              hade väldigt mycket utbyte. Jag hade nytta av att använda ambassaden.
            </seg>
            <seg xml:id="i-39c0c4381163b7c9-0">
              Därför tycker jag att jag i de delarna är lika mycket minister
              som andra, men vi har OECD-regler och Dacregler utifrån den norm
              som vi har i Sverige med enprocentsmålet som gör att det blir
              en schablonmässig avräkning. Jag har sagt att vi är beredda att
              titta på det och ompröva det, men jag vill ändå vädja om att vi
              måste se att utvecklingssamarbete inte bara handlar om vad Sverige
              enskilt gör i utvecklingsländerna. Det handlar nu om att titta
              på om de nya givarna kommer fram och vilket ansvar de tar. Ta
              Förenade Arabemiraten till exempel! Det kan bli en ny stor och
              viktig givare i regionen. Det kan vara en aktör som kommer att
              ha synpunkter och som behöver ta mer ansvar i den humanitära givarsamordningen.
              Det finns all anledning för oss att titta på nya aktörer. Gårdagens
              icke-nationer på det här området kommer kanske nu med lösningar
              och idéer som inte alls ligger i linje med den biståndseffektivitetsagenda
              som jag valde att exemplifiera med i mitt interpellationssvar.
            </seg>
            <seg xml:id="i-94bd4c2092bd7239-0">
              Det pågår nu ett intensivt arbete vid våra europeiska och västerländska
              ambassader, men också med nya givare, för att förbereda biståndseffektivitetsmötet
              i Pusan i höst. Det är tekniskt, javisst, men om man vill ha resultat
              är det absolut nödvändigt att man samordnar sig bättre, inte minst
              bland givarna, och att man hittar möjligheter att nå ut och lyssna
              på vad mottagarländerna förväntar sig. Det arbetet tar vi på allvar.
            </seg>
            <seg xml:id="i-42ddbc0dbfb85a2e-0">
              Vi använder ambassaderna. Vi har nu en avräkning. Den är schablonmässig
              och har sina brister. Vi kommer att utvärdera den. Vi har varit
              fullt transparenta med den. Jag hoppas att jag på ett bättre sätt
              ska kunna berätta om vilka resultat vi har sett av detta och vad
              kostnaden och konsekvensen skulle vara om vi inte gjorde på detta
              sätt.
            </seg>
          </u>
          <note type="speaker" xml:id="i-3cc8806870ee4cff-0">
            Anf. 35 HANS LINDE (V):
          </note>
          <u who="hans_linde_857e1f" xml:id="i-a000dea523df910e-7">
            <seg xml:id="i-be125fbcdb04cbe7-0">
              Herr talman! Jag hör vad biståndsministern säger, men måste nog
              säga att jag står fast vid att svaren jag får i dag är krystade.
              Hur man än vrider och vänder på de här frågorna är det svårt att
              motivera att 5 procent av verksamheten vid den svenska ambassaden
              i Norge, Tokyo, Förenade Arabemiraten, Bratislava eller Luxemburg
              skulle handla om utvecklingssamarbete. Nog för att vi i flera
              av dessa länder nu ser en ekonomisk kris, men det är inte länder
              som vi primärt bedriver utvecklingssamarbete med. Jag har svårt
              att se att en så stor andel av deras verksamhet skulle vara att
              jobba med utvecklingsfrågor, hur man än vrider och vänder på retoriken.
              Jag kan inte se det här på ett annat sätt än att man nu försöker
              hitta ytterligare ett verktyg för att använda biståndsmedel till
              helt andra saker än just bistånd och täcka upp för en dålig ekonomi
              på Utrikesdepartementet som man har dragits med under en längre
              tid, även under tidigare regeringar längre bak.
            </seg>
            <seg xml:id="i-56a0526a668e92cd-0">
              Nu säger biståndsministern trots allt att resultaten ska redovisas.
              Det tackar jag för. Det ser vi fram emot. Många av oss har haft
              väldigt svårt att se vilken nytta de här 248 000 kronorna i biståndsbudgeten
              egentligen gjort i Reykjavik. Jag ser fram emot att få de svaren.
            </seg>
            <seg xml:id="i-f3ecf0f5c2a04fde-0">
              Biståndsministern har en bra möjlighet. Senare i vår kommer regeringen
              med sin resultatredovisning från biståndsarbetet och utvecklingssamarbetet.
              Kommer vi då att få se en resultatredovisning när det gäller ambassaderna,
              eller får vi vänta till 2012, 2013 eller 2014? Det verkar nämligen
              vara så att det tar lite längre tid att städa upp framför egen
              dörr när det gällde att ställa tydligare krav på resultatredovisning
              på till exempel frivilligorganisationer gick det väldigt snabbt.
              Men det kanske är en lärdom som biståndsministern har gjort nu:
              att man inte ska kasta sten i glashus, att det inte är så smart
              att ställa krav på andra som man inte kan leva upp till själv.
            </seg>
          </u>
          <note type="speaker" xml:id="i-bd7f310302560101-0">
            Anf. 36 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-7">
            <seg xml:id="i-221a4e0a2fd1a4fa-0">
              Herr talman! Jag ska inte säga att jag önskar att Hans Linde
              kunde vara med mig och se hur mycket jag jobbar med min norska
              kollega. När man sitter i Regeringskansliet märker man verkligen
              hur mycket man använder ambassaderna. Det kom en mängd olika exempel,
              och jag är glad att få redogöra för detta, för det handlar om
              biståndssamordning. Det handlar om hur vi tillsammans formulerar
              och ser vad vi har för nordiskt samarbete i utvecklingsfrågor.
              Jag och Erik Solheim har tagit initiativ om kvinnors roll i utveckling.
              Vi jobbar mycket med klimatfrågan, och vi jobbar specifikt med
              länder som Sudan. Det går inte en vecka utan att vi på ett eller
              annat sätt diskuterar utvecklingsfrågor via ambassaden i Oslo.
              Det är faktiskt schabloner som jag kan ställa mig bakom.
            </seg>
            <seg xml:id="i-5656b065dec8a023-0">
              Jag medger att schabloner blir trubbiga. Jag medger att det finns
              en misstänksamhet mot mig eftersom man hela tiden försöker göra
              gällande att jag tar bort pengar från biståndet som jag inte återkopplar
              i resultatredovisningar. Här i dag har jag lovat att jag ska återkomma
              med resultatredovisning även i dessa delar, men jag måste få säga
              att ett generöst och ambitiöst svenskt bistånd måste ta sina egna
              kostnader. Det går inte att bedriva ett effektivt och verklighetsanpassat
              bistånd om man inte ser till att vi har vissa administrationskostnader
              och verktyg för att nå dithän. Det är därför jag inte bara kan
              säga att vi tar pengarna någon annanstans ifrån, utan vi avräknar
              dem från den biståndsbudget som riksdagen har fastställt, för
              vi tycker att det är relevant att biståndet bär sina kostnader.
              Vi tar dem ingen annanstans ifrån. Jag tycker att det har varit
              ett rimligt sätt att arbeta. Vi har berättat om detta för riksdagen,
              och vi kommer att återkomma om resultatrapporteringen om vad som
              har skett och varför.
            </seg>
            <seg xml:id="i-c0a590949504a791-0">
              Om vi inte gör på det här sättet hoppas jag att vi kan få en
              diskussion om hur rapporteringen annars ska ske. Ska vi minska
              våra kontakter med ambassaden i Oslo, eller är det bara samarbetet
              i nordiska frågor som ska belasta den, och ska något utvecklingssamarbete
              med Norge inte förekomma?
            </seg>
            <seg xml:id="i-f27a1668b88bf3e0-0">
              Det finns en del följdfrågor som jag skulle kunna ställa till
              interpellanten. Jag ser dock fram emot att få återkomma till detta.
              Jag är tacksam för att utrikesutskottet också följer detta. Det
              är en modell vi införde. Jag kan stå upp för den och förklara
              den, och jag kan se att den har vissa brister. Jag ser fram emot
              att få återkomma med resultatredovisningen.
            </seg>
          </u>
          <note xml:id="i-0411d0a078db02c3-3">
            Överläggningen var härmed avslutad.
          </note>
          <note xml:id="i-1bbb63806d0f89dc-0">
            11 § Svar på interpellation 2010/11:180 om sexuell och reproduktiv
            hälsa och rättigheter i svensk utvecklingspolitik
          </note>
          <note type="speaker" xml:id="i-c7b683b4d96937bb-0">
            Anf. 37 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-8">
            <seg xml:id="i-0a94eca8f3d143c6-0">
              Herr talman! Hans Linde har frågat mig hur jag avser att öka
              satsningarna på sexuell och reproduktiv hälsa och rättigheter
              inom ramen för den svenska utvecklingspolitiken, samt vilka initiativ
              jag avser att ta för att Sida och UD ska utveckla bättre uppföljningssystem
              för bistånd till SRHR så att man i framtiden kan redovisa hur
              stor del av biståndsbudgeten som satsas på detta område.
            </seg>
            <seg xml:id="i-dd69fc3f50c4935c-0">
              Jag vill börja med att tacka Hans Linde för hans engagemang i
              denna viktiga fråga, ett engagemang som vi delar sedan länge.
              Bristande tillgång till sexuell och reproduktiv hälsa fortsätter
              att vara en av de vanligaste orsakerna till sjukdom, invaliditet
              och död för fattiga människor, framför allt för kvinnor och flickor
              mellan 15 och 44 år i utvecklingsländerna. SRHR handlar om såväl
              alla människors rätt till god hälsa och ett värdigt liv, som utveckling,
              kvinnors villkor och jämställdhet.
            </seg>
            <seg xml:id="i-1ff45129ccd81a7a-0">
              Som Hans Linde påpekar i sin interpellation är SRHR en högt prioriterad
              fråga för regeringen. Vår ambition är tydlig: SRHR är centralt
              i fattigdomsbekämpning. Utan satsningar på detta område kommer
              millenniemålen aldrig att kunna uppnås.
            </seg>
            <seg xml:id="i-862b3897362f5bcb-0">
              Herr talman! Sveriges stöd till SRHR kanaliseras genom FN och
              andra multilaterala organisationer, genom samarbete med regeringar
              inklusive basbudgetstöd och sektorprogramstöd, samt till civilsamhällesorganisationer.
              Flertalet av dessa har egna system för uppföljning av medel och
              bevakning av resultat. Sverige stöder arbetet med att förstärka
              dessa system.
            </seg>
            <seg xml:id="i-1d080a018636b25a-0">
              Det är riktigt, som Hans Linde påpekar, att en del av svårigheten
              med att följa finansieringen till SRHR beror på svagheter i existerande
              internationella och nationella system för att spåra och mäta stödet,
              inklusive OECD:s och Dacs markeringssystem. Det är svårt att fånga
              in stöd som faller in under flera sektorer, som är fallet med
              stöd till exempel till bekämpningen av sexuellt våld och andra
              SRHR-områden.
            </seg>
            <seg xml:id="i-bec19098cac90dbe-0">
              Regeringen och Sida intensifierar nu arbetet med att utveckla
              bättre mätmetoder, relevanta indikatorer och återrapporteringssystem
              för att förbättra redovisningen av biståndsmedlen. Satsningar
              görs framför allt för att förbättra uppföljningssystem för mätning
              och rapportering av resultat, inte bara allokeringar.
            </seg>
            <seg xml:id="i-dc9b6bf7eb5ef18c-0">
              De senaste siffrorna om svenskt stöd visar på att svenska flöden
              till SRHR har ökat på flera områden de senaste åren, exempelvis
              reproduktiv hälsa, som har ökat från ca 210 miljoner kronor 2008
              till ca 247 miljoner kronor 2010, liksom till organisationer så
              som UNFPA, som ökat från 400 miljoner kronor 2008 till 445,5 miljoner
              kronor 2011. En utvärdering av Sidas handlingsplan för förstärkning
              av hbt-personers rättigheter 20062009 visade att myndighetens
              finansiering av hbt-insatser ökade från 3,9 miljoner kronor år
              2006 till 23,9 miljoner kronor år 2009. Sida fortsätter också
              sitt direkta arbete med den särskilda satsningen för mödrahälsa
              och arbetet med att uppnå millenniemål 5.
            </seg>
            <seg xml:id="i-07002ef4709f8d43-0">
              En effektiv användning av biståndsmedel handlar inte bara om
              antalet kronor. Det är inte enbart volymen på SRHR-stödet som
              främjar ett önskat resultat utan även och i allra högsta grad
              hur pengarna används. Förutom insatser i form av projekt och program,
              utgör påverkansarbete och policydialog viktiga instrument. Sverige
              är en stark global röst kring SRHR och regeringen bedriver ett
              aktivt och konsekvent internationellt påverkansarbete, inte minst
              inom ramen för samarbetet i EU och FN.
            </seg>
            <seg xml:id="i-f7d6c19552ae2dd2-0">
              Förra året genomförde UD särskilda utbildningsinsatser för utlandsmyndigheterna
              i syfte att stärka det viktiga arbetet med SRHR. Sida genomför
              regelbundet olika sådana utbildningar för ambassadpersonal och
              lokala samarbetspartner. I samarbete med RFSU har ett omfattande
              referensmaterial till stöd för policydialoger tagits fram och
              finns tillgängligt förutom på svenska även på engelska, franska
              och spanska.
            </seg>
          </u>
          <note type="speaker" xml:id="i-ec0827dc4c2bb864-0">
            Anf. 38 HANS LINDE (V):
          </note>
          <u who="hans_linde_857e1f" xml:id="i-a000dea523df910e-8">
            <seg xml:id="i-3a4b6d2747b4cd6d-0">
              Herr talman! Jag får även denna gång tacka biståndsministern
              för svaret. Detta är varken första eller sista gången vi i denna
              kammare debatterar sexuell och reproduktiv hälsa och rättigheter
              i svensk utvecklingspolitik. Vi ska komma ihåg att det varje dag
              dör 1 000 kvinnor i samband med en graviditet. Det är 358 000
              kvinnor som går förlorade varje år.
            </seg>
            <seg xml:id="i-749312b0c542235d-0">
              Enligt Staffan Bergström, professor vid Karolinska Institutet,
              dör varje år fler människor, fler kvinnor och spädbarn, på grund
              av graviditetskomplikationer än det dör i aids, malaria och tuberkulos
              tillsammans. Och graviditet är ingen obotlig sjukdom. Den stora
              majoriteten av de kvinnor som dör, dör dessutom helt i onödan.
            </seg>
            <seg xml:id="i-1104ede2a0d6efbc-0">
              I Sverige har vi lyckats pressa ned mödradödligheten till en
              på 17 400 födslar. Motsvarande siffra för Niger i Afrika är en
              på sju. För Afghanistan är det en på åtta. Vi vet i dag att 99
              procent av alla kvinnor som dör i samband med graviditet dör i
              ett fattigt land. Bland flickor mellan 15 och 19 år är mödradödlighet
              i dag den vanligaste dödsorsaken.
            </seg>
            <seg xml:id="i-1f666219e8d835af-0">
              Samtidigt är mödradödligheten inte på något sätt svår att förklara.
              Vi vet vad som orsakar den, och vi vet vad som krävs för att åtgärda
              problemen och minska mödradödligheten på planeten. Det är självklart
              möjligt att pressa ned mödradödligheten i både Niger och Afghanistan
              till svenska nivåer och att rädda liv på tusentals kvinnor framöver.
              Men då krävs det resurser, och det krävs att kvinnor får makt
              över sina egna kroppar, sin egen sexualitet och sin egen reproduktion.
            </seg>
            <seg xml:id="i-35305212fecde211-0">
              Det krävs egentligen tre saker. Det krävs för det första utbyggd
              sjukvård, för vi vet i dag att endast hälften av de 123 miljoner
              kvinnor som föder barn varje år får tillgång till mödrahälsovård
              och vård för nyfödda. I de allra fattigaste delarna av Afrika
              beräknar man att bara var fjärde kvinna föder på sjukhus eller
              annan klinik.
            </seg>
            <seg xml:id="i-e3944b22a1184105-0">
              Det krävs för det andra ökad tillgång till preventivmedel. Vi
              vet i dag att 200 miljoner kvinnor på jordklotet saknar tillgång
              till preventivmedel. I Afrika finns det siffror på att endast
              21 procent av kvinnorna i åldrarna 1549 år har tillgång till preventivmedel.
            </seg>
            <seg xml:id="i-2109ce2683d5faf8-0">
              För det tredje krävs det lagliga och säkra aborter. Trots detta
              är abort förbjudet i 68 länder. Man beräknar att det varje år
              genomförs 22 miljoner osäkra och illegala aborter på jorden osäkra
              aborter som leder till att 47 000 kvinnor dör varje år. Guttmacherinstitutet
              meddelar i sin senaste rapport om mödradödlighet att det skulle
              kosta drygt 11,8 miljarder kronor att ge alla världens kvinnor
              tillgång till både preventivmedel och mödravård en fördubbling
              av dagens kostnader. Det kan tyckas vara en hög kostnad, men man
              ska påminna sig att det motsvarar 1 procent av de årliga militära
              utgifterna på jorden.
            </seg>
            <seg xml:id="i-aa7b91d9cad9f9ba-0">
              Det är här någonstans som Sverige och vårt bistånd kommer in.
              Trots att ingen givare i dag kan säga att man är ovetande om mödradödligheten
              eller om vad som krävs för att minska den vet vi att många givare
              saknar både modet och viljan att investera i sexuell och reproduktiv
              hälsa och rättigheter.
            </seg>
            <seg xml:id="i-1ca52bffa603a856-0">
              Jag träffade i förra veckan EU:s biståndskommissionär Andris
              Piebalgs och frågade honom hur han jobbade med just aborter och
              preventivmedel. Han svarade utförligt och länge utan att nämna
              orden abort eller preventivmedel en bedrift, får jag väl säga.
            </seg>
            <seg xml:id="i-e015d1a7643b37c3-0">
              I Sverige har vi en annan situation. Här har vi ett mycket brett
              stöd för att jobba med just SRHR-frågor, och vi hör gång på gång
              biståndsministern säga rätt saker.
            </seg>
            <seg xml:id="i-c612ff54470773bd-0">
              Jag misstror inte Gunilla Carlssons vilja och mod när det gäller
              att driva dessa frågor, däremot ser jag inte att den vilja vi
              hör om gång på gång omsätts i ekonomiska medel. Biståndsministern
              har nu ett gyllene tillfälle. I år ökar det svenska biståndet
              med 3,7 miljarder kronor. Det är guldläge att göra de storsatsningar
              på SRHR-frågor, att bekämpa mödradödligheten, som vi har hört
              talas om så länge i talen och retoriken. Kommer nu biståndsministern
              när biståndsramen växer att se till att vi får till stånd ytterligare
              satsningar på SRHR?
            </seg>
          </u>
          <note type="speaker" xml:id="i-9bbd28df62309f68-0">
            Anf. 39 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-9">
            <seg xml:id="i-c758df9b297e398b-0">
              Herr talman! Svaret på frågan är ja. Riksdagen har redan hanterat
              budgeten. Vi har gjort en särskild satsning på 500 miljoner kronor
              på kvinnor och barn i utvecklingssamarbetet. Det handlar om att
              göra både spjutspetssatsningar och tagga upp stödet till exempel
              inom ramen för hälsosystemen.
            </seg>
            <seg xml:id="i-00c8dbc270187288-0">
              Jag är glad för att vi har ett så starkt och engagerat stöd för
              SRHR-frågor i riksdagen. Det ser inte ut så i hela världen och
              i alla andra givarparlament. De erfarenheter vi själva har i Sverige
              kan vara till stor nytta, men vi ska väga ihop detta med behovet
              av värderingsförändringar i många av utvecklingsländerna. Vi ska
              också koppla detta till en av orsakerna till fattigdom.
            </seg>
            <seg xml:id="i-f729a4ad68d435af-0">
              I hela Afrika lever ungefär 92 procent av kvinnorna i länder
              med restriktiv abortlagstiftning, och tillgången till säkra, legala,
              aborter är därmed otroligt begränsad. Det säger mycket om synen
              på kvinnan och möjligheter för kvinnor att inte bara få rätten
              till sin egen kropp utan också att vara del i produktionen.
            </seg>
            <seg xml:id="i-a18eb9d7d6f606e1-0">
              Produktionsbortfallet till följd av dödsfall och skador i samband
              med graviditeter och förlossningar är en av de största förklaringarna
              till bristande tillväxtökningar i Afrika. Det är därför som vi
              måste komma runt att, precis som Hans Linde säger, vara beredda
              att fortsatt investera mycket generellt i hälsosystemen, att ta
              strid och finansiera spjutspetssatsningar i värderingsfrågor.
              Vi ska driva kampen både politiskt och finansiellt.
            </seg>
            <seg xml:id="i-e883b141cd14d2af-0">
              Jag vill hävda att vi ser till att de pengar som behövs finns.
              Men det kan hända att mer kan göras. Jag vet dock att Sida där
              även Hans Linde har ställt sig till förfogande och bidragit konstruktivt
              har gjort en särskild satsning på millenniemål 5. Jag hoppas att
              eftersom det nu ska ske en utvärdering att man kommer tillbaka
              till departementet och säger att man kan göra detta också. Det
              är innovativt och nödvändigt, här finns stora behov. Här finns
              olika initiativ som kan tas.
            </seg>
            <seg xml:id="i-b0b36d4c6a8a6f30-0">
              Vi har verkligen försökt att kraftsamla på både myndigheten och
              departementet. Tack vare påverkansarbetet som jag har försökt
              att beskriva och samarbetet med RFSU har vi blivit bättre kravställare
              multilateralt.
            </seg>
            <seg xml:id="i-5c4aa5786b551176-0">
              Jag är glad för att den nye chefen för Unicef, Anthony Lake,
              en något äldre man från USA, otroligt engagerat har börjat prata
              om dessa frågor. Han är beredd att ställa Unicefs kapacitet till
              förfogande för att inte bara rädda the small newborn babies utan
              över huvud taget se till hela kedjan av mödrahälsovård, tillgång
              till säkra och legala preventivmedel och aborter samt barnets
              första överlevnadsveckor. Han ser ett tydligt samband mellan att
              det inte går att rädda barnen om vi inte räddar mammorna.
            </seg>
            <seg xml:id="i-14950496ec47d498-0">
              Det pågår en hel del diskussioner om detta. Men det är som Hans
              Linde känner till, nämligen att motståndet mot att tala om dessa
              frågor är större. Det är ännu värre när man i konkret handling
              vill omsätta dessa frågor med hjälp av aktiv politik.
            </seg>
            <seg xml:id="i-5b41c670fab04449-0">
              Jag är glad för stödet, och jag är glad för interpellationen.
              Den har gett mig möjlighet att ge några förklaringar till vad
              vi för närvarande investerar i. Jag kan även här, herr talman,
              säga att det finns mer vi skulle kunna göra, men jag tycker att
              vi håller jämna steg med förväntningarna och vår egen förmåga
              med vad Sverige kan bidra med.
            </seg>
          </u>
          <note type="speaker" xml:id="i-179914bc28a68114-0">
            Anf. 40 HANS LINDE (V):
          </note>
          <u who="hans_linde_857e1f" xml:id="i-a000dea523df910e-9">
            <seg xml:id="i-9bfbe16a5fc23929-0">
              Herr talman! Det är helt sant som biståndsministern säger att
              internationellt är motståndet starkt. Att EU:s biståndskommissionär
              inte på en rak fråga kan ta orden abort eller preventivmedel i
              sin mun är ett talande exempel. Man kan inte ens nämna eller tala
              om frågorna. Det här visar också behovet av att Sverige agerar.
              Om vi inte agerar och lyfter upp frågor om mödradödlighet kommer
              inte speciellt många andra, om ens någon, att lyfta upp frågorna.
              Det här är kontroversiella frågor.
            </seg>
            <seg xml:id="i-58796acbe463bcba-0">
              Biståndspolitik, precis som politik på andra områden, handlar
              om att välja och göra prioriteringar. Vi ser att alltför många
              länder väljer att prioritera frågor som må vara viktiga men som
              är mindre kontroversiella. Just därför ser vi att det är när det
              gäller just millenniemål nr 5, som handlar om att minska mödradödligheten,
              som man släpar efter.
            </seg>
            <seg xml:id="i-c38fb7913deb22bc-0">
              Jag håller med om vad biståndsministern säger om vad som behöver
              göras för att åtgärda problemen med mödradödlighet. Det är också
              därför jag blir så förvånad när jag trots allt ser siffrorna i
              budgeten och de satsningar som görs.
            </seg>
            <seg xml:id="i-7a394fc8cd1d4bbb-0">
              I somras presenterade RFSU en granskning av Gunilla Carlssons
              två första år som biståndsminister och satsningar på mödrahälsovård,
              preventivmedelsrådgivning och säkra aborter. Granskningen visar
              att mellan 2006 och 2008 minskade satsningar i svenskt bistånd
              just till sexuell och reproduktiv hälsa och rättigheter med sammantaget
              130 miljoner kronor. Det är rakt i motsats till den retorik vi
              har hört gång på gång från talarstolen: Det här är en prioriterad
              fråga i Sverige. Det här ska vi jobba vidare med.
            </seg>
            <seg xml:id="i-cb9bcf472efdd8a1-0">
              Trots allt kan vi konstatera att under Gunilla Carlssons två
              första år som biståndsminister minskade anslagen till just det
              området. Nu får vi höra att det görs satsningar. När det gäller
              reproduktiv hälsa har man ökat med hela 37 miljoner de två senaste
              åren. Då ska man komma ihåg att ökningen kom efter en inledande
              minskning. För förra mandatperioden är den totala ökningen när
              det gäller svenska satsningar på reproduktiv hälsa bara 31 miljoner
              kronor. Det är på ett område som av biståndsministern har lyfts
              fram som ett av de mest prioriterade i svensk biståndspolitik.
              Även med dessa ökningar har Sida gått från att avsätta 1,4 procent
              av sin biståndsverksamhet till reproduktiv hälsa till 1,7 procent.
              Det är inte jättemycket att hänga i julgranen om jag ska vara
              helt ärlig. Lägg därtill de satsningar som nu görs på UNFPA, FN:s
              familjeplaneringsfond, som biståndsministern lyfte fram. De ökningar
              som görs nu följer på minskningar som har gjorts tidigare år.
              Det är mer eller mindre en återställare till tidigare års nivåer.
              Det är här det börjar bli svårt att se. Jag hör en biståndsminister
              gång på gång säga rätt saker, men jag ser inte var pengarna är
              någonstans. Jag ser inte satsningarna.
            </seg>
            <seg xml:id="i-bc12b31d64029144-0">
              Det här är dels ett problem med pengarna, det har jag lyft fram
              i min interpellation, dels ett problem att vi inte kan följa hur
              pengarna används. För de system som man har valt i dag för svenskt
              bistånd är det uppenbarligen svårt att se hur mycket pengar som
              används för sexuell och reproduktiv hälsa och rättigheter. Jag
              förstår att det kan vara svårt med de verktyg som finns i dag
              på Sida och på UD, men att man över huvud taget inte kan få några
              konkreta svar på hur mycket Sverige i dag satsar på områdena är
              djupt problematiskt.
            </seg>
            <seg xml:id="i-98ece8d56c3e4923-0">
              Jag minns en debatt i början av förra mandatperioden när biståndsministern
              sade att de ger mer än 10 procent av biståndsbudgeten till SRHR-frågor.
              Men när RFSU granskar samma års budget hittar man inte mer än
              2-3 procent på området. Det är en differens på flera miljarder
              kronor som inte går att spåra. Det här måste vara ett problem
              för en biståndsminister som säger att vi ska kunna följa pengarna
              och mäta resultaten, när det inte ens en gång går att visa att
              retoriken från talarstolen omsätts till verkliga satsningar.
            </seg>
          </u>
          <note type="speaker" xml:id="i-1237c4acd6780dd0-0">
            Anf. 41 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-10">
            <seg xml:id="i-98e133220090f8bc-0">
              Herr talman! Tack, Hans Linde, för att du vill hjälpa mig i kampen
              för att få fram vad det är vi gör, hur det ser ut och vad det
              leder till för resultat!
            </seg>
            <seg xml:id="i-845bf8c71f2c2655-0">
              Vi har i dag enorma problem i biståndet. Det handlar om, som
              jag nämnde i mitt interpellationssvar, att markörerna är knöliga.
              De är svåra att mäta och följa. Det rapporteras på olika sätt
              i olika sammanhang. Det är svårt för en riksdagsledamot att granska
              regeringen och för mig som biståndsminister att berätta om vad
              vi gör.
            </seg>
            <seg xml:id="i-9fed14233aa117d9-0">
              Jag säger det helt öppet: Vi har problem i dag med resultatåterkoppling,
              med statistikrapporteringen och möjligheterna att se. Det beror
              på hur man räknar och mäter. RFSU mäter på ett sätt. Vi hade en
              diskussion med RFSU och visade hur vi hade mätt. Sedan var vi
              överens om att man kan mäta på olika sätt. Jag håller med om att
              det inte får vara så.
            </seg>
            <seg xml:id="i-15cda1d57099b300-0">
              Jag försöker framhålla att jag just nu från interpellanten inte
              har hört några idéer om att någon viss sak ska finansieras ytterligare.
              Nu när vi har skapat 500 nya miljoner inom biståndsramen i år
              för spjutspetssatsningar eller investeringar där vi redan står
              starka och behöver göra mer försöker jag på alla sätt föra den
              politiska dialogen i multilaterala sammanhang. Ibland är det lite
              lätt att säga att man ska öka med x procent eller x miljoner.
              Det skulle också vara intressant att få höra vad som kan göras
              mer i dag som inte görs i dag.
            </seg>
            <seg xml:id="i-54e34f0e576199a8-0">
              Här ser jag fram emot en återkoppling från Sida. De tittar på
              uppfyllandet av millenniemålen. Framför allt Sverige har bestämt
              sig för att millenniemål 5, som handlar om mödradödlighet, är
              absolut viktigast fram till 2015.
            </seg>
            <seg xml:id="i-6d31263ed73328ee-0">
              Jag tycker att vi har fått stöd i det internationella samarbetet.
              Jag är glad över att generalsekreterare Ban Ki Moon lyfter fram
              millenniemål 4 och 5 som särskilt viktiga. Det finns nu en diskussion
              som går i en riktning att inte bortse från detta tragiska och
              fruktansvärda faktum, bland annat de siffror som Hans Linde har
              lyft fram.
            </seg>
            <seg xml:id="i-fd0a561147e300b3-0">
              Samtidigt är det den verklighet som utrikesutskottet märkte när
              man var i Bryssel i förra veckan. EU består av ett antal medlemsstater
              som själva inte tillgodoser de rättigheter som jag tycker att
              kvinnor i hela världen skulle ha. Det finns motstånd från vissa
              EU-länder mot att vi ska ägna oss åt det här utvecklingssamarbetet.
              Det gör det inte lätt för EU-kommissionär Piebalgs.
            </seg>
            <seg xml:id="i-4eaca074fa7df87d-0">
              Desto större blir ansvaret för oss som har det här starka stödet
              i kammaren, som så att säga har egna historiska erfarenheter av
              god mödrahälsovård och barnhälsovård som har lett till höga överlevnadstal
              och som också har bidragit, inte bara till god produktion i Sverige
              utan också stärkt kvinnors roll över lag. Detta blir då ömsesidigt
              stärkande.
            </seg>
            <seg xml:id="i-809e8cb6b37862d2-0">
              Jag är tacksam för det här stödet. Jag ser gärna fram emot ytterligare
              debatter och idéer om vad vi skulle kunna göra mer. Jag ska fortsätta
              mitt gedigna arbete med att påvisa resultat. Vi återkommer till
              riksdagen med en resultatskrivelse där vi just tittar närmare
              på kvinnor i utvecklingsländer. Men jag kan säga en sak redan
              i dag. Det här tar längre tid och är svårare än vad jag trodde.
            </seg>
            <seg xml:id="i-9af419b2269c7cc5-0">
              Jag tycker att det är oerhört viktigt att riksdagen ställer den
              här typen av frågor så att biståndsförvaltningen i sin helhet
              det handlar alltså inte bara om myndigheter utan om samtliga engagemang
              vi har förstår vikten av att kunna återrapportera, så att det
              inte bara är ministern och de folkvalda som får information utan
              att också människor i Sverige ska kunna följa och se vad vi gör
              och, hoppas jag, Hans Linde, speciellt på det här området kunna
              vara stolta över både politiken och pengarna.
            </seg>
          </u>
          <note type="speaker" xml:id="i-6c179d469d9bac99-0">
            Anf. 42 HANS LINDE (V):
          </note>
          <u who="hans_linde_857e1f" xml:id="i-a000dea523df910e-10">
            <seg xml:id="i-7d494b77d2b51ade-0">
              Herr talman! Jag kan garantera talmannen att det här är mitt
              sista inlägg i kammaren i dag. Jag återkommer i morgon bitti kl.
              9.00 i utrikespolitisk debatt.
            </seg>
            <seg xml:id="i-031e0c49c351840c-0">
              Låt oss då säga att om vi på allvar ska ta steg för att minska
              mödradödligheten, rädda livet på några av de tusen kvinnor som
              varje dag dör i samband med graviditet, krävs det så klart att
              vi bryter tystnaden i de här frågorna, att vi vågar konfrontera
              de konservativa krafterna, både i FN-systemet och även i EU-systemet.
              Det har jag allt förtroende för att Gunilla Carlsson vid många
              tillfällen gör. Jag skulle säkert kunna önska att man gjorde ännu
              mer och ännu oftare, men jag ser ändå att det är ett område där
              man gör saker.
            </seg>
            <seg xml:id="i-3f8c8a422a33735e-0">
              Retorik och tal i alla ära, men det i sig räcker ju inte för
              att rädda livet på de här kvinnorna. Det krävs faktiskt också
              pengar. Det krävs procent och det krävs procentuella ökningar.
              Vi ska komma ihåg att i Afghanistan, ett av de länder där mödradödligheten
              är som allra allvarligast och 20 000 kvinnor dör varje år, räknar
              man med att en säker förlossning kostar 35 kronor. Det är med
              ganska små medel som vi skulle kunna göra väldigt stor skillnad.
            </seg>
            <seg xml:id="i-9f7300206e50bcd3-0">
              Visst är det så att det i FN-systemet och när vi jobbar tillsammans
              i EU finns väldigt många bromsklossar. Men när det gäller svensk
              biståndspolitik är det fortfarande i högsta grad en nationell
              fråga. Vi har makten här i Sverige, eller rättare sagt Gunilla
              Carlsson och den borgerliga regeringen har makten över sin egen
              biståndsbudget. Man kan välja att genomföra satsningar om man
              bara gör det. Därför blir jag också så förvånad när jag efter
              fyra år ser att man inte kan peka på några riktigt stora ekonomiska
              satsningar. Jag hör retoriken, men jag ser inte pengarna. Det
              tycker jag är beklagansvärt.
            </seg>
            <seg xml:id="i-66d2f53fcd5d732b-0">
              Biståndsministern efterfrågar vad vi skulle kunna göra mer. Det
              finns en lång rad åtgärder. Det är en interpellationsdebatt i
              sig. Låt mig säga att jag skulle önska att Sverige tydligare riktade
              satsningar till just kvinnoorganisationer och kvinnorörelser i
              de länder där situationen är som allra tuffast. Jag tycker att
              det var olyckligt att man fasade ut i Nicaragua där de nu har
              infört ett totalt abortförbud. Jag hade önskat att Sverige hade
              funnits kvar där och både stöttat den nicaraguanska kvinnorörelsen
              och varit mer offensiv när det gäller att stötta kvinnorörelser
              över hela jorden.
            </seg>
          </u>
          <note type="speaker" xml:id="i-4b5ad9a7633a1139-0">
            Anf. 43 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-0a16cef09aa2574a-11">
            <seg xml:id="i-07eb27f720c836d6-0">
              Herr talman! Tack för en väldigt bra interpellationsdebatt!
            </seg>
            <seg xml:id="i-b627bd98618b76a6-0">
              Vad gäller till exempel Nicaragua har vi ju sagt att vi ska se
              till att vi har tematiska satsningar kvar på det här området.
              Vi ska också ställa krav på multilaterala organisationer för att
              inte överge kvinnorna i Nicaragua.
            </seg>
            <seg xml:id="i-e0922daf301fcd98-0">
              Jag har inte rätt att ställa frågor till interpellanten, men
              jag tror ju inte att interpellanten tror att om vi såg till att
              varenda krona och öre vi hade i biståndsbudgeten bara gick till
              SRHR hade vi därmed löst problemet.
            </seg>
            <seg xml:id="i-f5927021a6cdf95d-0">
              En av de stora svårigheterna som jag ser nu är just att frågan
              om hälsa och kvinnors ställning är så inkapslad i hemmen. Det
              är alltså lättare i dessa dagar att jobba med demokratistöd och
              att infiltrera, där vi kan använda sociala medier och andra sätt.
            </seg>
            <seg xml:id="i-b80add35c7be12a3-0">
              Förra gången jag kom till exempel till Sudan trodde jag att jag
              var där för att inviga en mödraklinik och att det hade börjat
              hända saker och ting. Efter tre år kunde jag se att det ser precis
              likadant ut. Det har inte blivit något mer. Södra Sudan är nu
              ett av de absolut värst drabbade länderna, där mödradödligheten
              ökar. Det finns en norm som gör att det är helt okej att ta 1213-åringar
              till fruar. Det gör att allt fler barn nu dör i barnsäng. Det
              är fullkomligt oacceptabelt. Då sitter vi där med våra biståndsinsatser.
            </seg>
            <seg xml:id="i-472ae072b3b5be3b-0">
              Jag sade så här: Men vi invigde kliniken och den skulle vara
              i full gång. Nej, prioriteringarna och ägarskapet från sudaneserna
              har gjort att vi inte har gjort det för vi har gjort andra saker
              i stället.
            </seg>
            <seg xml:id="i-1ff06b742c2460cf-0">
              Det är alltså oerhört svårt när vi inte har ägarskapet och tillgången
              till dessa kvinnor. Även om det bara kostar 35 kronor, var hittar
              du kvinnan som skulle behöva få tillgång till en säker abort?
              Hur når du ut till henne?
            </seg>
            <seg xml:id="i-c20ae291d667c4e3-0">
              Vi har pratat om hälsosystemen i dag, som jag tror är viktiga.
              Men det är inte hela frågan. Det är därför värderingsarbetet blir
              så viktigt, för att kunna visa att det inte är okej att förvägra
              kvinnorna dessa rättigheter. Det finns en ekonomisk rationalitet
              för många av världens mäktiga män, och de måste börja se kvinnor
              ur alla dessa aspekter och också tillerkänna dem dessa rättigheter.
            </seg>
            <seg xml:id="i-c2cd561bf01fc545-0">
              Det är därför som jag vill hävda att om vi bara lade alla pengar
              så hade vi ändå inte haft verktygen att nå dessa behövande kvinnor.
              Det är därför vi också måste fortsätta påverkansarbetet. Det gör
              vi. Vi jobbar lokalt och globalt med detta för att se till att
              fler förstår att vi inte kan fortsätta så här, för då kommer vi
              inte att komma åt fattigdomen i världen.
            </seg>
          </u>
          <note xml:id="i-0411d0a078db02c3-4">
            Överläggningen var härmed avslutad.
          </note>
          <note xml:id="i-be1cf7b0733b971c-0">
            12 § Svar på interpellation 2010/11:183 om Gävleborgs yrkeshögskoleutbildningar
          </note>
          <note type="speaker" xml:id="i-005fe8580d74b81c-0">
            Anf. 44 Statsrådet NYAMKO SABUNI (FP):
          </note>
          <u who="unknown" xml:id="i-04941cf89dd3bd6b-12">
            <seg xml:id="i-4d246426b42d08cb-0">
              Herr talman! Åsa Lindestam har frågat mig vilka åtgärder som
              jag avser att vidta för att större hänsyn ska tas till regional
              och lokal ansökan om yrkeshögskoleutbildningar.
            </seg>
            <seg xml:id="i-334f8fd978704bf7-0">
              Åsa Lindestam ställer frågan med anledning av att Gävleborgs
              län endast fått tre yrkeshögskoleutbildningar beviljade av Myndigheten
              för yrkeshögskolan i den senaste ansökningsomgången.
            </seg>
            <seg xml:id="i-8b41e15dad6f18eb-0">
              Låt mig börja med att påminna om att Myndigheten för yrkeshögskolan
              har ett tydligt uppdrag att se till att utbildningar som ska ingå
              i yrkeshögskolan är eftergymnasiala och svarar mot behov av kvalificerad
              arbetskraft i arbetslivet eller medverkar till att utveckla eller
              bevara kvalificerat yrkeskunnande inom vissa smala yrkesområden.
              Vidare har myndigheten i uppdrag att beakta om utbildningen ur
              samhällssynpunkt har en lämplig regional placering innan en ansökan
              beviljas. Det är således myndighetens uppgift att på ett ansvarsfullt
              sätt väga av dessa uppdrag mot varandra när den samlat bedömer
              vilka utbildningar som ska ingå i yrkeshögskolan. Den analys myndigheten
              har genomfört efter den senaste ansökningsomgången, som också
              finns publicerad på myndighetens webbplats, visar att det nu finns
              yrkeshögskoleutbildningar i hela landet, även på Gotland som tidigare
              har varit utan.
            </seg>
            <seg xml:id="i-4a2522bddde674cf-0">
              När det gäller Gävleborgs län kan jag konstatera att bilden inte
              är riktigt sådan som Åsa Lindestam beskriver. Visserligen fick
              länet vid den senaste ansökningsomgången tre utbildningar beviljade,
              men sammantaget har Gävleborgs län hittills tilldelats ca 40 utbildningsomgångar
              av yrkeshögskoleutbildningar. Det motsvarar utbildningsmöjligheter
              för ca 2 000 elever på utbildningar som anordnas inom Yrkeshögskolan
              och att regionen får ytterligare tillskott av utbildad arbetskraft,
              som Åsa Lindestam efterfrågar. Jag ser därför ingen anledning
              att vidta några åtgärder. Den avvägning myndigheten gör mellan
              arbetsmarknadsrelevans och regional placering bedömer jag vara
              rimlig.
            </seg>
            <seg xml:id="i-48eb65eccc5d77fa-0">
              Intresset för att anordna yrkeshögskoleutbildningar är glädjande
              nog stort, vilket visar på att arbetslivet har förtroende för
              yrkeshögskolan. I den senaste ansökningsomgången är det många
              fler än tidigare som har ansökt, och det beror säkerligen på att
              vi har en god utveckling på arbetsmarknaden och att det därför
              behövs utbildad arbetskraft på den nivå som yrkeshögskolan kan
              erbjuda. Regering och riksdag har under de senaste tre åren gjort
              kraftiga förstärkningar på utbildningsområdet med anledning av
              finanskrisen. Det har inneburit att yrkeshögskolan har fått extra
              resurser för att fler ska få utbildning inom områden där det finns
              behov av utbildad arbetskraft när konjunkturen är på väg upp.
              Yrkeshögskolan kan också uppvisa mycket goda resultat. Mer än
              80 procent får arbete efter avslutad utbildning, och Myndigheten
              för yrkeshögskolans analyser visar att arbetslivets medverkan
              i utbildningarna har stor betydelse för detta resultat. Mot bakgrund
              av globaliseringens utmaningar är det regeringens uppfattning
              att yrkeshögskolan på längre sikt får en allt viktigare roll i
              utbildningsväsendet, detta eftersom den är strategiskt viktig
              i regeringens arbete med att förstärka individens kompetens och
              förse arbetslivet med utbildad arbetskraft i hela landet.
            </seg>
          </u>
          <note type="speaker" xml:id="i-f5d69be32be5c5a5-0">
            Anf. 45 ÅSA LINDESTAM (S):
          </note>
          <u who="asa_lindestam_726066" xml:id="i-b888716a15a0d890-0">
            <seg xml:id="i-b2c44ce555207d9b-0">
              Herr talman! Tack, ministern, för svaret!
            </seg>
            <seg xml:id="i-d55e21923aa2e3b4-0">
              Gävleborg är ett län där vi har väldigt hög arbetslöshet. Vi
              har samtidigt en mycket segregerad arbetsmiljö. Vi har män som
              jobbar i industri och vi har kvinnor som jobbar inom vård och
              omsorg. Det här är väldigt svårt att komma åt.
            </seg>
            <seg xml:id="i-904a0852ef39b172-0">
              Vi vet att vägen framåt är utbildning. I går träffade jag ett
              tjugotal personer som högst på sin önskelista hade att få ett
              jobb. Alla de som jag träffade på den skolan sade: Vi vet att
              vi måste ha utbildning, eftersom det inte finns några andra jobb
              att få just nu.
            </seg>
            <seg xml:id="i-4b21892eea4a8bc9-0">
              Samtidigt kan jag läsa att Gävleborg har fått avslag på alla
              dessa utbildningar. Vi har fått tre av 21 utbildningar. Ministern
              säger i svaret att vi har fått 40 utbildningar förut. Jag tycker
              inte att det är riktigt relevant. Ministern, som också har en
              skolbakgrund, vet att det handlar om kontinuitet för utbildningen
              men också för de lärare som arbetar och att ha det långa perspektivet
              när man utbildar människor.
            </seg>
            <seg xml:id="i-0443e0a0433d4cd5-0">
              Vi var jätteglada för några månader sedan när vi fick ett stort
              projekt beviljat hos oss. Vi ska bygga vindkraft till havs. Vi
              har redan fått beviljat att sätta fart och bygga strax under 60
              vindkraftverk. Vi hade där utbildning för vindkraftstekniker som
              skulle jobba till havs. Vi är ensamma i Sverige om den utbildningen.
              Inte heller den fick vi beviljad.
            </seg>
            <seg xml:id="i-118440a2612efb5f-0">
              Det kommer att betyda att vi inte kommer att ha folk. Vi lutade
              vårt öra mot marken och träffade branschen. Vi har frågat: Vad
              behöver ni? Vi har frågat alla i Söderhamn, kommun och landsting
              men också andra arbetsgivare: Vad är det ni behöver?
            </seg>
            <seg xml:id="i-c689cb873ca7478a-0">
              De har svarat oss att de behöver svetsspecialister. Alla som
              har gått svetsspecialistutbildningen hos oss tidigare har fått
              jobb. Vi behöver också kvalificerade anläggningsmaskinförare,
              specialiserade undersköterskor och transportsäljare, det vill
              säga sådana som jobbar med logistiklösning. Vi behöver dessa vindkraftstekniker.
            </seg>
            <seg xml:id="i-b6e7ec0e0ae76a8c-0">
              För varje plats för vindkraftstekniker, de 20 platser som vi
              har haft hittills, har det varit 120130 sökande. Det behov som
              finns täcks inte på långa vägar. Vi kommer att stå utan kunnigt
              folk när de står på plats. Dessa människor ska inte bygga våra
              vindkraftverk utan serva dem när de står på plats. Det är annorlunda
              att serva ute till havs än vad det är på land.
            </seg>
            <seg xml:id="i-5ac997a8e010f098-0">
              Detta är just nu vår möjlighet att få arbete till min lilla stad
              och mitt lilla län. Vi har gått samman just för att vi vet att
              detta behövs. Vi vet också att det är bra för miljön. Just nu
              känns det som att fötterna är dragna från mattan. Vi klarar inte
              detta.
            </seg>
            <seg xml:id="i-2a35cd05fa49af9a-0">
              Vi kommer inte att kunna fylla de behov vi har när vi inte får
              behålla utbildningen. De lärare som har jobbat med dessa delar
              kommer också att försvinna någon annanstans och gå till andra
              ställen. Men vi behöver det hos oss just nu.
            </seg>
          </u>
          <note type="speaker" xml:id="i-066b9cb71659f11e-0">
            Anf. 46 Statsrådet NYAMKO SABUNI (FP):
          </note>
          <u who="unknown" xml:id="i-04941cf89dd3bd6b-13">
            <seg xml:id="i-117859f3accde884-0">
              Herr talman! Jag hör och förstår väldigt tydligt vad Åsa Lindestam
              lägger fram. Åsa Lindestam säger att hon har varit ute och talat
              med arbetsgivare och frågat vad de efterfrågar. Det är också det
              sätt som också Yrkeshögskolan arbetar. De frågar arbetsmarknaden
              vad det är för kompetens som efterfrågas. Utifrån det gör de en
              bedömning av kvaliteten på den utbildning man vill erbjuda men
              också av relevansen på arbetsmarknaden och väger det mot andra
              regioner och vad de har för behov.
            </seg>
            <seg xml:id="i-51bd43fac68df76e-0">
              Yrkeshögskolan jobbar inte på annorlunda sätt än vad du lägger
              fram här. Det är inte så att bara för att man ansöker om att anordna
              en utbildning måste man per automatik få det. Återigen är kvalitetsfrågan
              väldigt viktig. Det kan finnas en och annan utbildning som man
              har ansökt om att få genomföra i Gävleborgs län som höll kvaliteten
              men som ändå inte fick genomföras därför att man tog hänsyn till
              andra regioner och andra delar av landet. Det kan jag inte svara
              på.
            </seg>
            <seg xml:id="i-517c77a25643ae6b-0">
              Min bedömning är att Yrkeshögskolan gör ett väldigt bra arbete
              och utifrån kvalitet, arbetsmarknad och relevans godkänner de
              utbildningar som behövs. Vi har verkligen jobbat för att prioritera
              yrkesutbildningar. Jag vet att vi under många år har prioriterat
              komvuxutbildningar, som också är viktiga. De förbereder unga människor
              och unga vuxna för universitet och högskoleutbildningar. Men det
              visar sig ändå att yrkesutbildningar är det som ger mest effekt
              om man vill få ut människor på arbetsmarknaden. Det handlar om
              människor som vill omskola sig, måste byta jobb och så vidare.
            </seg>
            <seg xml:id="i-c33c8fe3780d7cfe-0">
              Jag håller med om att vi behöver göra mer och satsa de pengar
              som behövs för att utbildningar ska genomföras. Men återigen betyder
              det inte per automatik att alla utbildningar som ansöker måste
              få genomföras. De måste hålla kvalitet som i övriga landet. Jag
              välkomnar Åsa Lindestams intresse för dessa utbildningar. Vi har
              ett antal år framför oss. Det här är bara en omgång. Det är detta
              års beslut som Yrkeshögskolan har fattat. Nästa år måste de fatta
              nya beslut.
            </seg>
            <seg xml:id="i-9ffd08467355a800-0">
              Totalt sett sedan 2009 fram till dagens beslut är det ändå 2
              000 platser som beviljats Gävleborgs län. Det gäller väldigt många
              människor. Kan vi så småningom få alla dessa på arbetsmarknaden
              har vi åstadkommit någonting viktigt för medborgarna i länet.
            </seg>
          </u>
          <note type="speaker" xml:id="i-31304420bdc517c3-0">
            Anf. 47 ÅSA LINDESTAM (S):
          </note>
          <u who="asa_lindestam_726066" xml:id="i-b888716a15a0d890-1">
            <seg xml:id="i-57eb7fafea5c6025-0">
              Herr talman! Jag håller verkligen med om att Yrkeshögskolan är
              bra. Jag skulle önska att ministern ville komma till oss och se
              vilken kraft det finns i vår yrkeshögskola, den lilla vi nu har
              kvar. Jag går dit varje vecka om inte annat bara för att röra
              mig lite bland människorna. Det finns en lust och glädje där som
              är enormt stor.
            </seg>
            <seg xml:id="i-de56f5fa61a51615-0">
              Vi har tidigare för många år sedan gjort ett bra drag. Vi har
              flyttat ihop allting i en enda jättestor byggnad. Det har varit
              väldigt bra tillsammans med gymnasieutbildning. Vi har också startat
              ett teknikcollege där vi går ihop med branschen för att se vad
              som händer i hela Hälsingland, det vill säga halva länet.
            </seg>
            <seg xml:id="i-b60effb413b4dd03-0">
              Vi har tillsammans med dem suttit ned och funderat: Vad är det
              som vore bra just för vår del? När vi tittar på befolkningen i
              Hälsingland och Gävleborg är det mycket som jag sade tidigare.
              Det finns industri och duktiga människor som kan jobba med industri,
              men just den finns inte kvar. Den har flyttat utomlands. Vi hade
              på sin tid LM Ericsson och sedan Emerson som inte finns där längre.
              Därför kunde vi se detta.
            </seg>
            <seg xml:id="i-0cf6a049b9cf00d7-0">
              Vi har gått tillsammans med Södra Norrlands vindkraftscentrum.
              Det är i den konstellationen som vi har de strax under 60 beviljade
              vindkraftverken, men vi söker för 1 000. Vi söker för jättemånga.
              Det kommer att explodera. De ligger långt ute till havs, och befolkningen
              tycker inte heller att de stör. Därför är det så fantastiskt bra,
              och vi kan också hjälpa till med miljön.
            </seg>
            <seg xml:id="i-ae29baf0d3632e20-0">
              Idén faller just nu för oss eftersom vi inte vet hur vi ska klara
              tekniken när vi inte får utbildningen. Regeringen skulle kunna
              ge direktiv till myndigheten. Arbetslösheten är så hög. Vi ligger
              ungefär som den inre delen av Norrland i arbetslöshetssiffror.
              Här skulle man kunna göra någonting för att höja kompetensen.
            </seg>
            <seg xml:id="i-c212d07b1b62c78d-0">
              Alla vet att man måste ha kompetens för att få de arbeten som
              väl finns. Här ligger vi lägre. Då måste man också kunna göra
              olika. Vi har också talat med de lokala lastbilscentralerna, åkerinäringen,
              landsting, kommun och den industri som finns. Alla vi tycker tillsammans
              att det är en jättebra idé och att det är just det vi behöver.
            </seg>
            <seg xml:id="i-3934141f72f4b7da-0">
              Den utbildning som nu har löpt borde kunna få löpa ett antal
              år för att vi ska kunna utbilda, för att den ska bli ännu mer
              kvalitativt bra och för att vi ska kunna bygga kompetensen. Visst
              hör jag att ministern säger att det kommer nya år och nya ansökningstillfällen.
              Det vet jag också att det gör.
            </seg>
            <seg xml:id="i-1bdbf178c188544a-0">
              Vi får hoppas att detta ligger med i röret och att myndigheten
              kan förstå, kanske med hjälp av mer information från vårt län,
              att detta är oerhört viktigt just för oss. Det finns inte så många
              andra saker att satsa på. Detta är framtid och där vi har människor
              som lätt skulle kunna ställa om tack vare en sådan utbildning.
              Jag hoppas att ministern lyssnar och tar till sig de sakerna.
              Det är viktigt för mig.
            </seg>
          </u>
          <note type="speaker" xml:id="i-f68f457bad6727f6-0">
            Anf. 48 Statsrådet NYAMKO SABUNI (FP):
          </note>
          <u who="unknown" xml:id="i-04941cf89dd3bd6b-14">
            <seg xml:id="i-bffcfddc094c0133-0">
              Herr talman! Jag både gläds åt och välkomnar Åsa Lindestams framtidsoptimism.
              Det finns möjlighet till teknikutveckling och möjligheter till
              arbete bara vi utbildar våra medborgare och får ut dem på arbetsmarknaden.
              Jag är övertygad om att också Yrkeshögskolan tittar på just detta.
            </seg>
            <seg xml:id="i-56f77b6e243fcfc2-0">
              Jag är väldigt glad över det intresse som medborgarna har visat
              för yrkesutbildningar, och främst yrkeshögskolans utbildningar,
              och att det är så många som söker på varje plats. Jag hoppas att
              de flesta som verkligen är kvalificerade för dessa utbildningar
              blir antagna och, återigen, att vi inte utbildar människor till
              arbetslöshet utan att man tar in så många som man bedömer har
              möjlighet att så småningom komma ut i arbete.
            </seg>
            <seg xml:id="i-6d3a71650d3e7b30-0">
              Jag tycker att det är jättebra. Vi ska fortsätta att följa utvecklingen
              när det gäller yrkesutbildningar mycket närmare, just på grund
              av att intresset är så stort från medborgarna men också från anordnarna.
              Jag har bestämt mig för att kalla in anordnarna till en hearing.
              När det nu är fler som ansöker och kanske många fler som kommer
              att få avslag är det viktigt att höra om de ser vissa saker som
              behöver förbättras i de rutiner som yrkeshögskolan använder eller
              i det regelverk som regeringen och riksdagen fastställer och vad
              det i så fall kan vara för att vi ska få en så bra sammansättning
              och så bra utbildningar som möjligt och att många utbildningar
              ska kunna genomföras där vi vet att arbetskraften och kompetensen
              efterfrågas.
            </seg>
            <seg xml:id="i-05bfbbfccdc3ab01-0">
              Det finns anledning att fortsätta att gå vidare på den här banan
              och återkomma till det. Jag tycker att det är jätteviktigt och
              jätteroligt att Åsa Lindestam visar en sådan framtidsoptimism
              och att det händer saker i Gävleborgs län. Vi behöver höra mer
              sådant runt om i landet, att det händer saker och att det finns
              chanser för fler människor att komma ut i arbete, kunna försörja
              sig själva och ha en vardag som alla vi andra som går till ett
              arbete har. Det är väldigt viktigt.
            </seg>
            <seg xml:id="i-3da6bb6ead5798aa-0">
              För denna omgång vill jag ändå säga att det är tre utbildningar
              beviljade totalt sedan 2009, och det är 2 000 platser fram till
              nästa år. Låt oss använda oss av de 2 000 platserna på ett bra
              sätt, och låt också arbetsmarknaden vara där och anställa dessa
              personer. Sedan får vi återkomma till ytterligare utbildningar
              i kommande ansökningsomgångar. Men jag håller med Åsa Lindestam
              om att det kan komma att behövas ytterligare utbildningar som
              godkänns och ytterligare människor som måste få plats, men vi
              ska följa utvecklingen på arbetsmarknaden så att vi gör rätt,
              så att vi inte utbildar till arbetslöshet.
            </seg>
          </u>
          <note type="speaker" xml:id="i-39cc682507d00644-0">
            Anf. 49 ÅSA LINDESTAM (S):
          </note>
          <u who="asa_lindestam_726066" xml:id="i-b888716a15a0d890-2">
            <seg xml:id="i-185c923de42bdbc9-0">
              Herr talman! Jag har också varit på Arbetsförmedlingen och tittat.
              Problemet är matchningen, att det kanske finns arbeten som är
              lediga men inte utbildade människor till just de arbetena. Det
              är där man har lagt örat till marken, som jag beskriver det, och
              lyssnat av: Hur gör vi? När vi har gjort det, till exempel med
              svetsutbildningen, har vi också lyckats få dem i arbete. De som
              går en sådan utbildning har fått arbete. Den är ju också stoppad.
              Visst är det väl viktigt att lyssna av branschen så att vi inte
              utbildar till arbetslöshet det vore ett förfärligt slöseri, och
              det ska vi absolut inte göra.
            </seg>
            <seg xml:id="i-0e4e366c03373094-0">
              Jag välkomnar en hearing. Jag välkomnar också ministern till
              ett besök hos oss. Det kunde vara värt ett besök, för det är en
              glädje för dem som går en utbildning och också en glädje för dem
              som får ett arbete så småningom och kan behålla det. I stället
              för att vara i arbetslöshet kan man göra någonting vettigt av
              sitt liv. De 20 personer som jag träffade i går var djupt förtvivlade.
              De får inte göra någonting och har inte tillfredsställelsen av
              ett arbete, som våra liv är så förknippade med. För dem var det
              en stor sorg. Flera av dem hade alltså sin bakgrund inom industrin,
              och de skulle ha kunnat göra ett gott jobb om de fått den här
              utbildningen. Snart står våra vindkraftverk på plats, och hur
              ska vi klara det då? Hur ska vi göra när det går sönder? Ja, det
              hastar.
            </seg>
            <seg xml:id="i-d258ddd0abd5efde-0">
              Välkommen till oss och att se både glädje och sorg, för så är
              det! Jag hoppas att ministern tar till sig det här och lyssnar
              av vad vi behöver även i Gävleborg.
            </seg>
          </u>
          <note type="speaker" xml:id="i-220bc7a474bbb620-0">
            Anf. 50 Statsrådet NYAMKO SABUNI (FP):
          </note>
          <u who="unknown" xml:id="i-04941cf89dd3bd6b-15">
            <seg xml:id="i-fb97334e262792af-0">
              Herr talman! Jag lyssnar och tar med mig Åsa Lindestams kloka
              tankar och ord. Jag tackar framför allt för inbjudan jag kommer
              väldigt gärna på besök, så jag ska se till att planera för det.
            </seg>
            <seg xml:id="i-dd85f28f403d63a3-0">
              Det är självklart att vi inte får missa människor som är intresserade,
              som uppfyller kvalifikationerna för att gå en yrkesutbildning
              och som är efterfrågade på arbetsmarknaden. Det är ett politiskt
              uppdrag att se till att matcha detta: intresse, kvalitet på utbildningen
              och efterfrågan på arbetsmarknaden.
            </seg>
            <seg xml:id="i-6a79ef8b8f8da5f4-0">
              Jag vet inte om Åsa Lindestam läste DN i dag, men jag är också
              bekymrad över att det är få utrikes födda personer som går yrkesutbildningar
              när vi vet att arbetslösheten är väldigt hög framför allt inom
              denna grupp. Det är därför som vi har vidtagit åtgärder där vi
              menar att det borde gå att kombinera en yrkesutbildning med yrkessvenska.
              Människor som kanske har läst sfi några månader eller ett år och
              ännu inte behärskar svenska fullt ut måste få chansen att gå en
              yrkesutbildning och där kombinera utbildningen med att lära sig
              den facksvenska som kan behövas för att vägen in till arbetsmarknaden
              också där ska underlättas.
            </seg>
            <seg xml:id="i-4b9c0aa83d6c0e93-0">
              Jag ser en stor potential att fylla på med yrkesutbildning de
              kommande åren för att utnyttja den högkonjunktur som vi befinner
              oss i, då en del människor på den omstrukturerade arbetsmarknaden
              behöver gå från en bransch till en annan. Utgångspunkten är att
              det ska finnas utbildningar för alla dem som uppfyller kvalifikationerna
              och som efterfrågas på arbetsmarknaden.
            </seg>
            <seg xml:id="i-4534614db470f869-0">
              Jag kommer gärna och studerar vidare hur dessa yrkesutbildningar
              fungerar i Åsa Lindestams län. Jag tackar så mycket för debatten.
              Hör gärna av dig vidare kring frågorna!
            </seg>
          </u>
          <note xml:id="i-0411d0a078db02c3-5">
            Överläggningen var härmed avslutad.
          </note>
          <note xml:id="i-911b00a19874d06f-0">
            13 § Svar på interpellation 2010/11:181 om nivån på bostadsbyggandet
          </note>
          <note type="speaker" xml:id="i-f5a12b43daecf017-0">
            Anf. 51 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-0">
            <seg xml:id="i-06bb246a2a71cfb3-0">
              Herr talman! Maryam Yazdanfar har frågat mig vilka initiativ
              jag avser att ta för att få fart på bostadsbyggandet i Helsingforssregionen.
            </seg>
            <seg xml:id="i-acfe7f17c0cf16de-0">
              Interpellanten anser att jag inte har tagit ansvar för bostadsbyggandet
              i Helsingfors. Jag vill betona att jag känner ett stort engagemang
              och ansvar för hela landets bostadsbyggande och är i allra högsta
              grad medveten om att effekterna av det låga bostadsbyggandet har
              blivit särskilt påtagliga i storstadsregionerna. Inte minst ungdomar
              har de senaste decennierna fått betala ett högt pris för det låga
              bostadsbyggandet. Det är viktigt att ha i åtanke att bostadsförsörjningen
              ytterst är ett kommunalt ansvar. Samtidigt måste kommuner och
              staten hjälpas åt för att skapa långsiktigt goda spelregler för
              ett ökat bostadsbyggande.
            </seg>
            <seg xml:id="i-f3d5cf7275404c05-0">
              De senaste siffrorna över bostadsbyggandet pekar uppåt igen efter
              nedgången i samband med finanskrisen. Enligt de prognoser över
              bostadsbyggandet som Boverket presenterade i höstas kommer byggnation
              av 28 000 bostäder att påbörjas under 2011. Den nivån är långt
              ifrån tillräcklig, men det är ett steg i rätt riktning.
            </seg>
            <seg xml:id="i-bfe9ece9edbf80aa-0">
              Jag värnar om hyresrätten och vill stärka dess ställning på bostadsmarknaden.
              Långsiktigt är goda statsfinanser som ger låga räntor tillsammans
              med stabila spelregler avgörande för viljan att investera i bostäder.
              De nya villkoren på hyresmarknaden som trädde i kraft vid årsskiftet
              är en viktig del i detta. En annan förutsättning för hyresrätten
              är att det råder balanserade villkor för upplåtelseformerna. Hyresbostadsbyggandet
              i Helsingforss län har ökat sedan 2007 och ligger nu på samma
              nivå som under mitten av decenniet. Oron för att regeringens strategi
              med att skapa långsiktigt hållbara förutsättningar för bostadsbyggandet,
              genom att bland annat ta bort produktionsstöden, skulle minska
              bostadsbyggandet har således visat sig vara obefogad.
            </seg>
            <seg xml:id="i-7265810872914e5d-0">
              Inte sällan anges långa planprocesser som en bidragande orsak
              till det låga bostadsbyggandet. En ny plan- och bygglag träder
              i kraft den 2 maj 2011. Genom den nya lagen läggs grunden bland
              annat för en effektivare planprocess och därmed även förbättrade
              förutsättningar för ett ökat bostadsbyggande. Eftersom det är
              kommunerna som beslutar om både översikts- och detaljplaner kommer
              kommunernas förmåga att ta till vara de förenklingar som den nya
              PBL ger förutsättningar för att ha en avgörande betydelse för
              om de framtida plan- och byggprocesserna verkligen kommer att
              förenklas och effektiviseras och på så sätt underlätta bostadsbyggandet.
            </seg>
            <seg xml:id="i-69468eb810ef7d3d-0">
              Även byggreglerna har stor inverkan på bostadsbyggandet. Jag
              är nöjd över att byggreglerna för student- och ungdomsbostäder
              har förenklats från årsskiftet. Ytterligare förändringar i Boverkets
              byggregler kommer under året dels som en följd av den nya plan-
              och bygglagen, dels med anledning av EU-rätten. Förändringarna
              berör bland annat brandskydd, energihushållning samt regler för
              ändring av byggnad.
            </seg>
            <seg xml:id="i-490d0acc472ab0da-0">
              Det är viktigt att ha i åtanke att de byggnationer av bostäder
              som påbörjas nu inte kommer att stå färdiga förrän om ett par
              år och därför ger en reell effekt på bostadsmarknaden först då.
              I avvaktan på att bostadsbyggandet kommer upp till nya långsiktigt
              hållbara nivåer måste det befintliga bostadsbeståndet utnyttjas
              fullt ut. Avdraget vid uthyrning av privatbostad har därför höjts
              ytterligare, och från i år uppgår det till 18 000 kronor per år.
            </seg>
            <seg xml:id="i-c2628d096e759beb-0">
              Sammanfattningsvis vill jag föra en långsiktigt ansvarstagande
              bostadspolitik och inte en sådan kortsiktig och ansvarslös strategi
              som en återgång till det subventionerade bostadsbyggandet skulle
              innebära.
            </seg>
          </u>
          <note type="speaker" xml:id="i-d23d8bd820db1215-0">
            Anf. 52 MARYAM YAZDANFAR (S):
          </note>
          <u who="maryam_yazdanfar_d78180" xml:id="i-30f0581fa70dd891-0">
            <seg xml:id="i-661abffb4a7dc71f-0">
              Herr talman! Jag vill börja med att fråga statsrådet Attefall
              vem vi ska lyssna på. Interpellationssvaret har fått ökad dignitet
              mot bakgrund av statsminister Fredrik Reinfeldts uttalande i Dagens
              Nyheter i helgen. Statsministern leder regeringens arbete och
              säger en viss sak. Bostadsminister Stefan Attefall är ansvarig
              för bostadsfrågorna och säger en annan sak.
            </seg>
            <seg xml:id="i-a7de292635f36151-0">
              För att kanske dra med tittarna i kontexten: Fredrik Reinfeldt
              sade i helgen att hyreslägenheter i Helsingforss innerstad inte
              fungerar utan är en hopplös idé. I undertexten ger han därmed
              också besked om att han i stort sett har gett upp tanken på ett
              bostadsbyggande som faktiskt motsvarar människors behov i den
              här regionen.
            </seg>
            <seg xml:id="i-af95bc05bd88c80f-0">
              Statsrådet Attefall försöker i alla fall vara lite mer sympatisk
              i formuleringarna. Statsrådet känner ett ansvar. Det tycker vi
              om. Statsrådet är medveten om problemet. Det skulle vara ganska
              skrämmande om statsrådet inte var det.
            </seg>
            <seg xml:id="i-a2bec3c31373f2c6-0">
              Men statsrådet säger också att det är ett kommunalt ansvar. Det
              är alltid skönt att ha den kommunala nivån att lämpa över ett
              ansvar på. Jag måste poängtera att de flesta kommuner i regionen
              faktiskt styrs av antingen allianspartner eller också partikamrater
              till Stefan Attefall, så telefonledningarna borde kunna gå varmare
              än att man bara skriver i ett interpellationssvar att det är ett
              kommunalt ansvar.
            </seg>
            <seg xml:id="i-4ce9b63b686eaff4-0">
              Med all respekt för bostadsministern blir det en ganska farsartad
              situation. Signalen från regeringen blir både otydlig och väldigt
              oroande för oss som bor i den här regionen, för alla de människor
              som inte har någonstans att bo och inte kan bygga långsiktigt
              på sitt liv utifrån sina bostadsbehov.
            </seg>
            <seg xml:id="i-edb161c09398e889-0">
              Problemet är att det byggs för litet. Det byggs i dag 8 000 bostäder
              per år i Helsingforssregionen. Det skulle behövas 13 000 bostäder
              per år. Nästan alla kommuner i regionen behöver flera hyresrätter.
              Hälften av kommunerna behöver både bostadsrätter och hyresrätter
              för att täcka upp behoven.
            </seg>
            <seg xml:id="i-0060706166a3a7c7-0">
              Jag är ledsen, men jag har nu frågat statsrådet Attefall flera
              gånger, ända sedan jag blev ordförande i civilutskottet, och statsrådet
              bara fortsätter på den invanda vägen. Det är inte speciellt konkreta
              åtgärdsplaner. De är inte heller i närtid. Det handlar väldigt
              mycket om att känna, att värna och att vilja. Det är jättebra,
              men det måste också bli resultat.
            </seg>
            <seg xml:id="i-171fea057a6586a4-0">
              Statsrådet pratar gärna om de samhällsekonomiska förutsättningarna,
              som låga räntor. Senast i dag hörde vi att Riksbanken höjer reporäntan.
              Vad kommer det att betyda för invånarna i regionen, både de som
              sitter med stora bostadslån och de som vill in på bostadsmarknaden?
            </seg>
            <seg xml:id="i-a834d311aff61b6e-0">
              Statsrådet talar också om det gamla klassiska, borgerliga förslaget
              att hyra ut sin lägenhet. Jag undrar fortfarande hur statsrådet
              tror att det ska lösa några långsiktiga, stora problem för alla
              de unga som måste in på bostadsmarknaden i regionen.
            </seg>
            <seg xml:id="i-31d4bfa09b8d5a7f-0">
              Det är fortsatt samma svar och inga konkreta förslag. Jag blir
              bara mer och mer orolig.
            </seg>
          </u>
          <note type="speaker" xml:id="i-ddb67793af40faf7-0">
            Anf. 53 ANTI AVSAN (M):
          </note>
          <u who="anti_avsan_e6e544" xml:id="i-cf51af2376fef95e-0">
            <seg xml:id="i-5fde0947801177a9-0">
              Herr talman! Maryam Yazdanfar och många andra frågar i dag om
              Moderaterna är negativa till hyresrätter i Helsingforss innerstad.
              Då vill jag bara säga att vi absolut inte är det.
            </seg>
            <seg xml:id="i-3034ddfe3ec317a3-0">
              Statsministerns uttalande, som Maryam Yazdanfar hänvisar till,
              var inte avsett som ett ifrågasättande av hyresrätten som boendeform
              i Helsingforss innerstad utan som en beskrivning av de problem
              som finns på bostadsmarknaden i dag. Det är problem som bland
              annat återspeglas i långa bostadsköer, liten omflyttning och ett
              lågt bostadsbyggande under en lång följd av år.
            </seg>
            <seg xml:id="i-1d882f706c2b257c-0">
              Under de senaste 20 åren har det i Sverige producerats ungefär
              hälften så många bostäder per capita som i våra nordiska grannländer.
              Det blir särskilt tydligt i storstadsområdena.
            </seg>
            <seg xml:id="i-b66c127af47eba5d-0">
              Man kan fråga sig vad det beror på. I någon mån är det naturligtvis
              ett misslyckande för marknaden, som har tagit väldigt stor plats
              i Maryam Yazdanfars interpellation. Den oförmågan har funnits,
              eftersom en efterfrågan av bostäder trots allt har funnits. Men
              det finns också andra förklaringar.
            </seg>
            <seg xml:id="i-af2bf17681179ca9-0">
              Den övergripande orsaken till att det har byggts så lite i Sverige
              har varit en långvarig oförmåga att lösa bostadsmarknadens problem.
              Detta lyckades inte Socialdemokraterna göra under sina senaste
              tolv år vid makten. Ett uppenbart problem tidigare var att ändrade
              subventioner skapade ryckighet i bostadsbyggandet. Ett annat problem
              var att bruksvärdessystemet hade utvecklats till något som inte
              var tänkt från början. Det blev ett redskap som inte i tillräcklig
              omfattning tog hänsyn till läge, standard och andra relevanta
              faktorer.
            </seg>
            <seg xml:id="i-353a7c00889aa7f7-0">
              Det var till och med så synbart för hyresbostadsmarknadens parter
              att det slutligen ledde till trepartsöverenskommelsen mellan Hyresgästföreningen,
              Sabo och Fastighetsägarna, som också har lett till ny lagstiftning
              under en borgerlig alliansregering.
            </seg>
            <seg xml:id="i-237bd80f47ef457a-0">
              Jag vill vara tydlig med att Moderaterna anser att hyresrätten
              är en viktig boendeform som passar många människors behov och
              önskemål. En fungerande och rörlig bostadsmarknad kräver att det
              finns ett tillräckligt antal hyresrätter. För oss är det viktigt
              med valmöjligheter, vilket i sin tur kräver en blandning av olika
              boendeformer, inte minst för att människor ska kunna få en bostad
              som passar deras behov i livets olika skeden.
            </seg>
            <seg xml:id="i-ce886de9d43ea740-0">
              Även vår arbetslinje kräver en fungerande bostadsmarknad, så
              att människor kan flytta till jobb eller studier. Samtidigt är
              det viktigt att slå fast att vi inte anser att det är politiker
              som ska bestämma hur människor ska bo eller vilka boendeformer
              som är att föredra framför andra. Det gör människor bäst själva.
            </seg>
            <seg xml:id="i-11925114b81cd376-0">
              Jag kan återkomma till de nya spelreglerna för kommunala bostadsaktiebolagen
              men också de nya reglerna för hyressättningen. På det sättet har
              det skapats förutsättningar för en bättre fungerande hyresbostadsmarknad,
              vilket långsiktigt stärker hyresrättens ställning som boendeform.
              Det insåg hyresbostadsmarknadens parter, men man undrar om Socialdemokraterna
              vill inse det. Man var i alla fall för lagstiftningen.
            </seg>
            <seg xml:id="i-6170e74ca5e26968-0">
              Hyresgästerna har samtidigt fått en skyddsregel som ska motverka
              kraftiga hyreshöjningar.
            </seg>
            <seg xml:id="i-43ad45535ed2479f-0">
              Att det har blivit lättare att bygga bostäder, i vart fall efter
              den 2 maj i år, har bostadsministern redogjort för alldeles nyss.
            </seg>
            <seg xml:id="i-06c15aa2d3cdfb2f-0">
              Vi har en stark ambition från Moderaternas sida att vara ett
              parti som visar lokalt ledarskap i syfte att skapa goda möjligheter
              för ett långsiktigt hållbart bostads- och samhällsbyggande.
            </seg>
          </u>
          <note type="speaker" xml:id="i-d4d0ffb6511b3260-0">
            Anf. 54 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-1">
            <seg xml:id="i-fc95002b3cf96807-0">
              Herr talman! Jag får börja med att tacka Maryam Yazdanfar för
              att hon säger att jag gör sympatiska uttalanden och visar empati.
              Det är inte dåligt att ha den sidan.
            </seg>
            <seg xml:id="i-ab8c1149b5e65293-0">
              Jag kan kontra med att säga att jag tycker att Maryam Yazdanfar
              beskriver mycket av de problem som många lider av, i och med att
              vi har en bostadsmarknad som präglas av bostadsbrist.
            </seg>
            <seg xml:id="i-a96331fb59fecb29-0">
              Jag kan till och med citera ur den rapport från Socialdemokraternas
              kriskommission som har presenterats i dag, där de gör en mycket
              korrekt analys när de skriver: Bostadsbyggandet och investeringarna
              i infrastruktur har legat på för låga nivåer i flera decennier.
            </seg>
            <seg xml:id="i-2c18ad53ee24814f-0">
              Det är det som är problemet. Vi har sedan 90-talet byggt hälften
              av det våra nordiska grannländer har byggt. Vi har jämfört med
              andra OECD-länder investerat i bostadssektorn betydligt mindre.
              Det gäller jämfört med både nordiska grannländer, europeiska genomsnitt
              och OECD-genomsnittet. Det har pågått under lång tid.
            </seg>
            <seg xml:id="i-d6e7b0bc7eb10d71-0">
              Vi kan se på utvecklingen jämfört med exempelvis våra nordiska
              grannländer. Vi har byggt mycket mindre än de per invånare. Men
              det har inte alls påverkats av om vi har haft subventioner eller
              inte. Våra nordiska grannländer har inte använt sig av det. Under
              socialdemokratisk regeringstid har man använt sig av subventioner,
              men vi kan inte se att det har påverkat byggandet. Troligtvis
              har det snarare bidragit till att konservera byggindustrin och
              inte skapa den förnyelse och produktivitetsökning som man annars
              skulle ha fått.
            </seg>
            <seg xml:id="i-c8bb0b6d448bbb97-0">
              Socialdemokrater och Maryam Yazdanfar brukar i retoriken klaga
              på att vi gör alldeles för lite.
            </seg>
            <seg xml:id="i-b348285e46dfb194-0">
              Jag vill påstå att det under förra mandatperioden gjordes en
              reformering av hyreslagstiftningen. Vi reformerade allmännyttans
              roll. Vi avskaffade den statliga fastighetsskatten. Vi införde
              i stället en låg kommunal fastighetsavgift. Vi har infört ägarlägenheter
              i nyproduktion. Vi har infört statliga garantier under byggtiden.
              Vi har reformerat PBL den nya PBL träder i kraft den 2 maj. Vi
              har också påbörjat ett regelförenklingsarbete som redan har gett
              vissa resultat. Och det ska göras mycket mer.
            </seg>
            <seg xml:id="i-0f0f0e214ceb9399-0">
              Jämför det med den socialdemokratiska regeringsperioden 20022006,
              då det inte skedde några reformer av betydelse på bostadsmarknadens
              område. Det är inget bra record att visa upp om man är socialdemokratisk
              bostadspolitiker.
            </seg>
            <seg xml:id="i-3742c7eb9d89812c-0">
              I stället ser vi en hög ambitionsnivå från vår regerings sida.
              Men det ska bygga på att vi lägger sten till sten till sten i
              bygget av långsiktiga, tydliga spelregler som skapar goda förutsättningar
              för investerare och de som ska bygga hyresrätter, bostadsrätter,
              egnahem och ägarlägenheter.
            </seg>
            <seg xml:id="i-66996584d417fe36-0">
              Sedan vill jag bara kommentera statsministerns uttalande. Vad
              han gjorde i Dagens Nyheter var att beskriva ett problem som de
              facto finns, det vill säga att vi har problem med hyresrätten
              i framför allt Helsingforss innerstad. Det är uppenbart. Det ser
              alla. Men notera också vad regeringen sade i regeringsförklaringen,
              vad statsministern själv läste upp här i kammaren. Det var att
              vi ska stärka hyresrättens ställning. Det ska vi jobba med under
              mandatperioden. Vi kommer att dra i gång ett utredningsarbete
              kring hur vi ska göra detta, där vi bland annat lyssnar in och
              analyserar de olika förslag som kommit från parterna på bostadsmarknaden.
            </seg>
            <seg xml:id="i-898a79f5075427b8-0">
              Jag vill också betona att ambitionen är hög i Helsingforssregionen.
              Allianspartierna talar här om att vi ska försöka klara av att
              bygga 50 000 nya lägenheter i Storstockholmsområdet, varav minst
              15 000 i Helsingforss stad. Jag kommer att följa utvecklingen
              mycket noggrant, vad som händer i Helsingforssregionen, eftersom
              det är en nyckelregion.
            </seg>
            <seg xml:id="i-2c7446d80a7bed34-0">
              Vi vet också att demografin gör att problemen växer framför oss.
              Vi vet att det kommer ut ytterligare tiotusentals ungdomar i just
              den ålder då man efterfrågar en bostad. Vi har alltså en stor
              utmaning framför oss. Men låt oss se till att vi bygger långsiktiga
              och tydliga spelregler och inte hattar på det har politiken alltför
              mycket präglats av tidigare.
            </seg>
          </u>
          <note type="speaker" xml:id="i-0583390d84eb4710-0">
            Anf. 55 MARYAM YAZDANFAR (S):
          </note>
          <u who="maryam_yazdanfar_d78180" xml:id="i-30f0581fa70dd891-1">
            <seg xml:id="i-ddbe646b6c6afbe3-0">
              Herr talman! Det är trevligt att statsrådet Attefall har läst
              kriskommissionsrapporten. Jag tycker att den är väldigt bra. Det
              är kanske ett tips till statsrådets eget parti att göra en sådan
              genomlysning av politiken och se vad man kan förändra. Jag menar
              att kriskommissionen har rätt. Det sade jag redan i budgetdebatten,
              som vi hade före jul i den här kammaren. Ja, kriskommissionen
              har rätt. Jag är inte stolt över socialdemokratisk bostadspolitik
              i alla tider, i alla lägen. Nej, det är jag inte. Där kan vi vara
              helt överens.
            </seg>
            <seg xml:id="i-fb9d4bb4ddfe874d-0">
              Skillnaden mellan mig och statsrådet Attefall är att jag, om
              jag var bostadsminister, skulle lägga mycket mer tid på att se
              till att det byggs någonting i det här landet och att det byggs
              någonting i de regioner där människor vill bo och där efterfrågan
              är hög. Det skulle jag göra i stället för att lägga ned tid på
              att analysera vad socialdemokratiska regeringar har gjort förr,
              vad andra parter har gjort och vad kommunalpolitiker gör. Det
              är inte det som kommer att göra att vi får i gång byggandet i
              det här landet.
            </seg>
            <seg xml:id="i-1d8e40aaf9328e69-0">
              Statsrådet Attefall tog upp alla de åtgärder som han menar att
              den borgerliga regeringen genomfört under förra mandatperioden.
              Under förra mandatperioden var också nybyggnationen i det här
              landet rekordlåg. Jag menar att det finns en massa saker att göra.
              Bland annat handlar det om subventioner.
            </seg>
            <seg xml:id="i-4b5649418116d1a4-0">
              Men det som är så lustigt är att när jag använder ordet subventioner
              blir det som ett rött skynke för den borgerliga alliansregeringen.
              Man vägrar lyssna på någonting annat som oppositionen har att
              säga. Vi säger att vi behöver se över markanvändningen, som den
              offentliga sektorn sysslar med. Vi behöver se över PBL igen. Vi
              behöver se över konkurrenslagstiftningen. Hur fungerar byggmarknaden
              över huvud taget? Vi behöver vidta en hel kader av åtgärder för
              att få i gång byggnationen. Vi behöver också ekonomiska muskler.
            </seg>
            <seg xml:id="i-a175b7d92f5e2c82-0">
              Anti Avsan har, tror jag, läst in sig på något slags socialdemokratisk
              bostadspamflett och står här och vurmar för hyresrätten. Moderaterna
              måste ha haft en bostadspolitisk kurs med inriktning på hyresrättsvurmande.
              Men marknaden kan ju inte sköta allt. Det har marknaden bevisat
              under hela 90-talet och under 2000-talet. Marknaden kan inte sköta
              hela bostadspolitiken själv, för då hade det funnits en jämvikt
              mellan den efterfrågan som människor har på bostäder och det som
              marknaden kan producera. Men så är det inte i dag.
            </seg>
            <seg xml:id="i-f3a28a29c6d48b04-0">
              Att då säga att politiken inte ska lägga sig i är ett hån mot
              alla de människor som står där ute i dag och behöver någonstans
              att bo.
            </seg>
            <seg xml:id="i-a4e1c924b04336d3-0">
              Statsministern beskrev ett problem, som jag tror att alla stockholmare
              är medvetna om, på ett så flyktigt sätt att det inte bara är jag
              som har tolkat det som att statsministern har gett upp hoppet
              om en väl fungerande bostadsmarknad i Helsingforssregionen. Sabos
              vd har skrivit en artikel på Newsmill i dag. Barbro Engman från
              Hyresgästföreningen har skrivit. Det är en rad samhällsplanerare.
              Det sjuder av liv i Bostadssverige. Det finns frågetecken. Vad
              menar statsministern med det här? Det är djupt oansvarigt. Och
              detta borde Attefall och Anti Avsan, som bostadspolitiker från
              Alliansens sida, verkligen ta ett ansvar för.
            </seg>
          </u>
          <note type="speaker" xml:id="i-68bead2e36506964-0">
            Anf. 56 ANTI AVSAN (M):
          </note>
          <u who="anti_avsan_e6e544" next="cont" xml:id="i-0a43aaff57654817-0">
            <seg xml:id="i-5fab79f5a0c549f5-0">
              Herr talman! Ja, det blandas och ges här. Å ena sidan ifrågasätter
              man vad vi tycker om hyresrätter och bostadspolitiken över huvud
              taget. Å andra sidan säger man att man tycker att det låter som
              att vi har gått någon kurs som gäller hyresrätten.
            </seg>
            <seg xml:id="i-2fe3f6e7795fa99d-0">
              Svaret är politikutveckling, och det kanske alla partier förr
              eller senare blir på det klara med att man måste ägna sig åt.
            </seg>
            <seg xml:id="i-e71335efd71618fb-0">
              Man hör ofta att socialdemokratiska politiker säger att vi ska
              bygga. Jag vill påstå att det inte finns några politiker som bygger
              några bostäder förutom de som är byggjobbare eller möjligen de
              som har byggt sin egen bostad. Vi bygger inte bostäder. Däremot
              skapar vi förutsättningar för att andra som har det här som yrke
              ska kunna bygga bostäder, och det innebär definitivt att politiker
              lägger sig i. Vi skapar regelverket.
            </seg>
            <seg xml:id="i-caa71f5549c58b28-0">
              Då kan jag påminna om att den tidigare socialdemokratiska regeringen
              faktiskt inte förlängde de riktade subventionerna. Det underlät
              man att göra hösten 2006. Man hade också en egen plan för hur
              räntebidragssystemet skulle avvecklas. Det tycker jag var tydliga
              tecken på att man inte trodde på det här längre. Och det borde
              man ha sett under alla dessa år, när vi vet att det inte producerades
              bostäder på samma nivå som i vår omvärld.
            </seg>
            <seg xml:id="i-2bd9e3fc88885c20-0">
              Men återigen faller man ned i gamla hjulspår. Det ser vi på andra
              områden också. Det Maryam Yazdanfar säger här och nu, och som
              hon också sade under den bostadspolitiska debatten i anslutning
              till budgetpropositionen, är att man ska bota den sjuke med samma
              medicin som har framkallat sjukdomen. Har ni inte vaskat fram
              någonting bättre under den här tiden? Det talades om en eftervalsanalys.
              Den måste ju ha lett till någonting, eftersom bostadspolitiken
              nu är ett så oerhört viktigt område.
            </seg>
            <seg xml:id="i-3ea77cdf8016201d-0">
              Vi anser att det är viktigt, och det tycker jag att jag redogjorde
              för i mitt första inlägg.
            </seg>
          </u>
          <note xml:id="i-c249348d73cad646-0">
            Ajournering
          </note>
          <note xml:id="i-6921e7af50dd84a7-0">
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u who="anti_avsan_e6e544" prev="cont" xml:id="i-022e5af2c371eacf-0">
            <seg xml:id="i-89589302fd4bbcfa-0">
              Återupptagna förhandlingar
            </seg>
          </u>
          <note xml:id="i-35109bc3f75bb865-0">
            Förhandlingarna återupptogs kl. 18.00.
          </note>
          <note xml:id="i-707494bd276251ec-0">
            13 § (forts.) Svar på interpellation 2010/11:181 om nivån på
            bostadsbyggandet
          </note>
          <note type="speaker" xml:id="i-5b2db9915ccd2f71-0">
            Anf. 57 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-2">
            <seg xml:id="i-515fe12166d31917-0">
              Fru talman! När vi diskuterade de här frågorna innan avbrottet
              sade Maryam Yazdanfar att det var bra att Socialdemokraterna hade
              haft en kriskommission som förändrar politiken. Problemet är bara
              att politiken inte verkar förändras tvärtom. Det verkar som om
              man är färdig att gå tillbaka till mer av den subventionspolitik
              som Socialdemokraterna har stått för tidigare. Det är så det står
              i kriskommissionens rapport, och det var också det som motionen
              vi behandlade före jul i budgetarbetet handlade om: att helt enkelt
              återinföra subventioner.
            </seg>
            <seg xml:id="i-b64cd2cf56dbdcf8-0">
              Man ska komma ihåg att bostadsbyggandet nu ökar i rask takt.
              Vi ser ut att komma till ett bostadsbyggande på uppemot 30 000
              lägenheter under det här året. Det är en oerhört stark utveckling
              just nu, och det gäller för oss att se till att den kurvan fortsätter
              uppåt och ligger kvar på en hög nivå under lång tid.
            </seg>
            <seg xml:id="i-65ef018327b21346-0">
              Vad skulle då en subventionspolitik innebära där man återinför
              de bostadssubventioner som Socialdemokraterna föreslog tillsammans
              med Vänsterpartiet och Miljöpartiet i budgetmotionen och som tydligen
              också kriskommissionen föreslår ska vara Socialdemokraternas politik
              i framtiden? Om man tar de budgetmedel som man avsatte i sitt
              arbete 500 miljoner kronor skulle det, om man någorlunda följer
              de regler som fanns tidigare, innebära att ungefär 4 000 hyresrätter
              kunde få subventioner.
            </seg>
            <seg xml:id="i-ac50645996d46bff-0">
              Men nu säger prognosen att vi ska bygga 7 0008 000 hyresrätter.
              Låt oss säga att Socialdemokraterna får sin vilja igenom och säger
              att nu ska vi ge en subvention till hyresrätter om 500 miljoner
              kronor. Då måste man gå till EU för att få detta statsstöd godkänt.
              Tror ni att någon hyresrätt börjar byggas då, när allting stannar
              av i avvaktan på att få veta hur subventionen kommer att se ut?
              Sedan börjar anpassningen till nya subventioner.
            </seg>
            <seg xml:id="i-fdb019296ca5ddda-0">
              Effekten blir alltså ett avstannat bostadsbyggande och att vi
              får en byggbransch som återigen följer och noggrant ser efter
              var det kommer att finnas subventioner, hur regelverket kommer
              att se ut och vilken typ av lägenheter som kommer att premieras
              med subventioner. Effekten blir alltså en sämre bostadsutveckling.
            </seg>
            <seg xml:id="i-840138be213784cc-0">
              Låt oss slippa den politiken, och låt oss hellre jobba med långsiktiga,
              tydliga spelregler. Jag tycker att Maryam Yazdanfar var inne på
              någonting mycket intressant när hon sade: Låt oss nu titta på
              vad man göra ytterligare enligt plan- och bygglagen. Vad kan man
              göra ytterligare med olika regler som förhindrar, försvårar och
              fördyrar byggandet?
            </seg>
            <seg xml:id="i-7fb921a3535fb18f-0">
              Här skulle jag gärna vilja utmana Maryam Yazdanfar och säga:
              Kom med konkreta förslag! Här är vi lyhörda; här vill vi verkligen
              diskutera.
            </seg>
            <seg xml:id="i-dc8d930c337951e0-0">
              Det är precis de frågorna jag själv ställer mig. Hur kan vi hitta
              regelverk som gör att vi förkortar planprocesser, skapar ett mer
              effektivt system, förbilligar och underlättar nybyggande och också
              skapar regler som skapar bättre förutsättningar för bostadsbyggande
              i alla former?
            </seg>
            <seg xml:id="i-e398ccf40ff53bfd-0">
              Jag skulle gärna inleda ett samarbete om detta med alla som har
              konstruktiva och goda idéer. Jag vill gärna utmana Socialdemokraterna:
              Kan vi kring detta hitta gemensamma lösningar är jag självklart
              med, men jag är inte med om det handlar om att lyda kriskommissionen
              för Socialdemokraterna och återinföra de skadliga bostadssubventionerna.
            </seg>
          </u>
          <note type="speaker" xml:id="i-78875d706f4811df-0">
            Anf. 58 MARYAM YAZDANFAR (S):
          </note>
          <u who="maryam_yazdanfar_d78180" xml:id="i-30f0581fa70dd891-2">
            <seg xml:id="i-6e2e5771ff0ad163-0">
              Fru talman! Jag vill börja med att klargöra frågan om det här
              med subventioner. Statsrådet Attefall var i Alby i veckan, på
              besök ute i den så kallade verkligheten. Där berättade statsrådet
              Attefall att det inte fanns några som helst pengar till att utveckla
              bostadspolitiken. Det fanns inga pengar till att renovera det
              gamla bostadsbeståndet, och det fanns inga pengar till att bygga
              nytt.
            </seg>
            <seg xml:id="i-44cbd2892ce72abd-0">
              Stefan Attefall sitter i en regering där man inte kan byta ut
              de otäta fönstren mot moderna fönster för att göra miljöeffektiviseringar.
              Däremot subventionerar man gärna putsning av samma fönster. Det
              blir ganska ologiskt. Varför är vissa subventioner bra? Putsa
              fönster är bra. Bygga lägenheter till unga som inte har råd att
              bo är dåligt. Det finns till och med medlemmar i samma regering
              som Stefan Attefall tillhör som tycker att det är okej att subventionera
              att någon går ut med hunden. Men att studenter som vill plugga
              på annan ort ska kunna ha en lägenhet, det är liksom utanför de
              ramar som samhället ska ha ansvar för. Det klingar väldigt falskt.
            </seg>
            <seg xml:id="i-e0d8da1cf05aa4e6-0">
              Låt hellre hela marknaden sköta sig själv utan att gå in och
              pilla, för det blir inte speciellt trovärdigt när man annars säger
              att just bostadsmarknaden och nybyggnation eller renovering inte
              ska subventioneras.
            </seg>
            <seg xml:id="i-97458587d46cad1f-0">
              Jag blev faktiskt inte speciellt mycket klokare av den här debatten.
              Frågan är om allmänheten blir det. Jag ser i Expressen att statsminister
              Fredrik Reinfeldt numera är i bråk med Dagens Nyheter om vad regeringen
              egentligen tycker om hyresrätter. Han känner sig missförstådd.
              Jag får hoppas att det ändå är Stefan Attefalls behjärtansvärda
              ord som gäller. Vad politiken är vet vi fortfarande inte, för
              där har det inte skett några klargöranden.
            </seg>
          </u>
          <note type="speaker" xml:id="i-0f29fd47284ff98a-0">
            Anf. 59 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-3">
            <seg xml:id="i-0727019b854d00ad-0">
              Fru talman! Maryam Yazdanfar kan vara övertygad om att regeringens
              politik är att vi ska skapa goda och bra förutsättningar för ett
              ökat bostadsbyggande. Vi har också en ambition att på olika sätt
              försöka stärka hyresrättens ställning. Den politiken har du både
              statsministerns och mitt ord på.
            </seg>
            <seg xml:id="i-e7c13042089d6c81-0">
              Jag noterar också att Maryam inte ville diskutera hur tokigt
              det blir med en sådan subventionspolitik som Socialdemokraternas
              kriskommission föreslår och som budgetmotionen före jul innebar.
            </seg>
            <seg xml:id="i-e7ffa2597ca5dea2-0">
              Maryam lyfter fram ett ROT-avdrag. Men titta då på den rödgröna
              överenskommelsen om ett ROT-avdrag för flerbostadshus! Man kan
              säkert diskutera det lämpliga i att låta ett bostadsbolag få avdragsrätt
              två gånger om, för de har faktiskt avdragsrätt för sina utlagda
              reparationskostnader i resultaträkningen. Skulle man då gå på
              detta förslag, maximalt 50 000 kronor per lägenhet, skulle det
              för en normal lägenhet innebära en subvention på kanske 769 kronor
              för en trea på 65 kvadratmeter. En ordentlig upprustning, som
              Sabo räknar med, kostar 12 000 kronor per kvadratmeter. En begränsad
              upprustning, vilket kanske är mest realistiskt, ligger på kanske
              6 000 kronor. Vad spelar då 769 kronor för roll i sammanhanget?
            </seg>
            <seg xml:id="i-ece9d4bafc7054ba-0">
              Det är det som är problemet med subventionerna. De låter vackra
              i retoriken, men de fungerar inte i praktiken. De skapar bara
              oreda på bostadsmarknaden. Det gäller i stället att hitta de effektiva,
              långsiktiga metoderna för att uppnå effekt.
            </seg>
            <seg xml:id="i-ddd7f0da853b944d-0">
              De här subventionsförslagen är mer ett uttryck för socialdemokratisk
              välvilja än för seriös och sansad politik. Låt oss i stället diskutera
              regelfrågor och plan- och bygglagsfrågor! Här är jag lyhörd och
              vill gärna ha ett samtal och goda idéer. Jag välkomnar dem.
            </seg>
          </u>
          <note xml:id="i-0411d0a078db02c3-6">
            Överläggningen var härmed avslutad.
          </note>
          <note xml:id="i-4e1f815616bf2716-0">
            14 § Svar på interpellation 2010/11:185 om service i hela landet
          </note>
          <note type="speaker" xml:id="i-851d60f0383a2803-0">
            Anf. 60 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-4">
            <seg xml:id="i-a098116065252ea6-0">
              Fru talman! Lena Olsson har frågat mig om jag avser att vidta
              några åtgärder för att upprätthålla grundläggande service för
              landsbygdskommuner och om jag avser att komma med något förslag
              till riksdagen under 2011 i enlighet med de förslag som utredningen
              Utveckling av lokal service i samverkan har lämnat i sitt slutbetänkande.
            </seg>
            <seg xml:id="i-de3ebe8237d0a967-0">
              Jag vill inleda med att konstatera att det bara är två månader
              sedan Lena Olsson interpellerade i samma fråga, och det är naturligtvis
              inte så mycket som hinner hända på den korta tiden, särskilt när
              det också varit jul- och nyårshelger.
            </seg>
            <seg xml:id="i-5a17a6c34b2275e9-0">
              Som Lena Olsson själv framhåller i sin interpellation så kan
              myndigheterna genom att samverka säkerställa sin närvaro även
              på mindre orter. Därför samarbetar också de stora myndigheterna
              i gemensamma servicekontor i hela landet, inte bara i storstäderna.
              Genom att samverka kan myndigheterna upprätthålla service på orter
              där var och en av myndigheterna inte kan ha en egen närvaro. Genom
              servicekontoren får också medborgarna tillgång till hela myndighetens
              service och tjänster även på kontor som tidigare hade ett mer
              begränsat utbud.
            </seg>
            <seg xml:id="i-8aee5d3a17e012a0-0">
              Lena Olsson frågar om jag avser att lämna några förslag till
              riksdagen. Inriktningen på regeringens fortsatta arbete har redan
              redovisats för riksdagen i den förvaltningspolitiska propositionen
              Offentlig förvaltning för demokrati, delaktighet och tillväxt
              som lämnades våren 2010. Utgångspunkten för myndigheternas arbete
              ska vara en likvärdig tillgång till service för alla. Den samverkan
              som några myndigheter har inlett bör utvidgas och fördjupas. Utvecklingen
              av myndigheternas service bör enligt regeringen följas upp på
              ett samlat sätt så att regeringen kan göra en helhetsbedömning
              och vid behov ställa tydligare krav på myndigheterna.
            </seg>
            <seg xml:id="i-f12a6035aeff205f-0">
              Detta är en målsättning och inriktning. Men redan i dag genomförs
              det som sägs i propositionen i praktiken inom ramen för den ordinarie
              myndighetsstyrningen, där service och tillgänglighet är en del.
              Myndigheterna återrapporterar till regeringen hur de samverkar
              med andra, och vid behov kan regeringen ställa tydligare krav
              på de enskilda myndigheterna.
            </seg>
            <seg xml:id="i-ae562a6f44e5a110-0">
              Det pågår ett konkret arbete i dag, både på myndigheterna och
              i Regeringskansliet, men det kan bli ännu bättre. Regeringen kommer
              inom en snar framtid att ta ställning till vilka ytterligare åtgärder
              som behövs.
            </seg>
          </u>
          <note type="speaker" xml:id="i-a1954164c6f82b5b-0">
            Anf. 61 LENA OLSSON (V):
          </note>
          <u who="lena_olsson_fc0610" xml:id="i-6db45edc13ac7b9c-0">
            <seg xml:id="i-26de790e6b178af1-0">
              Fru talman! Jag får tacka statsrådet för svaret. Han säger i
              sitt svar att det bara är två månader sedan vi senast diskuterade
              denna servicefråga. Jag kan bara säga att jag är mycket väl medveten
              om det. Jag kan också tala om att det händer mycket i denna stund
              ute i verkligheten och att det har hänt mycket under den här tiden.
            </seg>
            <seg xml:id="i-2bed40ecbac3e005-0">
              Med tanke på vem som ska företräda verklighetens folk kan jag
              ge några exempel. Försäkringskassan i Malung-Sälens kommun och
              i Leksands kommun slår igen för spontana besök. Det är något nytt;
              verkligheten går fort. Detta kommer att träda i kraft den 1 april.
            </seg>
            <seg xml:id="i-08e5c53e261a2001-0">
              Det innebär att om en pensionär som kanske inte kan det här med
              den nya tekniken och vill ha hjälp med att fylla i ett papper
              och ansöka om bostadsbidrag måste den personen sätta sig i bilen
              och eventuellt åka till Mora. Där kan man ta emot dessa spontana
              besök. Detta tycker jag är en jättestor brist, och jag skulle
              vilja ha en kommentar till det.
            </seg>
            <seg xml:id="i-4ffa1237ddfdb70e-0">
              Jag är medveten om förslaget Offentlig förvaltning för demokrati,
              delaktighet och tillväxt som har lämnats. Detta förslag har vi
              i princip ingenting emot. Felet är bara att det täcker drygt 100
              kommuner av 290. Det blir svårt att få detta att gå ihop när jag
              i svaret läser att utgångspunkten för myndigheternas arbete ska
              vara en likvärdig tillgång till service för alla. Man utelämnar
              alltså landsbygdens mindre kommuner. Jag tycker också att statsrådet
              gömmer sig bakom att vi har fixat servicen till större städer
              i länen. Alltså har man centraliserat det hela till större orter.
              Det är väl ändå så man måste uppfatta det?
            </seg>
            <seg xml:id="i-4a56e8d1e9c0472e-0">
              Meningen med Lars Högdahls utredning, som vi i Vänsterpartiet
              stöder, är först och främst att statliga myndigheter ska samverka
              med kommuner. De ska också eventuellt samverka med det privata
              näringslivet och ideella organisationer detta för att få till
              den grundläggande servicen i alla kommuner. Därför inrättar man
              ett servicekontor i varje kommun. Detta är sådana saker som statsrådet
              kan tala om för sina myndigheter, som står under regeringen, genom
              regleringsbrev och säga: Det är inte frågan om ifall ni vill samarbeta,
              utan ni ska samarbeta!
            </seg>
            <seg xml:id="i-bd1ccb9de9e007d3-0">
              Jag ställer återigen frågan: Är det myndigheterna som ska styra
              regeringen eller är det tvärtom?
            </seg>
            <seg xml:id="i-6a64095307524edf-0">
              Jag ställer också återigen frågan: Är medborgarna till för myndigheterna
              eller är det tvärtom?
            </seg>
            <seg xml:id="i-578e321959ba198f-0">
              Jag bor i en kommun där det kan bli stora avstånd när man ska
              åka för att få sin statliga service. I den förra interpellationsdebatten
              experimenterade man med att säga att detta skulle vara kostsamt.
              Ja, men även vi som bor i landsbygdskommunerna är skattebetalare
              och har rättighet till en grundläggande service. Det blir kul
              när man läser att alla ska ha tillgång till grundläggande service
              och att det är regeringens mening. Men vart har det tagit vägen?
              Nu kom det inte något förslag på den här propositionslistan. Jag
              ställer återigen frågan: När kommer förslaget?
            </seg>
          </u>
          <note type="speaker" xml:id="i-20df7dec6dc9008a-0">
            Anf. 62 PETER HULTQVIST (S):
          </note>
          <u who="peter_hultqvist_bd16a0" xml:id="i-592002f6e128265e-0">
            <seg xml:id="i-8aefdbd0e23f9219-0">
              Fru talman! Det finns i dag en tydlig trend där de statliga verken
              och myndigheterna anpassar sin service i allt större utsträckning
              till att använda webben, Internet och telefon. Bemannade kontor
              koncentreras i allt högre grad till tätorterna. Servicen blir
              sämre för de två miljoner medborgare som bor utanför tätorterna
              eller som av olika skäl inte kan använda den teknikunderstödda
              servicen.
            </seg>
            <seg xml:id="i-36c1b18189252604-0">
              Oavsett vad som sägs är det tyvärr ett faktum att en enhetlig
              servicestruktur över hela landet saknas. Den offentliga servicen
              utvecklas enligt olika mönster, och regeringens styrning är i
              sammanhanget svag. Man säger att det pågår en process där man
              försöker hitta samverkan över sektorsgränser och myndighetsgränser.
              Och visst finns det sådana exempel; så är det. Men det finns också
              exempel på motsatsen på hur en systematisk avlövning av servicen
              sker och där styrningen är obefintlig i sammanhanget.
            </seg>
            <seg xml:id="i-2e7e5d9e31d108d2-0">
              Lars Högdahls utredning Se medborgarna för en bättre offentlig
              service drar upp en helt annan vision. Där handlar det om att
              det i var och en av landets 290 kommuner ska finnas ett servicekontor
              där besökaren kan få personlig kontakt och service i såväl kommunala
              som statliga frågor.
            </seg>
            <seg xml:id="i-9b6962be48440390-0">
              Man ger en bild av att ett sådant här kontor skulle kunna syssla
              med att svara på enkla frågor om allt möjligt eller ge hjälp med
              att söka svar. Det kan ge assistans för självbetjäning och upplysningar
              om olika myndigheters ansvarsområden, etablera kontakt med myndighet
              eller en annan institution, boka möten med myndigheters tjänstemän
              och syssla med utlämning och tolkning av blanketter och förklaring
              av krav och villkor för rättigheter. Det kan ge upplysningar om
              ansökningsförfaranden och handlingar som ska bifogas ansökningar
              och syssla med inlämning av ansökningar och utlämning och tolkning
              av beslut. Exempel på andra ärenden är jämkning av preliminär
              inkomstskatt, utfärdande av ID-kort, folkbokföringsbevis, plats
              i förskola och parkeringstillstånd om man hittar samverkansmöjligheter
              med en kommun.
            </seg>
            <seg xml:id="i-4243df3851161a5f-0">
              Detta är en framtidsvision och en samhällsvision som bygger på
              ett nedifrån-och-upp-tänkande och inte tvärtom. Det är en bild
              av en statlig service i nära samarbete och i anknytning till medborgarna
              där man känner att detta är medborgarnas serviceinstanser. Det
              här är till för oss. Det är det som är syftet med förslaget.
            </seg>
            <seg xml:id="i-497136acd7f810c7-0">
              Men i dag går utveckling åt motsatt håll, även om det uttalas
              ambitioner i olika sammanhang och sägs att det inte är så. Stuprörstänkandet
              är det förhärskande. Distriktsindelningen på de olika myndigheterna
              ser olika ut beroende på vilken myndighet det gäller. Samtidigt
              kan man från riksdag och regering ibland göra allmänna uttalanden
              om att detta är marschriktningen och inriktningen. Men trögheten
              i byråkratin och de olika myndigheternas inre liv och egna ambitioner
              gör att effektiviteten i att verkställa blir oerhört svag.
            </seg>
            <seg xml:id="i-c779e64a9d81cc41-0">
              Jag känner mig inte särskilt tillfredsställd med allmänna deklarationer
              om att saker är på gång eller att det möjligen kommer att hända
              någonting. Det här är frågor som har debatterats och diskuterats
              under oerhört lång tid men med svagt resultat. Vi har också exempel
              där man har kommit i gång med den här typen av verksamhet på försök
              men där det hela har upphört efter en period därför att det inre
              motståndet i organisationen har varit för starkt.
            </seg>
            <seg xml:id="i-c51600831b41b306-0">
              Jag tycker att man ska ta Högdahls utredning på allvar och göra
              någonting ordentligt av detta. Vrid om tänkandet! Min fråga till
              ministern är: Är du beredd att verka för att vi får 290 servicekontor,
              minst ett i varje kommun, här i landet?
            </seg>
          </u>
          <note type="speaker" xml:id="i-0b2b96ca1c2a6185-0">
            Anf. 63 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-5">
            <seg xml:id="i-82590a4b7ff21da8-0">
              Fru talman! Låt mig först säga att jag delar mycket av den problembeskrivning
              som Peter Hultqvist och Lena Olsson gör över de utvecklingstendenser
              som finns, även om jag tycker att den blir lite väl nyanslös.
              Det finns ju också många tendenser som går åt ett annat håll.
            </seg>
            <seg xml:id="i-450f7c330d0d288e-0">
              Låt oss komma ihåg att den svenska modellen bygger på att vi
              ska ha självständiga myndigheter som själva bestämmer hur de vill
              lägga upp sitt arbete för att förverkliga de uppdrag och de uppgifter
              de får från regering och riksdag.
            </seg>
            <seg xml:id="i-1044cdc44ba59d74-0">
              Sedan har vi ett rationaliseringstryck. Vi har nämligen sagt
              att vi ska använda skattebetalarnas pengar på ett effektivt sätt.
              Vi sätter ett tryck på myndigheterna att rationalisera och effektivisera
              sin verksamhet. Vi har befolkningsförändringar som gör att befolkningsunderlaget
              förändras i landet över tid. Vi har en teknisk utveckling som
              gör att nya möjligheter öppnas och att gamla lösningar inte längre
              fungerar. Allt detta leder till att det skapas nya val av organisationslösningar
              för att förverkliga de uppgifter som staten lagt på myndigheterna.
            </seg>
            <seg xml:id="i-b8b4154b61930aec-0">
              Det här sker också på kommunal och landstingskommunal nivå. En
              del av detta kommer fram i den regiondiskussion vi har. Vi ser
              hur statliga myndigheter förändrar sin struktur på regional nivå
              också.
            </seg>
            <seg xml:id="i-447d143c3db0e6bd-0">
              Det politiska målet är självfallet att vi ska ha en ansvarsfull
              ekonomisk hållning och samtidigt se till att vi skapar så god
              service som möjligt för medborgarna. Då ska vi självfallet utnyttja
              den nya tekniken för att förbättra servicen. Det finns många goda
              exempel på att servicen har blivit mycket mer lättillgänglig tack
              vare ny teknik, men det krävs naturligtvis också en god närvaro
              runt om i landet.
            </seg>
            <seg xml:id="i-3dbf9f2a5d4a3279-0">
              Högdahls utredning innehåller många intressanta tankar, men problemet
              har varit att den inte enbart har mött positiva reaktioner i remissomgången.
              Det skapar ett problem för beredande statsråd, departement och
              även för hela regeringen när det gäller att hitta en väg framåt
              i de här frågorna. Det är exempelvis inte helt problemfritt att
              blanda kommunala tjänster och statliga tjänster så att en kommunal
              tjänsteman skulle kunna vara tillräckligt insatt i en rad olika
              statliga myndighetsutövningstjänster och liknande. Det är sådant
              som gör att det krävs att man verkligen jobbar igenom frågorna
              ordentligt.
            </seg>
            <seg xml:id="i-a30e082e79dc0a79-0">
              Jag kan också nämna att utredningen saknar en analys av medborgarnas
              och företagens behov. Det påpekas av flera remissinstanser, och
              utredaren själv påpekar det också. Regeringen behöver därför ett
              bättre underlag för att ta ställning till hur man ska gå vidare.
              Vi jobbar just nu med att ta fram sådana uppdrag och sådana underlag
              att vi kan föra frågan vidare.
            </seg>
            <seg xml:id="i-e9b1877f256ca93a-0">
              Jag kan försäkra att min ambition och regeringens strävan är
              att vi ska skapa så goda förutsättningar som möjligt för service
              för alla medborgare i hela landet. Men vi måste också balansera
              de olika kraven mot varandra och hitta praktiska och framkomliga
              lösningar. Det arbetas för närvarande i Regeringskansliet på olika
              sätt för att föra den här frågan framåt. Jag kan i nuläget inte
              ge exakt besked om när det kommer nya ställningstaganden, men
              jag hoppas att de ska komma inom en snar framtid.
            </seg>
          </u>
          <note type="speaker" xml:id="i-31b63fee6c75f182-0">
            Anf. 64 LENA OLSSON (V):
          </note>
          <u who="lena_olsson_fc0610" xml:id="i-6db45edc13ac7b9c-1">
            <seg xml:id="i-f5bfeccde1909b48-0">
              Fru talman! Statsrådet är väldigt pigg på att tala om att vi
              ska ha självständiga myndigheter. Då måste man också ta sig en
              funderare på vad man skriver och vad man lovar Sveriges befolkning,
              och framför allt landsbygdsbefolkningen. Man talar om för dem
              att man ska ha en likvärdig service över hela landet.
            </seg>
            <seg xml:id="i-754aa06755b6de3f-0">
              I tredje stycket i svaret står det: Den samverkan som några myndigheter
              har inlett bör utvidgas och fördjupas. Vad menar statsrådet konkret
              med det?
            </seg>
            <seg xml:id="i-d9ce01c2a1c5f8b7-0">
              Det står också något i sista stycket som jag är väldigt intresserad
              av. Det står: Regeringen kommer inom en snar framtid att ta ställning
              till vilka ytterligare åtgärder som behövs. Är det något som ligger
              i pipeline?
            </seg>
            <seg xml:id="i-edf4fe32fd398f01-0">
              Attefall säger också att man har höga ambitioner. Jag har hört
              det förr. Det är tredje gången jag interpellerar i frågan. Jag
              skulle fördra att det kommer konkreta åtgärder på det här området.
              Det räcker inte att ha en hög svansföring och höga ambitioner
              när det gäller de så kallade självständiga myndigheterna. Det
              är statsrådets sätt att se det. Han kanske inte vill ta dem i
              öronen.
            </seg>
            <seg xml:id="i-32436a9142bbeb41-0">
              Jag fick ett pressmeddelande från det finska finansministeriet
              och Tapani Tölli. Man har också där uppmärksammat att man måste
              göra någonting åt den statliga servicen. Det står att alla statliga
              tjänster har försvunnit helt på många orter. Det är invånarna,
              medborgarna som är med och betalar till detta, som är tvungna
              att söka dem på orimligt långa avstånd. Vidare säger man att det
              inte enbart räcker med möjligheten att kommunicera via telefon
              eller Internet.
            </seg>
            <seg xml:id="i-c7d1814c72f009b1-0">
              Nej, och vi har inte ens täckning över hela landet. Det blir
              ju svårt.
            </seg>
            <seg xml:id="i-ad7eab085523ee08-0">
              Det finns också sådana tjänster som förutsätter personliga besök
              hos myndigheter. Det var det nya som jag tog upp eftersom det
              inte har hänt så väldigt mycket de två senaste månaderna, men
              det har det bevisligen gjort.
            </seg>
            <seg xml:id="i-13acb95d5cf859e7-0">
              Han kräver att allt fler statliga myndigheter tillhandahåller
              service även vid samverkanskontor. Här har vi ett grannland som
              är mer på hugget än vi själva.
            </seg>
            <seg xml:id="i-e90f3c3a7520877a-0">
              Under de senaste åren har Landsbygdskommittén kommit med förslag
              till åtgärder. Sedan har Lars Högdahls utredning kommit. I somras
              när inlandskommunerna träffades i Östersund lovade en statssekreterare
              att det var alldeles i slutskedet, och så var det bevisligen inte.
              På landsbygdsriksdagen lovades det ganska vitt och brett att det
              skulle komma förslag på åtgärder för en bättre service på landsbygden.
            </seg>
            <seg xml:id="i-9d50a07359d1db45-0">
              Jag vill fråga Attefall var han har sina alliansbröder. Finns
              det någon som sätter ned klacken och säger att det här går vi
              inte med på? Är det det stora partiet? Vart har Centerpartiet
              tagit vägen i den här frågan? De har fått sitt landsbygdsdepartement
              och en landsbygdsminister, men vi har inte sett något konkret
              av detta på landsbygden.
            </seg>
          </u>
          <note type="speaker" xml:id="i-77ef24eda74c6d03-0">
            Anf. 65 PETER HULTQVIST (S):
          </note>
          <u who="peter_hultqvist_bd16a0" xml:id="i-592002f6e128265e-1">
            <seg xml:id="i-9b3a01eb531f0c5a-0">
              Fru talman! Det är just det som Attefall beskriver som är problemet.
              Jag tror att regeringen har en svag position när det gäller att
              åstadkomma detta. Det pratas om självständiga myndigheter som
              vill organisera sig själva, rationaliseringstryck, teknisk utveckling
              och gamla lösningar. Sedan drar man fram hela bilden av varför
              detta ska vara så svårt och varför det inte går. Därmed bekräftar
              Attefall sin egen tafatthet i frågan.
            </seg>
            <seg xml:id="i-63c3dc07289852c9-0">
              Sedan kommer man till själva cloun: Det är ej enbart positiva
              omdömen i remissomgången. Var är den politiska viljan? Var finns
              den? Var står Attefall egentligen här? Är Attefall ett rö för
              vinden när det gäller remissinstansernas eventuella åsikter? Finns
              det någon egen linje som går ut på att vi ska göra detta?
            </seg>
            <seg xml:id="i-0d8012cff22a3f0c-0">
              En bedömning finns med i analysdelen på s. 7591 där man har analyserat
              medborgarperspektivet och utgått ifrån människornas behov. Jag
              förstod att Attefall menade att det är något som saknas i den
              här utredningen, men det är ändå berört här. Där står det att
              trots politiska signaler under lång tid bedrivs kommunal och statlig
              service bara undantagsvis i lokal samverkan. För att tillgång
              till offentlig service ska skapas enligt de politiska målen och
              i ett medborgarperspektiv krävs en strategi för service i samverkan
              med styrning som verkar ovanför de enskilda myndigheterna och
              sektorsintressena.
            </seg>
            <seg xml:id="i-459c2fe3692ba5b4-0">
              Det som krävs är ett politiskt initiativ och någon sorts inriktning
              i sammanhanget som ställer sig över de hinder som Attefall redovisar.
              Min fråga är igen: Är du beredd att verka för ett kontor i varje
              kommun, det vill säga 290 kontor, och för att vi har en statlig
              service som är representerad i vardagen hos människor?
            </seg>
          </u>
          <note type="speaker" xml:id="i-5a7768a447550f1c-0">
            Anf. 66 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-6">
            <seg xml:id="i-826c441f8f5606c8-0">
              Fru talman! För att klara ut det jag sade om att även utredaren
              själv sagt att det saknades heltäckande analyser vill jag nämna
              att utredaren på s. 79 i betänkandet skriver: Jag kan konstatera
              att bristen på utförliga behovsanalyser är ett problem för både
              beslutsfattare och forskare. Det är givetvis ett problem också
              i vår utredning.
            </seg>
            <seg xml:id="i-3206ff8a0dc660db-0">
              Bland annat detta är en del av det arbete vi bedriver för att
              försöka få ett bättre underlag.
            </seg>
            <seg xml:id="i-29709b323ad3427c-0">
              Självständiga myndigheter har vi, och det är något som vi i många
              sammanhang har hyllat. Om vi säger att vi ska överge den modellen
              och fullt ut styra från Regeringskansliet innebär det stora konsekvensändringar.
              En annan strategi, som vi just nu jobbar med, är därför att försöka
              hitta vägar framåt för att kunna öka samverkan och få mer närvaro.
            </seg>
            <seg xml:id="i-54557b2ca25b2b53-0">
              Jag tror att man måste vara realistisk när det gäller detta.
              Jag försökte problematisera frågan utifrån det förändringstryck
              som finns i form av teknisk utveckling, befolkningsförändringar
              och de rationaliseringar som vi i många andra sammanhang månar
              om för att få en effektiv användning av skattepengarna.
            </seg>
            <seg xml:id="i-23c54e2c71ac51a9-0">
              Dessutom måste vi peka på vad som händer på området. Inte minst
              arbetar Skatteverket, Försäkringskassan, Arbetsförmedlingen och
              Pensionsmyndigheten tillsammans för att etablera ett nät av gemensamma
              kontor. Vid årsskiftet 2010/11 var 112 av planerade 124 servicekontor
              öppnade med antingen Försäkringskassan eller Skatteverket som
              huvudman. Där finns då ett tjänsteutbud.
            </seg>
            <seg xml:id="i-52f53f41c8f41448-0">
              Det innebär att det har skapats möjligheter att finnas kvar på
              orter där underlaget annars inte hade varit tillräckligt för något
              kontor alls och med generösare öppettider. Vi har fått servicekontor
              som har öppet mellan 10 och 16 fem dagar i veckan; annars skulle
              öppettiderna ha varit mycket kortare. Dessutom är det en mycket
              effektivare användning av myndigheternas anslag.
            </seg>
            <seg xml:id="i-a2181092fd5a301d-0">
              Det finns en rad orter som har fått bättre service. Som exempel
              kan jag nämna Ronneby och Strömsund. Vi har även orter där olika
              myndigheter tidigare inte haft någon service men som nu genom
              servicekontoren har fått det. Det gäller till exempel Gislaved,
              Angered, Hisingen, Västra Frölunda, Nässjö, Stenungsund, Kista,
              Botkyrka, Sundbyberg, Älmhult och Boden. Det finns alltså en rad
              positiva exempel på att samverkan inneburit att man antingen fått
              ökad service eller kunnat ha kvar en fysisk närvaro trots att
              underlaget egentligen inte riktigt räckt till för det.
            </seg>
            <seg xml:id="i-dfcbcca8878bbbdc-0">
              Dessa saker sker samtidigt; det arbetet pågår. Jag håller med
              om att det är ett problem att hitta en väg framåt när det gäller
              att klara av de hänsyn som olika myndigheter har att ta. Sedan
              finns även många juridiska aspekter sekretesslagstiftning, samordning
              av myndigheters olika rutiner och annat. Det finns således en
              rad problem. Problemet med Högdahls utredning var att han inte
              lyckades lösa alla dessa frågor på ett tillfredsställande sätt,
              så att vi hade fått ett beslutsunderlag som håller hela vägen.
              Därför måste vi jobba vidare med materialet.
            </seg>
            <seg xml:id="i-e92c2b4cf30841e4-0">
              Det pågår ett arbete i Regeringskansliet för att försöka ta steg
              framåt. Min ambition är att medborgarna ska få bättre service
              och att staten är närvarande på så många platser som möjligt.
              Notera min formulering. Jag kan nämligen inte säkert säga att
              vi kommer att finnas närvarande i varenda kommun i landet, men
              ambitionen är att vara närvarande på fler ställen än i dag, att
              göra det i samverkan och på ett effektivt sätt samt att klara
              ut de olika aspekter som finns och som, många gånger legitimt,
              lyfts fram av myndigheterna.
            </seg>
            <seg xml:id="i-b1a6b731367d86ec-0">
              Vi återkommer säkert i frågan. Jag är övertygad om att ni inte
              kommer att ge upp. Jag kommer inte att ge upp när det gäller att
              försöka förbättra den statliga servicen, även om jag känner viss
              ödmjukhet inför de problem som finns i frågan.
            </seg>
          </u>
          <note type="speaker" xml:id="i-7785231fa5dc4277-0">
            Anf. 67 LENA OLSSON (V):
          </note>
          <u who="lena_olsson_fc0610" xml:id="i-6db45edc13ac7b9c-2">
            <seg xml:id="i-6c8453ff42944e8b-0">
              Fru talman! Stefan Attefall talar sig varm för att vi ska ha
              självständiga myndigheter. Så kan det vara till en viss gräns.
              Frågan är bara var den gränsen ska gå. Hur självständiga kan myndigheterna
              bli?
            </seg>
            <seg xml:id="i-266b4870b0e16073-0">
              Här har man med stora ord talat om att man ska ha en grundläggande
              service för medborgarna i hela landet. Så var direktiven till
              utredningen. Nu säger statsrådet att det inte är säkert att man
              kan fixa det i 290 kommuner, vilket jag djupt beklagar. Det blir
              medborgarna som får sitta och köra bil och på så sätt betala notan
              för sina besök hos myndigheterna.
            </seg>
            <seg xml:id="i-bfc5b2b1c7ccad42-0">
              Stefan Attefall gav några exempel. Om vi tar de mindre kommunerna
              långt ute på landsbygden, undrar jag: Finns det någon specifik
              kommun jag vill gärna ha ett konkret exempel i så fall där man
              utvecklat servicen när den en gång har dragits ned? Mig veterligt
              finns inte någon sådan kommun.
            </seg>
            <seg xml:id="i-dfcf558dbe74495a-0">
              När det gäller det sista som statsrådet sade i sitt svar blir
              jag nyfiken. Statsrådet sade nämligen att regeringen kommer inom
              en snar framtid att ta ställning till vilka ytterligare åtgärder
              som behövs. Eftersom det sägs i svaret vet jag att många tittar
              på den här debatten och är nyfikna på vad det kan innebära. Jag
              hoppas att jag kan få svar på det.
            </seg>
            <seg xml:id="i-bfd1ec7485f4c6a8-0">
              Vi lär fortsätta att interpellera tills vi har fått en proposition
              att ta ställning till. Den skulle ha kommit för länge sedan, men
              tyvärr har den inte gjort det.
            </seg>
          </u>
          <note type="speaker" xml:id="i-43c7b30cc3a67de2-0">
            Anf. 68 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-7">
            <seg xml:id="i-4ec97b3489e72636-0">
              Fru talman! När jag säger att alla kommuner kanske inte kommer
              att ha statlig representation kan det lika gärna handla om att
              varje kommun i storstadsregionerna inte måste ha det. Det finns
              många kommuner som ligger oerhört nära varandra, med bara någon
              kilometer mellan tunnelbanestationerna. Då kanske de inte med
              självklarhet ska ha samma utbud av service i form av fysisk närvaro
              som man måste ha när avstånden är stora.
            </seg>
            <seg xml:id="i-e73c3975fdfe2968-0">
              Vad beträffar självständiga myndigheter tror jag att man i grunden
              måste behålla dem, men självklart ska vi hitta former för att
              se till att det finns gemensamma riktlinjer som gör att man får
              bättre fart på samverkan. Det handlar om att ändra attityder långt
              ut i myndighetsleden; där finns säkerligen en del att göra. Naturligtvis
              har vi samma problematik även på den kommunala och landstingskommunala
              nivån.
            </seg>
            <seg xml:id="i-7574c7a9aa13b1a9-0">
              Jag tycker att frågan är viktig och välkomnar ytterligare interpellationer.
              Kanske ska de ställas med lite längre intervaller än två månader,
              men jag försäkrar att jag nästa gång har mer att säga. Vi jobbar
              som sagt hårt med frågan, och den som väntar kommer att få se
              vilka åtgärder det blir. Jag hoppas att vi ska kunna ta en del
              nya grepp för att steg för steg föra frågan vidare åt rätt håll.
              Det är i alla fall min ambition.
            </seg>
          </u>
          <note xml:id="i-0411d0a078db02c3-7">
            Överläggningen var härmed avslutad.
          </note>
          <note xml:id="i-2da89ce2e756cae3-0">
            15 § Svar på interpellation 2010/11:187 om saudiarabisk finansiering
            av moskéer och skolor i Sverige
          </note>
          <note type="speaker" xml:id="i-b1f5bc23c35cbbe9-0">
            Anf. 69 Statsrådet STEFAN ATTEFALL (KD):
          </note>
          <u who="stefan_attefall_5bf196" next="cont" xml:id="i-49cbcb19132c5c0e-0">
            <seg xml:id="i-067e609bf98b488e-0">
              Fru talman! Kent Ekeroth har frågat mig hur jag ser på att ett
              land som Saudiarabien finansierar moskéer och skolor i Sverige
              samt om jag är beredd att likt den norska regeringen agera på
              ett sätt så att bidrag från Saudiarabien till exempelvis moskéer
              och skolor i framtiden motverkas.
            </seg>
            <seg xml:id="i-4a1f52a4bc28e4ce-0">
              Det finns i dag inget hinder mot att föra in pengar till Sverige
              för lagliga ändamål. Kontroll av överföringar görs enligt sedvanliga
              regler för pengatransaktioner. Alltså har jag inte några synpunkter
              på detta så länge det görs inom ramen för svensk lagstiftning.
              I Sverige råder religionsfrihet, och det finns säkert andra länder
              som har kontakter med olika samfund i Sverige.
            </seg>
          </u>
          <note xml:id="i-db70ba0f703bd114-0">
            Som Kent Ekeroth känner till är religionsfriheten och föreningsfriheten
            grundlagsfäst genom bestämmelserna i 2 kap. regeringsformen. Varje
            medborgare har rätt att utöva sin egen religion, antingen ensam
            eller tillsammans med andra, och att anordna offentliga gudstjänster.
          </note>
          <u who="stefan_attefall_5bf196" prev="cont" xml:id="i-fbb59e07a30ac685-0">
            <seg xml:id="i-99eecaf78363ebf9-0">
              Nämnden för statligt stöd till trossamfund har till uppgift att
              pröva frågor om statsbidrag enligt lagen (1999:932) om stöd till
              trossamfund och förordningen (1999:974) om statsbidrag till trossamfund.
              Målet för det statliga stödet till trossamfund är att bidra till
              att skapa förutsättningar för trossamfunden att bedriva en aktiv
              och långsiktigt inriktad religiös verksamhet i form av gudstjänst,
              själavård, undervisning och omsorg. Stöd till trossamfund kan
              lämnas som statsbidrag eller avgiftshjälp, det vill säga statlig
              hjälp med avgifter till registrerat trossamfund. Statsbidraget
              är uppdelat i tre bidragsformer organisationsbidrag, verksamhetsbidrag
              och projektbidrag.
            </seg>
            <seg xml:id="i-a4cc67ccee5aacc1-0">
              Jag tror att en framgångsrik integration bygger på att ge människor
              som invandrar till Sverige möjligheten att finna en trygghet här
              genom sin kultur och religion, utan att detta ständigt ifrågasätts.
              Religiösa gudstjänstlokaler, som till exempel moskéer och kyrkor,
              har en viktig roll som trygghetsbärare och samlingsplats. Många
              samfund har dock inte råd med egna gudstjänstlokaler som passar
              deras behov. Detta gäller särskilt församlingar som naturligt
              inte har etablerade lokaler att söka sig till i Sverige.
            </seg>
            <seg xml:id="i-ea7ac7980b147ab8-0">
              Regeringen har under sin mandatperiod satsat på en fördjupad
              dialog och en samverkan med ett brett spektrum av aktörer i samhället
              i syfte att stärka respekten för demokratin och de grundläggande
              mänskliga rättigheterna. Vi kommer att behöva det civila samhällets
              engagemang, kunskap och kreativitet för att möta framtidens utmaningar.
            </seg>
            <seg xml:id="i-a55147e450321e45-0">
              Som minister för trossamfund är jag övertygad om att trossamfunden
              är en betydelsefull del av det civila samhället.
            </seg>
          </u>
          <note type="speaker" xml:id="i-36af83935ab68ec7-0">
            Anf. 70 KENT EKEROTH (SD):
          </note>
          <u who="kent_ekeroth_fa6033" xml:id="i-c9dd491230f8b54c-0">
            <seg xml:id="i-c573c93b1e3f5532-0">
              Fru talman! Stefan Attefall verkar missa poängen. Att det inte
              finns ett formellt lagligt hinder att föra in pengar i landet
              hindrar inte regeringen från att, liksom sina norska kolleger,
              avstå från att svara på sådana förfrågningar och därmed se till
              att den sortens finansiering uteblir. Saudiarabien kräver enligt
              uppgift nämligen ett aktivt godkännande för att man ska investera
              i skolor eller moskéer i ett land. När faktum är att vi kan hindra
              en sådan finansiering, varför då inte göra det? Ser regeringen
              inget problem med spridandet av sådana åsikter? Är det verkligen
              rimligt att acceptera investeringar från Saudiarabien gällande
              byggandet av moskéer, med tanke på den muslimska ideologins totala
              närvaro och den närmast totala brist på fri- och rättigheter som
              råder där, inte minst för kvinnor?
            </seg>
            <seg xml:id="i-f05f48d5f9737ca0-0">
              Att Saudiarabien har valt att inte tillåta kyrkor i sitt land
              är en sak. Men de bör knappast förvänta sig att moskéer finansierade
              med saudiarabiska pengar ska få byggas här, och Sverige bör ha
              ryggrad nog att motsätta sig detta. Det är en typ av krav som
              är helt och hållet rimligt. Dessutom borde vi aldrig acceptera
              finansiering och därmed inflytande från denna sorts länder.
            </seg>
            <seg xml:id="i-3cf7175a7e09b0f9-0">
              Wahhabismen är den grund som islamiseringsprocessen i stort baseras
              på runt om i världen i dag. Regeringen har med sitt totalt okritiska
              förhållningssätt motverkat bekämpandet av extremism genom att
              inte i tillräcklig utsträckning granska och ta avstånd från finansiering
              från Saudiarabien genom moskéer och skolor. Detta ligger inte
              i linje med den politik som man säger sig föra. Att i svepande
              ordalag hänvisa till religionsfrihet är ett mycket tunt argument
              som egentligen inte har något juridiskt stöd i vare sig internationell
              eller svensk rätt. Religionsfrihet innebär inte frihet att göra
              vad man vill eller bygga vad man vill. Den innebär inte heller
              att en stat ska behöva acceptera att religiösa centrum sponsras
              av totalitära teokratiska regimer. Det är synd att jag behöver
              påtala detta över huvud taget.
            </seg>
            <seg xml:id="i-56113e87241f9007-0">
              Att moskéer och för den delen muslimska friskolor sprider antisvenska,
              antivästliga, antidemokratiska och kvinnofientliga värderingar
              är inte heller någon nyhet. Channel 4 i England har i två reportage,
              det senaste om muslimska skolor, visat exakt hur det kan se ut,
              och det är ingen vacker bild. I Sverige har vi Helsingforss moské,
              som hade Yusuf al-Qaradawi som talare, en galning som bland annat
              hyllat Förintelsen men tyvärr utgör islams mittfåra. Vi har de
              berömda ljudbanden från samma moské. Daniel Alata, en miljöpartist,
              har själv skrivit om sina erfarenheter från Helsingforss moské
              och återigen bekräftat denna bild. Utöver det har vi en viss nyinvald
              riksdagsman, tillika rektor för en muslimsk friskola, som i tv
              tydligt visar att han över huvud taget inte delar svenska eller
              västerländska värderingar, inte minst gällande kvinnor, och skolan
              lär bedrivas därefter.
            </seg>
            <seg xml:id="i-36fe1ea84c671946-0">
              Notera även att Europakonventionen, där religionsfriheten står
              angiven, även täcker tankefrihet och samvetsfrihet. Den skyddar
              alltså först och främst din rätt att ha en åsikt, tanke eller
              tro, och den är fullt inskränkbar med hänvisning till moral och
              skydd för andra personers fri- och rättigheter.
            </seg>
            <seg xml:id="i-f143b72f3d8ac46c-0">
              Fru talman! Attefall tror att en framgångsrik integration bygger
              på att, som han själv säger, utan ifrågasättande låta dem som
              invandrar sprida och bejaka sin kultur och religion. Det låter
              kanske fint och gulligt, men det är snarast oerhört naivt. Det
              innebär spridandet av värderingar som jag redan beskrivit, och
              det bör inte ligga i regeringens eller för den delen Sveriges
              intresse, speciellt inte om det finansieras av Saudiarabien eller
              dylika. Underlåter regeringen och statsrådet att agera medverkar
              de bara till den islamiseringsprocess vi ser i dag och därmed
              även till uppbyggnaden av parallella muslimska samhällen.
            </seg>
          </u>
          <note type="speaker" xml:id="i-9ee9122f790de2e6-0">
            Anf. 71 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-8">
            <seg xml:id="i-477fc533f65f0361-0">
              Fru talman! Jag ber er notera att förfrågan till Sverige kom
              2005. Det var alltså under den socialdemokratiska regeringen,
              vilket är intressant i sammanhanget. Det är också intressant att
              notera att den fråga som Norge fick och som man inte svarade på
              var annorlunda ställd än den som den svenska regeringen fick.
              Vi fick frågan om det fanns några lagliga hinder för ett stöd,
              och vi måste säga att det i svensk lagstiftning inte finns några
              sådana.
            </seg>
            <seg xml:id="i-8febefdb13dca2fb-0">
              Om man vill bekämpa idéer som man själv inte tror på, vilken
              metod ska man använda? Ska man bekämpa människor som inte står
              för religionsfrihet i sitt eget hemland, vilket jag förstår att
              Kent Ekeroth försöker göra en poäng av, genom att förbjuda människor
              att utöva sin tro och förhindra religionsfriheten i Sverige? Jag
              tror inte på en sådan taktik. Jag tror på att man med öppna demokratiska
              medel, med opinionsbildning och debatt, ska fajtas för sina värderingar
              och åsikter.
            </seg>
            <seg xml:id="i-517edf029457f58e-0">
              Det som bekymrar mig mycket i Sverigedemokraternas och Kent Ekeroths
              retorik är schabloniseringen. Man drar allting över samma kam,
              målar upp skräckbilder och försöker framställa alla muslimer som
              mycket skumma och hemska människor.
            </seg>
            <seg xml:id="i-015067c8b9b4a784-0">
              Låt mig dra en parallell till vad som har hänt i Egypten de senaste
              dagarna. Det är ett land med 90 procent muslimer. Egypten är en
              förebild för hela Västeuropa i hur man utför en revolution med
              demokratiska medel. Med en oerhörd noggrannhet har man med fredliga
              metoder störtat en envåldshärskare. Man har till och med efter
              demonstrationerna gått och städat torget ideellt för att göra
              snyggt efter sig. Denna revolution är ur icke-våldssynpunkt och
              ur demokratisk synpunkt ett föredöme för inte minst ett Europa
              som har haft två världskrig, ett Balkankrig och liknande saker.
            </seg>
            <seg xml:id="i-83388c25c1ddc59b-0">
              Vad jag försökte säga med detta är: Dra inte alla muslimer över
              en kam! Gör inte det misstaget, för då kommer vi att skapa ett
              samhälle med tydliga vi och de! Det tror jag inte är vare sig
              korrekt eller bra.
            </seg>
            <seg xml:id="i-836ba88d2aa3ce30-0">
              Jag tycker att det är bra att människor kan samlas i olika lokaler.
              Det är också bra att man tar ansvar för sina lokaler. Personligen
              tycker jag inte att det är lämpligt om man blir styrd av utländska
              aktörer, men vi har inga indikationer på att det varit så i det
              aktuella fall som togs upp i tv-programmet Uppdrag granskning
              , som interpellanten refererar till.
            </seg>
            <seg xml:id="i-fb9cfd62b8a24337-0">
              Vi måste också fråga oss, och det är väl en fråga till Sverigedemokraterna
              och Kent Ekeroth: Vad exakt tycker du att Sveriges regering ska
              göra? Förbjuda moskébyggen? Förbjuda människor som bor i andra
              länder att skänka pengar till svenska medborgare? Vilken är din
              lösning på problemet?
            </seg>
          </u>
          <note type="speaker" xml:id="i-7f74437ae34aa860-0">
            Anf. 72 KENT EKEROTH (SD):
          </note>
          <u who="kent_ekeroth_fa6033" xml:id="i-c9dd491230f8b54c-1">
            <seg xml:id="i-e56f5658a05329e7-0">
              Fru talman! Att frågan kom 2005 ändrar inte frågan som jag ställde
              till regeringen. Uppenbarligen skulle de inte ha agerat annorlunda
              i det fallet.
            </seg>
            <seg xml:id="i-73798e9efff9f63c-0">
              Lagliga hinder eller inte det är fortfarande så att Saudiarabien,
              om regeringen skulle ha sagt att vi inte ser positivt på finansieringen
              därifrån, inte skulle ha gjort det heller. Det har de ändå moral
              nog att inse i dag, och det är också den uppfattning jag fick
              av det som norrmännen anförde i programmet.
            </seg>
            <seg xml:id="i-e3c5666fd5058968-0">
              Detta har inte med religionsfrihet att göra, som jag var inne
              på i mitt tidigare anförande. De kan be till vilken gud de vill,
              precis som alla andra, men religionsfrihet innebär inte rätten
              att bygga vad man vill eller rätten att göra vad man vill. Det
              är två helt olika saker. Man ska inte blanda ihop de begreppen.
            </seg>
            <seg xml:id="i-fa25bc4aab307fa5-0">
              Man ska inte dra alla muslimer över en kam, sade Stefan Attefall.
              Jag har inte pratat om alla muslimer. Jag pratar om Saudiarabien
              och den form av islam som tillämpas där. Jag ska ta några exempel.
            </seg>
            <seg xml:id="i-54802ed411f3d784-0">
              Saudiarabiens utbildningssystem undersöktes. I analysen var det
              genomgående att skolbarnen fick lära sig att man ska bekämpa kristna
              och judar och inte vara vänner med dem. Det var en massa av den
              retorik som man känner igen från moskéer och skolor runt om. Saudi
              Arabias Curriculum of Intolerance heter undersökningen, som gjordes
              av Freedom House. Studenterna blev tillsagda att de inte ska hälsa
              på, bli kompisar med eller respektera de otrogna. Det sades också
              att spridning av islam genom jihad var en religiös plikt. Det
              här var alltså böcker som hade med fem miljoner barn att göra
              i Saudiarabien och som kom från den saudiarabiska staten.
            </seg>
            <seg xml:id="i-be327edd78577f07-0">
              Om de nu har den inställningen till sina egna skolor och de moskéer
              de finansierar, varför skulle de inte ha den i Sverige? Saudiarabien
              har spenderat över 70 miljarder dollar sedan 1979 på att sprida
              sin form av islam runt om i världen. 70 miljarder dollar under
              en 30-årsperiod är ungefär 16 miljarder kronor varje år. Det här
              går till moskéer, madrassor, muslimska skolor och så vidare.
            </seg>
            <seg xml:id="i-6015ad6824106ac5-0">
              Har man den här bilden och en vetskap om vad Saudiarabien står
              för, vad deras skolor står för, vad deras form av islam står för
              och hur de sprider denna runt om i världen kan man inte vara så
              naiv och säga att det bara är religionsfrihet, att allting är
              jättefint och att alla behöver pengar för att ha sina lokaler
              att be i. Då måste man ha ett kritiskt förhållningssätt till vad
              det är för tankeströmningar man flyttar in i landet. Har man då
              en möjlighet att säga nej tack till dessa pengar ser jag inte
              varför man inte ska ta den. Om man samtidigt säger sig vilja motverka
              parallella samhällen, segregation och så vidare kan man inte längre
              stå här och låtsas vara snäll och gullig mot allting och alla
              med denna vetskap om vad som händer i Saudiarabien och vad de
              gör med sina pengar.
            </seg>
            <seg xml:id="i-4474cecfff45da30-0">
              Jag ser inte lika positivt som Stefan Attefall på utvecklingen
              i Egypten, framför allt inte vad gäller framtiden. Jag tror inte
              att det kommer att bli så fint och gulligt som alla vill att det
              ska bli. Muslimska brödraskapet och för den delen sunnimuslimer
              har en syn som inte skiljer sig jättemycket från den i Saudiarabien,
              med muslimsk stat och införandet av sharialagar, och det är de
              facto den starkaste organisationen i Egypten i dag.
            </seg>
            <seg xml:id="i-8a0d8aac364602ac-0">
              De kommer att vinna det här. Liknande krafter kommer att vinna
              i Tunisien, precis som islamistiska krafter har vunnit i nästan
              alla val som de har deltagit i i Mellanöstern. Titta på Turkiet.
              Där vann en islamistregering två val i rad. Titta på Hamas. Titta
              på Libanon. Titta på de områden i Egypten där Muslimska brödraskapet
              ställde upp, där de vann.
            </seg>
            <seg xml:id="i-f7dba02530db1229-0">
              Jag delar tyvärr inte din positiva syn på Egypten, men för att
              återgå till Saudiarabien till exempel är det ganska naivt att
              tro att den form av sunna som de sprider inte är något som kommer
              att påverka Sverige om vi finansierar det med deras pengar.
            </seg>
          </u>
          <note type="speaker" xml:id="i-5763c9576c93c1c7-0">
            Anf. 73 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-9">
            <seg xml:id="i-b1177704f4c816aa-0">
              Fru talman! Ursäkta att jag skrattade till, men när Kent Ekeroth
              börjar jämföra Turkiets valda regering med diktaturen i Saudiarabien
              och liknande saker har han passerat gränsen för vad som är rim
              och reson. Försök inte antyda att någon demokratisk politiker
              i Sverige skulle gilla det saudiarabiska politiska systemet eller
              utbildningspolitiken. Det är inte det som det handlar om. Det
              får vara lite sans i den diskussionen!
            </seg>
            <seg xml:id="i-281e0f4b38489b2e-0">
              Jag försökte sakligt svara på frågan. Frågan till Sverige, som
              den socialdemokratiska regeringen svarade på jag försvarar socialdemokrater
              här, notera det var om det fanns några hinder för att skänka pengar.
              Den svenska regeringen kunde då välja att antingen vara oförskämd
              och inte svara på frågan eller att svara på den. Det finns inga
              juridiska hinder. Detta är allt som har gjorts.
            </seg>
            <seg xml:id="i-22bd8eb4629dfe0a-0">
              Min fråga till Kent Ekeroth är: Vad anser Kent Ekeroth att man
              ska göra, förutom att stå här och spy galla över en massa extrema
              tendenser vi ser i världen? Det kan vi göra hela kvällen tillsammans.
              Det finns mycket otäckt i vår värld av totalitära regimer, diktaturer
              och liknande saker. Det kan vi säkert hjälpas åt att försöka överträffa
              varandra i, men det är inte detta som är problemet. Problemet
              är: Vad gör en regering som vill värna religionsfriheten och samtidigt
              följa internationella regler och svensk lagstiftning? Svara på
              den frågan! Den kan ju komma igen, och då är det bra att veta
              vad Kent Ekeroth säger.
            </seg>
            <seg xml:id="i-af03f60d5a8de089-0">
              Man ska också tänka på att den typ av allmosor som man ger från
              många av de här länderna det är inte alltid regeringarna som ger
              pengar, utan det är oftast olika personer, som i och för sig kan
              stå nära regeringen, som gör det. Följer man de regelverk som
              finns inom islam när det gäller att ge en allmosa är själva poängen
              att man inte ska styra och ställa med hur pengarna används. Man
              ger pengar exempelvis till ett moskébygge, men i själva läran,
              teologin, betyder det att man inte ska lägga sig i hur den används.
            </seg>
            <seg xml:id="i-a555447015636352-0">
              Jag tycker personligen att det är problematiskt om svenska samfund,
              vilken religiös färg de än har, styrs av andra länder eller av
              utländska intressen. Jag tror på svenska självständiga trossamfund
              oavsett religiös tro, men jag måste inse att vi som land, om vi
              ska vara en rättsstat och följa de spelregler som finns, inte
              har stora möjligheter att ingripa mot just penningtransaktioner.
            </seg>
            <seg xml:id="i-98f106e9ed7c3c2b-0">
              Sedan ska vi med demokratiska medel bekämpa alla totalitära tendenser
              vi kan se överallt, oavsett om de uppträder med religiösa eller
              politiska förtecken. Jag tror på den värderingsdebatten.
            </seg>
            <seg xml:id="i-858459ff1461b4fd-0">
              I Sverige måste vi självklart värna om vissa grundläggande värderingar,
              och det gör vi också. Ta exempelvis den läroplan där inte minst
              mitt parti har varit drivande för att vi ska få igenom att skolan
              ska stå för värderingar som bygger på västerländsk humanism och
              kristen tradition. Det är en utmärkt plattform att bedriva ett
              opinionsarbete kring, och det är en grundplåt för det svenska
              skolväsendets värderingar. Självklart ska vi stå för detta, men
              vi ska också utifrån den plattformen vara öppna för många människors
              olika sätt att uttrycka sin tro och övertygelse, men det ska självklart
              vara inom ramen för svensk lagstiftning och svenska regelverk.
            </seg>
          </u>
          <note type="speaker" xml:id="i-c44c5ad36df4356a-0">
            Anf. 74 KENT EKEROTH (SD):
          </note>
          <u who="kent_ekeroth_fa6033" xml:id="i-c9dd491230f8b54c-2">
            <seg xml:id="i-fa944b7a81361b0d-0">
              Fru talman! Jag ska svara på frågan som du, Stefan Attefall,
              ställde. Du vet ju att vi inte vill bygga fler moskéer över huvud
              taget i det här landet, så det är ett steg på vägen. För den delen
              vill vi inte ha muslimska friskolor heller, av ovannämnda anledning,
              för de har en väldigt segregerande effekt och är dessutom inte
              heller en del av den kristna tradition eller de västerländska
              värderingar som du nämnde att svenska skolor ska eftersträva.
              Jag förstår inte hur det går ihop med muslimska friskolor som
              i likhet med den där skolan som vi nämnde tidigare lär ut väldigt
              icke-västliga värderingar, eller för den delen moskéer. Det går
              inte ihop över huvud taget med kristna traditioner eller västerländska
              värderingar. Vi vill inte ha fler moskéer.
            </seg>
            <seg xml:id="i-06372876c08d8e49-0">
              I fråga om finansieringen från Saudiarabien är det så att har
              man möjlighet att säga nej tack så borde man göra det. Sedan borde
              man också överväga lagmöjligheter för att förhindra finansieringen
              från framför allt den saudiska staten men även andra aktörer inom
              Saudiarabien. Som jag precis var inne på innan: Deras eget system
              i deras eget land och det de bevisligen har gjort de senaste 32
              åren minst med alla pengar till alla skolor och moskéer runt om
              i världen talar sitt tydliga språk. Detta har inte med någon religionsfrihet
              att göra, utan det har att göra med att man måste försvara de
              värderingar som vårt land och vår civilisation är byggda på, och
              det gör man inte jättebra genom att bara blint hänvisa till religionsfrihet,
              som inte har med saken att göra, eller fria pengatransaktioner,
              utan här måste regeringen ta sitt ansvar och se till att de här
              åsikterna som kommer från Saudiarabien inte får fotfäste i det
              land som vi vill leva i det västerländska och svenska land som
              vi vill leva i med de värderingar som vi vill ha kvar. Det har
              en segregerande effekt, och då måste man ta sitt ansvar. Då måste
              man kunna svälja sin stolthet och inse att man kanske inte har
              gjort rätt.
            </seg>
            <seg xml:id="i-e4c49e47dd93a5fb-0">
              Beslutet 2005 var kanske inte ert, men frågan kvarstår: Om det
              vore ert, hur skulle ni ha agerat i dag? Jag misstänker att ni
              skulle ha gjort precis detsamma som sossarna gjorde då.
            </seg>
          </u>
          <note type="speaker" xml:id="i-e6c12c4d3a90c353-0">
            Anf. 75 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-a920b208b7d1f7ab-10">
            <seg xml:id="i-9eca64f69fc356cf-0">
              Fru talman! Kent Ekeroth säger att man ska säga nej till en sådan
              här fråga om man har möjlighet. Frågan löd: Finns det lagliga
              hinder? Problemet är bara att juristerna bedömde att det inte
              fanns någon möjlighet att säga nej. Sådan är den lagstiftning
              vi har och de internationella överenskommelser vi har ingått.
            </seg>
            <seg xml:id="i-ecf3f981484c462a-0">
              Sedan säger Kent Ekeroth att Sverigedemokraterna inte vill bygga
              fler moskéer. Det innebär alltså att Kent Ekeroth vill använda
              politiska medel för att hindra människor som vill bygga en moské.
              Det är ett intressant uttalande. Samtidigt säger han att han är
              för religionsfrihet. Men religionsfrihet är ju bland annat att
              kunna samlas i lokaler! För Kent Ekeroth får det tydligen inte
              vara fel lokaler.
            </seg>
            <seg xml:id="i-2ba081953b3c23ce-0">
              Sedan klagar Kent Ekeroth, med all rätt, på Saudiarabien för
              att det är en totalitär regim. Vad är då problemet med Saudiarabien?
              Jo, bland annat att man förhindrar att kristna kyrkor byggs i
              landet. Det är precis samma metoder som Kent Ekeroth vill använda
              i Sverige! Samma totalitära metoder som Saudiarabien använder
              vill han att Sverige ska praktisera. Det är inte religionsfrihet,
              i varje fall inte för mig som kristdemokrat.
            </seg>
            <seg xml:id="i-641f0f7ee71dddbe-0">
              Kent Ekeroth säger att vi ska förhindra penningtransaktioner.
              Hur ska vi göra det? Ska vi värdera hur pengarna används? Ska
              vi ha granskning av detta? Innebär det att en saudiarabisk finansiär
              av ett svenskt företag också ska hindras, eller är det bara just
              i samband med moskéer som man ska förhindra penningtransaktioner?
              Det är en intressant granskningsapparat som Kent Ekeroth och Sverigedemokraterna
              tänker bygga upp.
            </seg>
            <seg xml:id="i-6ecb4aab485e5885-0">
              Sedan säger Kent Ekeroth något som är fullständig gallimatias
              i sammanhanget, nämligen att detta inte handlar om religionsfrihet.
              Det handlar precis om det! Det handlar om att respektera människor
              som inte tror som jag. Människor som har en annan uppfattning
              än jag ska också ha rätt att utrycka den. Om Kent Ekeroth inte
              vet vad religionsfrihet är föreslår jag en grundkurs i ämnet.
              Jag tror att det kan berika honom en del.
            </seg>
          </u>
          <note xml:id="i-0411d0a078db02c3-8">
            Överläggningen var härmed avslutad.
          </note>
          <note xml:id="i-097c169f8e2b6b80-0">
            16 § Svar på interpellation 2010/11:155 om långtidsarbetslösa
          </note>
          <note type="speaker" xml:id="i-0302b015f663e144-0">
            Anf. 76 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-5a1c0882471d57d3-0">
            <seg xml:id="i-c0c2149f57e3b517-0">
              Fru talman! Jasenko Omanovic har frågat vilka åtgärder jag avser
              att vidta för att öka utbudet av arbetstillfällen och därmed minska
              långtidsarbetslösheten i landets mindre dynamiska regioner.
            </seg>
            <seg xml:id="i-c2a303dbe59bd3b4-0">
              Arbetslösheten har under de senaste åren slagit olika hårt i
              olika delar av landet. Vi ser nu tecken på att efterfrågan på
              arbetskraft ökar och arbetslösheten minskar. En av de viktigaste
              utmaningarna vi står inför är att även de som är långtidsarbetslösa
              får ta del av de nya jobben i hela landet.
            </seg>
            <seg xml:id="i-e53dcbdc03fc08d2-0">
              För att detta ska vara möjligt är det viktigt med en fortsatt
              aktiv arbetsmarknads- och utbildningspolitik.
            </seg>
            <seg xml:id="i-4bfc770f99e7b2d3-0">
              I budgetpropositionen för 2011 presenterar regeringen en rad
              satsningar för att motverka att fler personer blir arbetslösa
              under lång tid och för att stärka konkurrenskraften hos dem som
              står långt från arbetsmarknaden.
            </seg>
            <seg xml:id="i-0b396229c2df7369-0">
              Arbetsförmedlingen har en mycket viktig uppgift att se till att
              använda de verktyg som finns för att motverka långtidsarbetslösheten,
              bidra till kompetenshöjning och förbättra matchningen mellan arbetssökande
              och arbetsgivare i hela landet.
            </seg>
            <seg xml:id="i-23510843a8717942-0">
              Jag har i tidigare svar på interpellationer redogjort för hur
              jobb- och utvecklingsgarantin fungerar. Inom de första två faserna
              är arbetsmarknadsutbildning en av flera insatser. Intentionen
              med den tredje fasen av jobb- och utvecklingsgarantin är att personer
              som har varit arbetslösa under lång tid ska få möjlighet att bygga
              upp nya referenser, nätverk och en arbetsgemenskap, genom meningsfull
              sysselsättning hos till exempel en kommun, en ideell organisation
              eller ett företag.
            </seg>
            <seg xml:id="i-38405e9d3c5420b7-0">
              Tvärtom vad Jasenko Omanovic påstår så fokuserar regeringen på
              utbildningsfrågor. Under 2010 deltog till exempel över 70 000
              personer i någon form av utbildning som anordnades av Arbetsförmedlingen.
              Regeringen har också under den gångna mandatperioden gjort stora
              satsningar inom den reguljära utbildningspolitiken. Antalet platser
              på universitet och högskolor samt inom den yrkesinriktade gymnasiala
              vuxenutbildningen, yrkesvux, har tillfälligt förstärkts under
              20092011. Den nya yrkeshögskolan har inrättats och antalet utbildningsplatser
              ökats. Regeringen inför en ny lärlingsutbildning inom den kommunala
              vuxenutbildningen från hösten 2011.
            </seg>
            <seg xml:id="i-a8e1abd1813eaf03-0">
              För att få en god tillväxt i alla delar av landet krävs samverkan.
              Kommuner, regionala aktörer och näringslivet är viktiga parter.
              Ett innovativt och dynamiskt näringsliv med en god anpassningsförmåga
              är centralt för en tillväxt och ökad sysselsättning. Regeringen
              har gjort en rad insatser för att förbättra näringslivsklimatet.
              Det har blivit lättare att anställa, och regelverket för företag
              har förenklats.
            </seg>
            <seg xml:id="i-ceb5ba4ea00ae826-0">
              Regeringen har givit flera myndigheter under Arbetsmarknads-,
              Närings- och Utbildningsdepartementen i uppdrag att gemensamt
              belysa utvecklingen och kommande behov vad gäller kompetensförsörjning.
              Regeringen har även uppmärksammat kompetensförsörjningens regionala
              dimension genom uppdrag till ansvarig aktör för det regionala
              tillväxtarbetet i respektive län att etablera plattformar för
              samverkan kring kompetensförsörjningsfrågor på kort och lång sikt.
            </seg>
            <seg xml:id="i-405a76171edb66fd-0">
              Avslutningsvis vill jag framhålla att Sverige har klarat sig
              bra genom krisen. En orsak till detta är att vår politik gett
              Sverige bra förutsättningar med bland annat mycket starka statsfinanser.
              Detta gör att hela landet har goda förutsättningar att utvecklas
              positivt.
            </seg>
          </u>
          <note type="speaker" xml:id="i-0553b15836fc2a4c-0">
            Anf. 77 JASENKO OMANOVIC (S):
          </note>
          <u who="unknown" xml:id="i-04941cf89dd3bd6b-16">
            <seg xml:id="i-c6553ef90f6df605-0">
              Fru talman! Jag tackar ministern för svaret. Man kan undra varför
              jag lyfter fram den här frågan över huvud taget. Det är förstås
              en väldigt viktig fråga att lyfta fram. I dag har vi bevittnat
              att Riksbanken höjde räntan. Den har höjts med jämna mellanrum
              den senaste tiden i princip var tredje månad.
            </seg>
            <seg xml:id="i-4eea65ecefd9c9fd-0">
              Varför höjer man räntan? Vad kan man göra på marknaden för att
              underlätta den delen så att man inte höjer räntan? Utbud av arbetskraft
              är jätteviktigt i sammanhanget. Vad har regeringen gjort? Men
              kan titta på statistiken från Arbetsförmedlingen.
            </seg>
            <seg xml:id="i-ee0d662eecd581da-0">
              I förhållande till i fjol har det under samma period tillkommit
              20 000 fler nyanmälda platser. Men bara 8 000 fler har fått jobb
              än under samma period i fjol. Glappet mellan nya lediga jobb och
              arbetssökande som får jobb ökar. Flaskhalsar blir ännu större
              problem vid rekryteringar.
            </seg>
            <seg xml:id="i-fcf07273d73cf5c4-0">
              Det innebär att man inte får rätt kompetens. Ett av verktygen
              för att motverka Riksbankens räntehöjning är att ha ganska bra
              utbud på arbetskraft. Det är ett sätt, fru talman.
            </seg>
            <seg xml:id="i-ec1a7ad7f65dee92-0">
              Det andra sättet är att se till att jobben i största möjliga
              mån sprids ut över landet. Arbetslösheten ser ut så att ju längre
              bort från storstäderna man kommer, desto högre är arbetslösheten.
              Där finns dessutom den största risken att hamna i den strukturella
              arbetslösheten.
            </seg>
            <seg xml:id="i-18354fb44278a5d8-0">
              Det är den arbetslöshet där man blir fast och där man till slut
              hamnar i regeringens fas 3. Det är 50 000 människor som hamnat
              i regeringens fas 3 inom jobb- och utvecklingsgarantin.
            </seg>
            <seg xml:id="i-303f689fa55477ff-0">
              Jag har berättat om siffrorna för nya jobb och de arbeten som
              tillsätts, det vill säga de sökande som får jobb genom Arbetsförmedlingen.
              Under samma tid har antalet personer i fas 3 ökat med 91,7 procent
              i hela landet på ett år.
            </seg>
            <seg xml:id="i-d1995d73d8d604ba-0">
              I mitt eget län Västernorrland är det 98,3 procent. I Västerbotten
              är det en ökning på 124 procent på ett år och i Dalarna 121,8
              procent. Det kan man se på Arbetsförmedlingens hemsida. Det finns
              statistik där som visar det.
            </seg>
            <seg xml:id="i-0ea7d37b3117921e-0">
              Fru talman! Jag återkommer med mer om detta i nästa anförande.
            </seg>
          </u>
          <note type="speaker" xml:id="i-2f8aa5f2be1a7c7c-0">
            Anf. 78 HANIF BALI (M):
          </note>
          <u who="hanif_bali_8499a8" xml:id="i-a155fed61a787396-0">
            <seg xml:id="i-9b4896c7421c9cff-0">
              Fru talman! Det är rätt intressant att Omanovic talar om att
              vi ska öka utbudet på arbetsmarknaden. Det är väldigt viktigt.
              Det är exakt vad regeringens åtgärder har gjort.
            </seg>
            <seg xml:id="i-a53cd7f3a9199c7e-0">
              I stället för att som den gamla socialdemokratiska regeringen
              med Göran Perssons skrivbordspolitik ta bort arbetslösheten med
              olika program, Amspolitik och åtgärder ser vi till att de arbetslösa
              hamnar i en jobb- och utvecklingsgaranti. Vi synliggör arbetslösheten
              och ser med aktiva åtgärder till att de hamnar i arbete.
            </seg>
            <seg xml:id="i-1af687c05719b32c-0">
              Det finns stora utmaningar med att underlätta för långtidsarbetslösa
              att få ett arbete. Det är viktigt att vi satsar på åtgärder och
              insatser så att det blir mer lönsamt att arbeta och inte minst
              så att företag utvecklas och stannar i Sverige.
            </seg>
            <seg xml:id="i-9df8fe42f50083ff-0">
              När vi talar om Riksbanken kanske det inte längre tillhör riksdagen
              att bestämma räntan. Men en viktig grej är att vi har en tillväxt
              som ser till att människor får jobb. Om människor har arbete klarar
              de också av en högre räntebörda.
            </seg>
            <seg xml:id="i-e8dd731342ff99ab-0">
              De förslag som ni föreslår som åtgärder är gammal skåpmatspolitik.
              Det är nästan som att gå in i en tidsmaskin och åka tio år tillbaka
              till hur Göran Persson bedrev politik i det här landet och gömde
              undan arbetslöshet i olika program, förtidspensionering etcetera.
            </seg>
            <seg xml:id="i-52f91137090292e0-0">
              Jag ser att oppositionen fortfarande föreslår plusjobb, som inte
              ledde någonvart. Nu talar ni om utbildningsvikariat, som vanligt
              folk kallar för friår. Samtidigt vill ni höja skatterna för människor
              som jobbar.
            </seg>
            <seg xml:id="i-b4fbcca63b5957af-0">
              Det är rätt intressant att de förslagen kommer nu i en tid då
              Socialdemokraterna vinkar för förnyelse. Den förnyelsen verkar
              bestå av skatteökningar och höjda arbetsgivaravgifter speciellt
              för ungdomar. Hur leder det till fler jobb om vi börjar gömma
              undan människor i utbildningar och arbetslöshet i olika program?
            </seg>
            <seg xml:id="i-8cd4e44bae2d6b52-0">
              Vad regeringen har gjort är att se till att synliggöra dessa
              människor och se till att de hamnar i aktiva åtgärder. En stor
              andel av dem går vidare till jobb. Det går inte att förneka.
            </seg>
            <seg xml:id="i-866d4fbb8d0391c5-0">
              En stor reform som regeringen har gjort med fas 3 är att det
              är en hundraprocentig sysselsättning. Man ser till att dessa människor
              får ett cv, ett kontaktnät, träffar människor och inte låser in
              sig i utanförskap utan är delaktiga i samhället.
            </seg>
            <seg xml:id="i-eaa5116b7f6da48b-0">
              Det leder till att fler hamnar i arbete och just det som Omanovic
              ville ha, nämligen ett ökat utbud på arbetsmarknaden.
            </seg>
          </u>
          <note type="speaker" xml:id="i-b3e38ca41ec11842-0">
            Anf. 79 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-5a1c0882471d57d3-1">
            <seg xml:id="i-9c92cad993f6336c-0">
              Fru talman! Jag vill tacka för frågan, Jasenko Omanovic. Frågan
              om arbetslöshet och full sysselsättning är ett av regeringens
              allra viktigaste och mest prioriterade områden. Det är därför
              oerhört glädjande att vi, trots att vi har haft den allvarliga
              sysselsättningskrisen, kan se att arbetslösheten sjunker och sysselsättningen
              ökar. Vi kan också se att det är 20 000 färre långtidsarbetslösa
              än för bara ett år sedan. Det har heller inte varit så många anmälda
              arbeten på Arbetsförmedlingen under flera decennier, så det är
              en positiv trend.
            </seg>
            <seg xml:id="i-406e147f1a876a36-0">
              Man ska också komma ihåg att antalet lediga platser som finns
              på Platsbanken på Arbetsförmedlingen är ungefär en tredjedel av
              de lediga platser som finns att förmedla.
            </seg>
            <seg xml:id="i-115bccf2c3119515-0">
              Just nu när jobbchanserna ökar så mycket i Sverige, arbetsgivarna
              suktar efter kompetent personal och vi vet att det finns väldigt
              många, inte minst utrikes födda, som besitter en hög outnyttjad
              kompetens, just i det skedet vill Socialdemokraterna minska matchningsstödet
              genom att ta bort jobbcoacher när de behövs som allra bäst. Det
              kan jag tycka är lite förvånande, och det kommer sannolikt att
              leda till att färre platser kan besättas.
            </seg>
            <seg xml:id="i-e5d6814c6ca458fc-0">
              Det är mycket som går åt rätt håll, men det finns grupper som
              jag oroar mig för. Det är också det som visar sig i Arbetsförmedlingens
              rapport, senast från i går. Det är grupper som sticker ut i arbetslöshetsstatistiken.
              Det är personer med funktionshinder, med nedsatt arbetsförmåga.
              Det är personer med låg skolunderbyggnad. Det är någonting jag
              tar väldigt allvarligt på.
            </seg>
            <seg xml:id="i-f6c1f7b5a5e5dfe9-0">
              Det finns en mängd åtgärder riktade till arbetsgivare för att
              särskilt hjälpa funktionshindrade att komma in på arbetsmarknaden.
              Där försöker vi nu göra insatser genom att Arbetsförmedlingen
              ska rigga ett informationsprojekt eller en kampanj riktad till
              arbetsgivare för att visa på vilken vinna-vinna-vinna-situation
              det är för alla berörda om man vill och vågar anställa personer
              som har varit borta länge från arbetsmarknaden. Det är ett oerhört
              prioriterat område.
            </seg>
            <seg xml:id="i-2d5b43f2810db6c8-0">
              Det finns också brister bland dem som har en låg skolunderbyggnad,
              som bara har en grundskoleutbildning eller mindre än det. Vi har
              gjort enormt stora satsningar på just utbildning och att äldre
              personer kan läsa in utbildning med ett förhöjt studiebidrag.
            </seg>
            <seg xml:id="i-2475fceefaa2c72f-0">
              Det som var glädjande i Arbetsförmedlingens rapportering i går
              var att i den grupp som är långtidsarbetslösa, som har varit arbetslösa
              i minst tre år men i genomsnitt i åtta år och många så länge som
              1015 år, kan vi se att sex av tio lämnar jobb- och utvecklingsgarantin
              för att komma i jobb. Det är en positiv utveckling, även om jag
              långt ifrån är nöjd förrän alla som har möjlighet också kan hitta
              en anställning. Men det krävs också att arbetsgivare runt om i
              Sverige ser vilken fördel det är att kunna anställa en erfaren
              person som har mycket kvar att ge trots att den personen kan ha
              varit borta en period från arbetsmarknaden. Där tror jag att vi
              alla har en roll att fylla.
            </seg>
            <seg xml:id="i-21ad2098df9c5961-0">
              Jag är försiktigt optimistisk. Det går åt rätt håll för Sverige.
              Tack vare att vi har en av Europas allra starkaste ekonomier har
              vi också råd att satsa så mycket som 69 miljarder kronor varje
              år på just en aktiv arbetsmarknadspolitik.
            </seg>
          </u>
          <note type="speaker" xml:id="i-be17e8954a127fd5-0">
            Anf. 80 JASENKO OMANOVIC (S):
          </note>
          <u who="unknown" xml:id="i-04941cf89dd3bd6b-17">
            <seg xml:id="i-16cf0845d2bef923-0">
              Fru talman! Jag har en ordningsfråga. Jag hoppas att talmännen
              informerar alla ledamöter om att en interpellationsdebatt är ett
              verktyg för att granska regeringen. Det finns allmänpolitisk debatt
              och det finns utskottsdebatter där man om man vill kan debattera
              mellan ledamöterna. Interpellationsdebatter är någonting som vi
              ledamöter av Sveriges riksdag har som möjlighet att granska regeringsarbetet
              och regeringen.
            </seg>
            <seg xml:id="i-e74cb39488e24a3d-0">
              Med det sagt skulle jag vilja återgå till frågan. Det är självklart
              att det har blivit bättre på arbetsmarknaden. Problemet är ju
              att det inte har blivit bättre för dem som är i fas 3 i jobb-
              och utvecklingsgarantin. Det har faktiskt varit så att bara 5,6
              procent av alla dessa människor kommer ut på den reguljära arbetsmarknaden.
              Det är 5,6 procent som får ett reguljärt jobb på arbetsmarknaden.
              Det är väldigt lite.
            </seg>
            <seg xml:id="i-38701c6a71b389cd-0">
              Varför är det så? Det är förmodligen för att man hänvisas till
              en arbetsgivare där man ska jobba i två år och få nästan inget
              betalt för det. Under den här tiden är man förbjuden att utbilda
              sig, att försöka få någon slags kompetenshöjning. Inte ens kvällskurs
              får man gå. Då är det självklart att resultatet blir 5,6 procent
              som får jobb på den reguljära arbetsmarknaden. Det är väldigt
              lite. Det är nästan ingenting.
            </seg>
            <seg xml:id="i-e4cf50c1bfc30714-0">
              Varje morgon när Sverige vaknar är det 50 nya personer som går
              in i fas 3 i det som jag tror är arbetsmarknadspolitikens värsta
              åtgärd genom alla tider. Det finns ingenting, absolut ingenting
              som kan matcha det. Det finns inte en enda åtgärd i historien
              som kan matcha det här. Som anställd får man 60 procent av reducerad
              a-kassa och får jobba under två år.
            </seg>
            <seg xml:id="i-ab949605fcc922b6-0">
              Det finns faktiskt, måste jag tillägga, en del arbetsgivare som
              verkligen anstränger sig för att hjälpa de här människorna därav
              de 5,6 procenten. Det är inte tack vare åtgärder man kommer ut
              på marknaden utan tack vare de arbetsgivare som är väldigt seriösa.
              Vi har i medierna mest hört att det finns en del oseriösa arbetsgivare
              som tjänar grova pengar på det här. Det hoppas jag att ministern
              åtgärdar och förhindrar att folk utnyttjas. Men de få procent
              som får jobb är inte tack vare politiken utan tack vare ansträngningarna
              hos de arbetsgivare där de här personerna jobbar. Det i sig säger
              att åtgärden som åtgärd betraktad är fullständigt misslyckad.
            </seg>
          </u>
          <note type="speaker" xml:id="i-de69b3367b97bd4c-0">
            Anf. 81 HANIF BALI (M):
          </note>
          <u who="hanif_bali_8499a8" xml:id="i-a155fed61a787396-1">
            <seg xml:id="i-fba4430715daa161-0">
              Fru talman! Jag ska försöka formulera en fråga också.
            </seg>
            <seg xml:id="i-4036fe4c7150ace4-0">
              Jag noterar att det här framställdes som den sämsta åtgärden
              i arbetsmarknadspolitiken någonsin i Sverige. Jag kan inte hålla
              med.
            </seg>
            <seg xml:id="i-cf8669eb999fd49a-0">
              Du pratar, Jasenko Omanovic, om hur många människor som går in
              i fas 3 varje dag, men du glömmer att berätta om dem som går ut
              ur fas 3. Det vi har kunnat se av den rapport som Arbetsförmedlingen
              lämnade i går var att 20 personer lämnar fas 3 varje dag. 19 procent
              kommer ut ur fas 3. Det är människor som har varit arbetslösa
              i kanske tio femton år som hamnar i arbete. Det tycker jag inte
              är världens sämsta arbetsmarknadsåtgärd.
            </seg>
            <seg xml:id="i-bd35c0f47cde9475-0">
              Det jag däremot tycker är världens sämsta arbetsmarknadsåtgärd
              är när till exempel Morgan Johansson är ute och pratar om arbetstidsförkortning
              och i går när Ylva Johansson pratade om att genomföra utbildningsvikariat,
              eller friår som det heter, arbetstidsförkortning, mer ledighet
              och högre skatter. Det finns bara ett enda ord för det. Det är
              siestapolitik. Det är inte en arbetslinje. Vi måste se till att
              ha en arbetslinje som fungerar. För de här personerna behöver
              vi göra fler insatser, absolut, men vi bör inte gå tillbaka till
              den gamla socialdemokratiska politiken där man gömmer undan människor
              i olika program och inte låter dem vara en del av arbetslivet.
              Därför har jag faktiskt en fråga till ministern.
            </seg>
            <seg xml:id="i-22ffdd1f2e928ad3-0">
              Vilka insatser är det regeringen har sjösatt från och med den
              1 januari och hur ämnar de hjälpa människor att hamna i arbete?
            </seg>
          </u>
          <note type="speaker" xml:id="i-87e88049e7253219-0">
            Anf. 82 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-5a1c0882471d57d3-2">
            <seg xml:id="i-305546589049ccd8-0">
              Fru talman! Jag ska återkomma till den fråga som Jasenko Omanovic
              ställde i sin interpellation och som jag kanske inte riktigt besvarade
              i mitt första inlägg, nämligen att öka utbudet av arbetstillfällen.
              Det är A och O att det ska finnas arbetsgivare som vill och vågar
              anställa. Det är otroligt viktigt att inse att det är inte en
              sak som man löser med hjälp av en quick fix. Det behövs en bred
              arbetsmarknads-, utbildnings- och framför allt närings- och skattepolitik.
              Man ska vilja starta företag i Sverige, man ska kunna växa, man
              ska kunna tjäna pengar och man ska vilja och våga anställa.
            </seg>
            <seg xml:id="i-cbb07b242dc746e2-0">
              Det är viktigt att det sker ett samarbete med olika myndigheter,
              till exempel Tillväxtverket, Almi och Vinnova eller andra under
              Näringsdepartementet. Vi ska hjälpa personer som har en dröm om
              att starta egen verksamhet. Många företag drivs i dag av en person,
              det vill säga soloföretagare. Där måste incitamenten öka för att
              våga och vilja anställa. Därför är det viktigt med det reformarbete
              som krävs, det vill säga att minska krångel, avgifter, arbetsgivaravgifter.
              Inte minst är det fråga om nedsättningarna i nystartsjobben, som
              framför allt riktar sig mot långtidsarbetslösa personer.
            </seg>
            <seg xml:id="i-12701d186b9f1995-0">
              Det finns 40 000 personer i dag som har ett nystartsjobb. 23
              procent av dem är personer med funktionsnedsättning. Det är en
              bra reform som jag hoppas att vi ska fortsätta att ha i Sverige.
            </seg>
            <seg xml:id="i-f9f2a9ed955b8e69-0">
              Det är också viktigt med andra besked, till exempel i energifrågan.
              Om industrin ska växa och utvecklas i Sverige är det viktigt att
              ge besked om att det kommer att finnas långsiktig energiförsörjning
              så att företagen vill och vågar investera.
            </seg>
            <seg xml:id="i-4927e06dbf70a139-0">
              Jasenko Omanovic tog upp den viktiga frågan om att minimera flaskhalsproblemen.
              Jag vet att det i dag finns en stor resurs med människor födda
              i andra länder som inte har fått sin utbildning korrekt validerad
              hos Arbetsförmedlingen. Att de personerna också kommer ut och
              blir anställningsbara och att arbetsgivare vill och vågar anställa
              personer med utbildning eller erfarenhet från en annan del av
              världen innebär en stor kompetensresurs som inte används fullt
              ut i dag. Det är en mängd saker som görs och en mängd saker som
              behöver göras.
            </seg>
            <seg xml:id="i-ca471a777a7ca6c3-0">
              Jag ska svara på Hanif Balis fråga om vad som görs. En grupp
              personer med bekymmer, och som jag också oroar mig för, är de
              ungdomar som har lämnat skolan utan godkända betyg. Där har vi
              genomfört från den 1 januari att alla de ungdomar som har lämnat
              skolan får gå tillbaka till skolan med en förhöjd studiemedelsdel
              som bidrag, så att de inte behöver låna så mycket från CSN. De
              får 6 0007 000 kronor i månaden för att gå tillbaka och fullfölja
              sin grund- eller gymnasieutbildning. Det är en viktig reform.
              Om de inte är motiverade för utbildning finns också möjligheten
              att gå en folkhögskolekurs, en preppep-kurs, och där få motivationen
              tillbaka att studera. Om de inte vill det finns möjligheten från
              i höst att gå en lärlingsutbildning inom gymnasieskolan. Det kanske
              passar personer bra som är lite trötta på teoretiska ämnen.
            </seg>
            <seg xml:id="i-718385c9ce73ce42-0">
              Vi kommer under året att initiera en utredning som ska titta
              på möjligheten för ungdomar under 23 år att få en lärlingsanställning
              ute på företag och få någon sorts on-the-job-training, det vill
              säga lära sig ett yrke på arbetsplatsen. Ungdomar är olika. Människor
              är olika. En del passar det att sitta i skolbänk, och en del passar
              det bättre att gå på folkhögskola eller att få en utbildning hos
              en arbetsgivare.
            </seg>
            <seg xml:id="i-cb9dadf61e82c779-0">
              Vi måste bredda hela utbudet av utbildning. Det är en av de viktiga
              reformer som infördes den 1 januari.
            </seg>
          </u>
          <note type="speaker" xml:id="i-b5c8a63a70fafc7b-0">
            Anf. 83 JASENKO OMANOVIC (S):
          </note>
          <u who="unknown" xml:id="i-04941cf89dd3bd6b-18">
            <seg xml:id="i-c6829e151022c930-0">
              Fru talman! Självklart ska fler personer som står till arbetsmarknadens
              förfogande kunna söka de jobb som finns tillgängliga att söka.
              Precis som ministern säger är det bara ungefär en tredjedel av
              de lediga jobben som anmäls till Arbetsförmedlingen.
            </seg>
            <seg xml:id="i-5bd4b571794b2d77-0">
              Det finns 62 000 nyanmälda jobb. Här är det problem. Även om
              det finns 62 000 lediga jobb på Arbetsförmedlingen, och det finns
              ytterligare 200 procent på arbetsmarknaden, kommer arbetssökande
              från Arbetsförmedlingen ändå inte att täcka upp de 62 000 jobben.
              De täcker kanske in max två tredjedelar eller inte ens det. Då
              är det någonstans fråga om en missmatchning. Då är det någonstans
              ett fel när de jobbsökande inte får jobben. Det är vad vi pratar
              om.
            </seg>
            <seg xml:id="i-a22e042ad68f6301-0">
              När folk konserveras i fas 3 blir det inte ett större utbud av
              arbetskraft. Då blir det inte fler sökande som kommer närmare
              arbetsmarknaden. Då kommer de bara längre ifrån arbetsmarknaden.
              Det är det största problemet.
            </seg>
            <seg xml:id="i-c833563836c46437-0">
              I januari månad var det bara 5 000 personer som fick möjlighet
              att gå en arbetsmarknadsutbildning, att ta ett steg närmare arbetsmarknaden.
              Där behöver man satsa pengar om dessa flaskhalsar ska tas bort,
              om företagen ska få tillräckligt med arbetskraft och Sverige ska
              få en tillväxt.
            </seg>
          </u>
          <note type="speaker" xml:id="i-f3f818d7816edd02-0">
            Anf. 84 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" next="cont" xml:id="i-cb37f177ddcd7831-0">
            <seg xml:id="i-49f16cf1490d2aad-0">
              Fru talman! Det här är en viktig fråga som vi debatterar. Jag
              tror att utbildning är en del av lösningen, det vill säga att
              människor har en bra grund att stå på. Framför allt är det viktigt
              att man får den grunden i den reguljära utbildningen. Det har
              varit en stor brist att så många barn och unga har släpat efter.
              Skolorna har inte passat alla individer. Därför tror jag mycket
              på de skolreformer som nu sker.
            </seg>
            <seg xml:id="i-d1effd46ab9698b2-0">
              Vuxna ska också kunna göra utbildningsval i vuxen ålder. Arbetsmarknadsutbildning
              fyller också en viktig funktion. Arbetsmarknadsutbildning kan
              inte, och ska inte, kompensera det som den reguljära utbildningen
              borde och skulle göra.
            </seg>
            <seg xml:id="i-58ac43ac2c5a1cc4-0">
              70 000 personer skrevs in på utbildning inom Arbetsförmedlingens
              försorg förra året. Om man tittar på gruppen långtidsarbetslösa
              i dag Socialdemokraterna begärde en utredning från RUT, riksdagens
              utredningstjänst, som kom i går finns också en stor andel personer
              som har en akademisk utbildning. De kan ha pluggat i fem, sex,
              sju, åtta eller nio år. De har en relevant utbildning men saknar
              arbetslivserfarenhet eller har funktionshinder eller något annat.
              Att tro att lösningen är så enkel som att gå kortare kurser hos
              Lernia eller andra utbildningsanordnare är att göra saken för
              enkel.
            </seg>
            <seg xml:id="i-a0d1a2950defcd52-0">
              Det finns ett utbud. Vi måste hela tiden titta på utbudet av
              åtgärder på Arbetsförmedlingen och se vad som passar individer
              bäst. Krisen kan ha gjort att personer borde ha fått en insats
              tidigare, och det är något vi tittar på. En eller annan individ
              kan ha missats. Att bara säga att utbildning är lösningen är att
              göra det för enkelt för sig. Många har också en bra grund att
              stå på rent teoretiskt. Där är det viktigt att få kontakt med
              arbetsmarknaden och stärka självförtroendet inse att man har kompetensen.
            </seg>
            <seg xml:id="i-d846e04a5e749ca4-0">
              Jag vill tacka för en bra diskussion och intressant fråga som
              jag tar på stort allvar.
            </seg>
          </u>
          <note xml:id="i-0411d0a078db02c3-9">
            Överläggningen var härmed avslutad.
          </note>
          <note xml:id="i-8a486764d8bae9a6-0">
            17 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-fa701b13b7e63732-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="hillevi_engstrom_c4534d" prev="cont" xml:id="i-c37b8a2ad23e35c9-0">
            <seg xml:id="i-35156beb13bc2617-0">
              KOM(2010)748
            </seg>
          </u>
          <note xml:id="i-1ae6ea21d18c855c-0">
            KOM(2010)784
          </note>
          <note xml:id="i-bde8aec283a78c80-0">
            18 § Förnyad bordläggning
          </note>
          <note xml:id="i-7896dc53d9e948af-0">
            Föredrogs och bordlades åter
          </note>
          <note xml:id="i-7bb9084640cb196f-0">
            19 § Bordläggning
          </note>
          <note xml:id="i-ec8194aa19a0a371-0">
            Anmäldes och bordlades
          </note>
          <note xml:id="i-5a8c7762156f9d04-0">
            20 § Anmälan om interpellationer
          </note>
          <note xml:id="i-e19e48432de103f6-0">
            Anmäldes att följande interpellationer framställts
          </note>
          <note xml:id="i-6de1485ef2542d3f-0">
            den 14 februari
          </note>
          <note xml:id="i-82e754a1accb7857-0">
            Ylva Johansson
          </note>
          <note xml:id="i-c9a5df57c32c6192-0">
            Christina Höj Larsen
          </note>
          <note xml:id="i-6b75d8454c59486a-0">
            den 15 februari
          </note>
          <note xml:id="i-ab0bf523b72f3622-0">
            Gunilla Svantorp
          </note>
          <note xml:id="i-496494c5b6ffba5e-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 mars.
          </note>
          <note xml:id="i-065ce76cdeffae2c-0">
            21 § Anmälan om frågor för skriftliga svar
          </note>
          <note xml:id="i-fecea775767c57ab-0">
            Anmäldes att följande frågor för skriftliga svar framställts
          </note>
          <note xml:id="i-6de1485ef2542d3f-1">
            den 14 februari
          </note>
          <note xml:id="i-f2afe416be6d9c23-0">
            Carina Adolfsson Elgestam
          </note>
          <note xml:id="i-5d0115b13dd5eab8-0">
            Anita Brodén
          </note>
          <note xml:id="i-0cf66d0f55a920ee-0">
            Jens Holm
          </note>
          <note xml:id="i-0cf66d0f55a920ee-1">
            Jens Holm
          </note>
          <note xml:id="i-0cf66d0f55a920ee-2">
            Jens Holm
          </note>
          <note xml:id="i-a9b5a07983584331-0">
            Gustav Fridolin
          </note>
          <note xml:id="i-6b75d8454c59486a-1">
            den 15 februari
          </note>
          <note xml:id="i-e0bff24d3710ffab-0">
            Helén Pettersson
          </note>
          <note xml:id="i-157d7c46ec48cabe-0">
            Frågorna redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note xml:id="i-a2a6332f76205134-0">
            22 § Anmälan om skriftliga svar på frågor
          </note>
          <note xml:id="i-2a76b866c10a7cbf-0">
            Anmäldes att skriftliga svar på följande frågor inkommit
          </note>
          <note xml:id="i-6de1485ef2542d3f-2">
            den 14 februari
          </note>
          <note xml:id="i-048cf511beeb4182-0">
            Hans Linde
          </note>
          <note xml:id="i-6b75d8454c59486a-2">
            den 15 februari
          </note>
          <note xml:id="i-4f2c987ca4d85375-0">
            Bodil Ceballos
          </note>
          <note xml:id="i-ed49479deea3ac7a-0">
            Svaren redovisas i bilaga som fogats till riksdagens snabbprotokoll
            tisdagen den 1 mars.
          </note>
          <note xml:id="i-d6425cd1fbd8133c-0">
            23 § Kammaren åtskildes kl. 19.28.
          </note>
          <note xml:id="i-dc3aa805a189cdf4-0">
            Förhandlingarna leddes
          </note>
          <note xml:id="i-1616d89d04677282-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
