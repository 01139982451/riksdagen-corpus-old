<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--38</head>
          <docDate when="2010-12-20">2010-12-20</docDate>
        </div>
      </front>
      <body>
        <div>
          <note xml:id="i-d66fd36e13dbbf0d-0">
            ﻿
          </note>
          <note xml:id="i-0a130ad912786219-0">
            Riksdagens protokoll
          </note>
          <note xml:id="i-59a9e4546b663382-0">
            2010/11:38
          </note>
          <note xml:id="i-58215d7521753a54-0" type="date">
            Måndagen den 20 december
          </note>
          <note xml:id="i-390dc590a3181233-0">
            Kl. 09:00 - 19:40
          </note>
          <note xml:id="i-a9cce9b02ebc2ab5-0">
            1 § Justering av protokoll
          </note>
          <note xml:id="i-9071de86de27315b-0">
            Justerades protokollen för den 13 och 14 december.
          </note>
          <note xml:id="i-58db951e8fedea3d-0">
            2 § Avsägelser
          </note>
          <note xml:id="i-5118ddd2d95ddd4e-0">
            Talmannen meddelade att Torkild Strandberg (FP) anhållit om entledigande
            från uppdraget som ledamot av riksdagen från och med den 21 december
            2010.
          </note>
          <note xml:id="i-9f088fc4e4369608-0">
            Kammaren biföll denna anhållan.
          </note>
          <note xml:id="i-93ff197abd1e76be-0">
            Talmannen meddelade vidare att Eva Olofsson (V) avsagt sig uppdraget
            som suppleant i justitieutskottet
          </note>
          <note xml:id="i-f64443d260e4a73e-0">
            Kammaren biföll denna avsägelse.
          </note>
          <note xml:id="i-103152540af9555a-0">
            3 § Anmälan om kompletteringsval till justitieutskottet
          </note>
          <note xml:id="i-58f49568d53baf8e-0">
            Talmannen meddelade att Vänsterpartiets riksdagsgrupp på grund
            av uppkommen vakans anmält Marianne Berg som suppleant i justitieutskottet.
          </note>
          <note xml:id="i-b01d9cfc155fa502-0">
            Talmannen förklarade vald till
          </note>
          <note xml:id="i-635e338ae1e0626c-0">
            suppleant i justitieutskottet
          </note>
          <note xml:id="i-04c3d49c602601f6-0">
            4 § Utökning av antalet suppleanter i utskotten
          </note>
          <note xml:id="i-c052c5d26d621877-0">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note xml:id="i-260bfc4cd67316ce-0">
            Kammaren medgav dessa utökningar.
          </note>
          <note xml:id="i-aa607d457038acd1-0">
            5 § Val av extra suppleanter i utskotten
          </note>
          <note xml:id="i-354a6e98605cd306-0">
            Företogs val av extra suppleanter i utskotten.
          </note>
          <note xml:id="i-f75e596781750496-0">
            Kammaren valde i enlighet med valberedningens förslag till
          </note>
          <note xml:id="i-aa45514cb04d6386-0">
            suppleanter i konstitutionsutskottet
          </note>
          <note xml:id="i-fc7805c147544f34-0">
            suppleanter i finansutskottet
          </note>
          <note xml:id="i-4b85b29e817e6274-0">
            suppleant i skatteutskottet
          </note>
          <note xml:id="i-6f07a2ef09e705c4-0">
            suppleanter i justitieutskottet
          </note>
          <note xml:id="i-9ae6114fc801b491-0">
            suppleant i civilutskottet
          </note>
          <note xml:id="i-1ce6b013eb5bf28b-0">
            suppleanter i utrikesutskottet
          </note>
          <note xml:id="i-2a22ba2553a7f342-0">
            suppleant i försvarsutskottet
          </note>
          <note xml:id="i-884d4d0dfd7ad8aa-0">
            suppleant i socialförsäkringsutskottet
          </note>
          <note xml:id="i-34d5244cdfdb5996-0">
            suppleanter i socialutskottet
          </note>
          <note xml:id="i-b727c4c0d0f7c282-0">
            suppleant i kulturutskottet
          </note>
          <note xml:id="i-569ffc52bc26daf6-0">
            suppleant i utbildningsutskottet
          </note>
          <note xml:id="i-4df9eaf6b4f49877-0">
            suppleant i trafikutskottet
          </note>
          <note xml:id="i-c0c656c816e04c36-0">
            suppleanter i miljö- och jordbruksutskottet
          </note>
          <note xml:id="i-98bbacb4f9cb5057-0">
            suppleanter i näringsutskottet
          </note>
          <note xml:id="i-aa42ea31c74b4f0d-0">
            suppleant i arbetsmarknadsutskottet
          </note>
          <note xml:id="i-4352c96f2da2128d-0">
            6 § Meddelande om partiledardebatt
          </note>
          <note xml:id="i-89cceb1c54bc9bcf-0">
            Talmannen meddelade att partiledardebatt skulle äga rum onsdagen
            den 19 januari 2011 kl. 9.00.
          </note>
          <note xml:id="i-bb34030ff6d5db95-0">
            7 § Meddelande om aktuell debatt om våldsbejakande extremism
          </note>
          <note xml:id="i-b236d0f158b8fdbb-0">
            Talmannen meddelade att på begäran av Sverigedemokraternas riksdagsgrupp
            skulle en aktuell debatt om våldsbejakande extremism anordnas
            onsdagen den 26 januari 2011 kl. 9.00 .
          </note>
          <note xml:id="i-a82b5bc60a54424a-0">
            Från regeringen skulle justitieminister Beatrice Ask (M) delta.
          </note>
          <note xml:id="i-be2449bfdfa9f6af-0">
            Den inkomna skrivelsen hade följande lydelse:
          </note>
          <note xml:id="i-03a647dcfeaf5822-0">
            Begäran om aktuell debatt om våldsbejakande islamistisk extremism
          </note>
          <note xml:id="i-30ddee8ab237bf71-0">
            Sverigedemokraterna begär en aktuell debatt i riksdagen angående
            våldsbejakande islamistisk extremism. Vi föreslår att debatten,
            på grund av det stora allmänintresset, hålls snarast möjligt.
            Helst före jul.
          </note>
          <note xml:id="i-5fcf0d8115ed20e0-0">
            Sedan terrordåden mot USA den 11 september 2001 har världens
            länder tvingats inse, och på olika sätt hantera, hotet från islamistiska
            extremister. Vi har i Sverige anpassat vår lagstiftning till att
            möta denna nya form av brottslighet och frågorna har haft ett
            latent intresse i samhällsdebatten.
          </note>
          <note xml:id="i-eb91fc74a1f13236-0">
            Den senaste tiden har flera händelser som är av stor vikt i det
            säkerhetspolitiska arbetet inträffat. För första gången har den
            svenska lagstiftningen mot terrorism prövats i domstol. Vi har
            för första gången blivit utsatta för ett terrordåd från en islamistisk
            extremist i Sverige. Säpo utkommer den 15 december med en rapport
            om våldsbejakande islamistisk extremism. Denna rapport har vi
            väntat på sedan februari och dess slutsatser kommer att kunna
            bli värdefulla för hur arbetet mot den våldsbejakande islamistiska
            extremismen ska bedrivas. Enligt regeringsbeslut ska rapporten
            innehålla beskrivning om hur situationen ser ut i Sverige, vilka
            radikaliseringsprocesser som kan urskiljas och de verktyg och
            strategier som kan användas mot radikaliseringen.
          </note>
          <note xml:id="i-9bc5a09379fcf196-0">
            Med anledning av detta anser vi att det är av största vikt att
            riksdagen anordnar en aktuell debatt där partierna kan redogöra
            för sin syn på hotet från, och åtgärder mot, våldsbejakande islamistisk
            extremism.
          </note>
          <note xml:id="i-1ca3fddf543a8831-0">
            Björn Söder
          </note>
          <note xml:id="i-cafd8859e92f7cf2-0">
            8 § Meddelande om aktuell debatt om svenska elevers skolresultat
          </note>
          <note xml:id="i-b58083b710fe52b5-0">
            Talmannen meddelade att på begäran av Socialdemokraternas riksdagsgrupp
            skulle en aktuell debatt om svenska elevers skolresultat anordnas
            onsdagen den 26 januari 2011 kl. 13.00 .
          </note>
          <note xml:id="i-92fcb389fcd05bcf-0">
            Från regeringen skulle utbildningsminister Jan Björklund (FP)
            delta.
          </note>
          <note xml:id="i-be2449bfdfa9f6af-1">
            Den inkomna skrivelsen hade följande lydelse:
          </note>
          <note xml:id="i-0de6bcca99bb2087-0">
            Begäran om extrainsatt debatt i kammaren
          </note>
          <note xml:id="i-6caf6f1fa6d4cdae-0">
            Socialdemokraterna begär en extrainsatt debatt i kammaren mot
            bakgrund av de kraftigt försämrade resultaten för svensk skola.
            Den omfattande PISA-undersökning med jämförelser mellan 65 länder
            och regioner som presenterades den 7 december, visade en mycket
            negativ bild av läget i skolan. Även om tidigare undersökningar
            visat liknande mönster, visar det sig nu att svenska elevers resultat
            sjunkit även inom ämnen där vi tidigare haft en internationell
            topposition. PISA-rapporten visade också att den svenska skolan
            lyckas allt sämre med sitt kompensatoriska uppdrag, där Sverige
            nu för första gången ligger under OECD-genomsnittet när det gäller
            att kompensera för social bakgrund, och bland de sämsta länderna
            i jämförelsen när det gäller att kompensera elever med utländsk
            bakgrund. Såväl regering och opposition som olika samhällsaktörer
            har fäst stor uppmärksamhet på undersökningen, och vi anser att
            riksdagens partier bör diskutera frågan i kammaren.
          </note>
          <note xml:id="i-aef9334cbf9355cd-0">
            Sven-Erik Österberg
          </note>
          <note xml:id="i-643e0a384f2410ba-0">
            9 § Hänvisning av ärenden till utskott
          </note>
          <note xml:id="i-2c4e83676d74307e-0">
            Föredrogs och hänvisades
          </note>
          <note xml:id="i-b0c1a51a7a852a7c-0">
            den 11 februari 2011
          </note>
          <note xml:id="i-6d25350fcc60dc5f-0">
            10 § Förnyad bordläggning
          </note>
          <note xml:id="i-c532c0e216d8d289-0">
            Föredrogs och bordlades åter
          </note>
          <note xml:id="i-585641841101c899-0">
            11 § Ett förstärkt integritetsskydd i försäkringssammanhang
          </note>
          <note xml:id="i-aa072a78a235c1f7-0">
            Föredrogs
          </note>
          <note type="speaker" xml:id="i-2adda2591968fe46-0">
            Anf. 1 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-b2082a8dcd4efecf-0">
            <seg xml:id="i-9f960c38095dff17-0">
              Herr talman! Sedan lång tid tillbaka har det varit fritt fram
              för försäkringsbolagen att kräva generella fullmakter av folk
              som vill teckna privata personförsäkringar, allt för att försäkringsbranschen
              ska kunna dammsuga journaler i jakt på hälsodata, mystiska symtom
              och genetisk information om nedärvda risker för att drabbas av
              bröstcancer, Alzheimers sjukdom eller andra allvarliga sjukdomar.
            </seg>
            <seg xml:id="i-046b9dafe80bc908-0">
              Försäkringstagaren har inget annat val än att skriva under fullmakten.
              I samma ögonblick skriver han eller hon också bort sin rätt att
              själv disponera över sin patientjournal, detta oavsett om bolaget
              beviljar eller inte beviljar personen en försäkring.
            </seg>
            <seg xml:id="i-2322374181ed090b-0">
              Men integritetskränkningen slutar inte där, utan fullmakten gäller
              även efter det att försäkringstagaren har avlidit. Den ger bolaget
              en obegränsad möjlighet att samla in journaluppgifter och lagra
              överskottsinformation. Detta är känsliga uppgifter som bolagen
              behöver för att hålla premiekostnaden på en acceptabel nivå eller
              som helt enkelt kan vara bra att ha.
            </seg>
            <seg xml:id="i-b246d8a92b2a724c-0">
              Man kan verkligen undra varför de upprörda reaktionerna har uteblivit.
              Men så här uselt har skyddet varit under alla år för försäkringstagarnas
              integritet.
            </seg>
            <seg xml:id="i-e8915b22194cf60b-0">
              Herr talman! Det känns väldigt bra att i dag kunna konstatera
              att samtliga riksdagspartier ställer sig bakom civilutskottets
              betänkande CU4.
            </seg>
            <seg xml:id="i-13d10b1a755ccf5f-0">
              Reformen går ut på att försäkringsbolagen inte längre slentrianmässigt
              ska kunna begära samtycke i form av generella fullmakter för att
              sedan fullt lagligt, som det är i dag, plöja patientjournalerna
              på längden och tvären.
            </seg>
            <seg xml:id="i-1975b1c791b8cce2-0">
              I grunden finns det en seglivad konflikt mellan å ena sidan försäkringsbranschens
              behov av korrekta uppgifter om försäkringstagarnas hälsotillstånd,
              och det får man inte glömma försäkringstagarkollektivets intresse
              av att slippa betala onödigt dyra försäkringar.
            </seg>
            <seg xml:id="i-60725b96c34c1143-0">
              Förklaringen till att bolagen inte längre motsätter sig en begränsning
              av fullmakter är att regeringen genom dessa lagändringar som ligger
              till grund för vårt betänkande tillgodoser branschens informationsbehov
              med kompensatoriska åtgärder.
            </seg>
            <seg xml:id="i-4cef714588828618-0">
              Samtycke ska fortfarande kunna inhämtas. Det är inget absolut
              förbud. Men det ska bara kunna ske i fall där det särskilt behövs,
              till exempel vid skaderegleringar.
            </seg>
            <seg xml:id="i-9ef7bddbc26a7ed7-0">
              En annan integritetsförstärkning som nu görs är att när samtycke
              krävs kommer detta samtycke att ha en tidsbegränsad giltighet.
            </seg>
            <seg xml:id="i-df07a79ab2589870-0">
              Samtidigt blir bolagen skyldiga att informera om vad det innebär
              att lämna ett samtycke. Det kan tyckas självklart, men ingen som
              har gett sitt samtycke ska i efterhand behöva känna sig avlurad
              känslig information.
            </seg>
            <seg xml:id="i-ed612af660186e7b-0">
              Möjligheten till domstolsprövning är också en klar förbättring.
              Bolagens påstående om att hälsouppgifter är nödvändiga ska nu
              kunna överklagas av den som ansöker om en försäkring men får nobben.
            </seg>
            <seg xml:id="i-c42734ccae981b9b-0">
              Sist men inte minst: Vi alliansvänner i civilutskottet gör i
              likhet med övriga ledamöter samma bedömning som regeringen när
              det gäller reformens betydelse för barnförsäkringar.
            </seg>
            <seg xml:id="i-989eb890b551f36c-0">
              Integritetsförstärkningarna som sjösätts den 1 juli nästa år
              kommer helt klart att minska risken för att felaktiga eller ofullständiga
              uppgifter förs in i barns journaler, inte öka, som vissa remissinstanser
              har invänt. För varför skulle föräldrar och skolsköterskor vilja
              försämra försäkringskollektivets villkor när deras egna barn ingår
              där?
            </seg>
          </u>
          <note xml:id="i-8e9b28005984df82-0">
            Herr talman! Jag yrkar bifall till utskottets förslag.
          </note>
          <note xml:id="i-ebcba77ae4197df6-0">
            Överläggningen var härmed avslutad.
          </note>
          <note xml:id="i-44d752850c7c2387-0">
            12 § Samhällsplanering, bostadsförsörjning, byggande samt konsumentpolitik
          </note>
          <note xml:id="i-aa072a78a235c1f7-1">
            Föredrogs
          </note>
          <note type="speaker" xml:id="i-b711b693c5818d1d-0">
            Anf. 2 MARYAM YAZDANFAR (S):
          </note>
          <u who="maryam_yazdanfar_d78180" xml:id="i-f76bf3d99076e4f0-0">
            <seg xml:id="i-1fb970997122665e-0">
              Herr talman! Jag börjar med formalia. Vi socialdemokrater står
              naturligtvis bakom alla våra reservationer, men för tids vinnande
              väljer jag att yrka bifall till reservationerna 1, 3 och 9.
            </seg>
            <seg xml:id="i-54eb767ab6c9bba2-0">
              Därefter väljer jag att vända mig till mina borgerliga kolleger
              i civilutskottet och säga att jag är självkritisk.
            </seg>
            <seg xml:id="i-1e370e1004855c6d-0">
              Socialdemokratiska regeringar genomförde tidigare en del bra
              politik på bostadsområdet. Bland annat var det bara under de socialdemokratiska
              regeringsåren på 00-talet som det byggdes bostäder i den omfattning
              att det täckte behoven. Men det var inte tillräckligt. Jag räknar
              med att vi kan vara överens så långt. Socialdemokratiska bostadspolitiker
              har länge påtalat fel och brister inom den svenska bostadspolitiken,
              men de har inte alltid hörsammats. Därmed hoppas jag att vi i
              dagens debatt kan lämna bostadspolitikens forntid och koncentrera
              oss på nu- och framtiden, hur vi ska göra för att skapa en bättre
              bostadspolitik för människors bostadsdrömmar.
            </seg>
            <seg xml:id="i-822b514829a67578-0">
              Herr talman! Hem ljuva hem. Egen härd är guld värd. Mitt hem
              är min borg. Det finns många sätt att säga vad hemmet betyder
              för oss otaliga inredningstidningar, inredningsprogrammen på tv,
              den tid och de pengar som vi lägger på våra hem. Hemmet är en
              mänsklig drift. Hemma ska vi vara varma och trygga. Hemma ska
              vi bo med de människor vi har valt, och som har valt oss. Hemma
              kan vi vara de vi vill vara. Jag tror att det är därför vi gillar
              att skriva om, fotografera och tala om våra hem i olika offentliga
              sammanhang. Hemmet har en alldeles speciell plats i våra hjärtan
              och i våra drömmar. Antingen kan vi bestämma att bara några ska
              få bo i de där drömhemmen, eller också konstaterar vi att hemmet
              betyder så pass mycket för vårt välbefinnande, för vår välfärd
              och för vårt liv att alla ska kunna bo så att det passar dem.
              Det senare, herr talman, är politik. Det handlar om att vilja
              en utveckling som är allt annat än självklar.
            </seg>
            <seg xml:id="i-62c61c2163466808-0">
              Därför har vi socialdemokrater tillsammans med Miljöpartiet och
              Vänsterpartiet ett tydligt mål för bostadsbyggandet. Vi säger:
            </seg>
            <seg xml:id="i-7c6a5c3416d76345-0">
              Alla ska ges förutsättningar att leva i goda bostäder till rimliga
              kostnader och i en stimulerande och trygg miljö inom långsiktigt
              hållbara ramar. Boende- och bebyggelsemiljön ska utgå ifrån människors
              efterfrågan och behov och bidra till jämlika förhållanden och
              särskilt främja en god uppväxt för barn och ungdomar. Vid planering,
              byggande och förvaltning ska en ekologiskt, ekonomiskt och socialt
              hållbar utveckling vara grund för verksamheten.
            </seg>
            <seg xml:id="i-1d2397dd93412a8d-0">
              Herr talman! Sakta börjar svensk byggindustri kravla sig upp
              från den historiska bottennivå som 2009 var för bostadsbyggandet.
              Från att ha tryckt på alla stoppknappar som fanns ökar nu byggandet
              tyvärr inte tack vare regeringens politik, kanske man ska säga,
              eftersom jag tror att ökningen hade kunnat bli ännu större med
              en aktiv regeringspolitik, utan trots en avsaknad av densamma.
              Men det kommer inte att lösa bostadsbristen för de hundratusentals
              90-talister som vill flytta hemifrån och bli vuxna. Det kommer
              inte att uppfylla unga barnfamiljers dröm om en egen täppa. Det
              kommer inte att ge de äldre som vill bo smart för att själva klara
              ålderdomen den möjligheten. Och framför allt kommer det inte att
              ta bort den där klumpen i magen som många av oss känner när vi
              läser om Riksbankens ränteprognoser och boprisernas utveckling.
              Grunden till dessa problem är nämligen att det byggs för lite.
              Vi måste massivt och rejält öka byggandet om det ska svara upp
              mot dagens och morgondagens behov.
            </seg>
            <seg xml:id="i-f86d0edd4e86da54-0">
              Det byggs för lite, och anledningen är ett bostadspolitiskt vakuum.
              Din rätt att bo är inte längre en politisk utmaning utan har med
              den regering som vi har haft de senaste fyra åren blivit ett strikt
              individuellt problem som du får lösa bäst du vill. Vakuumet ger
              många bostads- och hemlösa, men det avslöjar också att man inte
              har en dröm för Sverige. För mig är inte bostadspolitik bara en
              dörr att gå in genom till det egna hemmet. Det är samhällsbyggnad
              för framtiden. Det är en vision om den socialt, ekonomiskt och
              ekologiskt hållbara värld jag vill bygga. Det handlar om de förskolor,
              skolor, mötesplatser och lekytor som finns mellan husen. Det handlar
              om att vi som bor där ska ha makten och ansvaret över vår hembygd
              för att det blir tryggare och roligare så. Jag vill kunna kombinera
              mina särintressen och min livsstil med att få ingå i ett större
              sammanhang där vi grannar ser och bryr oss om varandra.
            </seg>
            <seg xml:id="i-1d04babc928e8812-0">
              Det är samhällsbyggnadspolitik för mig, och jag förstår om det
              är verklighetsfrämmande om man ser bostadspolitiken som en marknad
              vilken som helst. Men rätten att bo är så mycket viktigare än
              valet av till exempel tvättmedel när vi storhandlar.
            </seg>
            <seg xml:id="i-115694f9871ea99d-0">
              Efter fyra tysta bostadspolitiska år hörs nu lite andra ljud
              i skällan. Den nya bostadsministerns tal manar till mycket försiktig
              optimism, även om bostadsministern hellre talar om fler boendemöjligheter
              än om fler bostäder. När han talar om unga bostadslösa talar han
              om fler hyresmöjligheter, inte fler hyresrätter. Statsministern
              talade i regeringsförklaringen om vikten av fler hyresrätter,
              men sedan har ingenting hänt. Det hela kröntes med en artikel
              på DN Debatt just i dag när vi har budgetdebatt. Det är tråkigt
              att ministern inte kunde vara här själv och diskutera frågorna.
            </seg>
            <seg xml:id="i-849c9c879f34860d-0">
              Läget är akut. Vi har, precis som jag har beskrivit, ett antal
              stora utmaningar inom bostadspolitiken. Därför vill jag som ny
              bostadspolitisk talesperson för Socialdemokraterna sträcka ut
              en hand till mina utskottskolleger på högerkanten. Jag undrar
              om ni ser samma problem som jag och om ni är beredda att ta tag
              i dem. Jag är helt öppen för gemensamma problemlösningar.
            </seg>
            <seg xml:id="i-ce0dfbf0faa9d865-0">
              För det första: Ser ni skevheten i nybyggnationen av bostäder?
              Ser ni att det byggs för ensidigt? Är ni beredda att ta ett politiskt
              och ekonomiskt ansvar för det? Ser ni varningarna för bostadsbubblan,
              som Socialdemokraternas ekonomisk-politiske talesperson Thomas
              Östros skriver om på Svenska Dagbladets Brännpunkt i dag? Ser
              ni vad det skulle kunna innebära för människor som är skuldsatta
              nästan upp till taknocken?
            </seg>
            <seg xml:id="i-042a5b3e3bae0ff9-0">
              För det andra: Ser ni att bostadsmarknaden präglas av en oligopolmarknad,
              där ett antal starka byggbolag kan diktera villkoren och driva
              upp priserna för konsumenterna? Tycker ni att det är en väl fungerande
              marknad? Eller ska vi hjälpas åt för att få den att fungera?
            </seg>
            <seg xml:id="i-d264455151d148ad-0">
              För det tredje: Vad tycker ni om vår gemensamma markanvändning?
              Tycker ni verkligen att det är bra att gemensamma tillgångar säljs
              ut till högstbjudande och blir en kassako för stat och kommuner?
              Eller ska vi försöka styra markanvändningen så att den blir smartare
              och mer hållbar?
            </seg>
            <seg xml:id="i-91cae0c39c482a99-0">
              Det är tre frågeställningar jag har funderat mycket på de här
              första månaderna i civilutskottet. Jag är öppen för alla diskussioner
              som kan leda till att människor kan uppnå sina drömmar om det
              goda boendet.
            </seg>
            <seg xml:id="i-38cb3f1de1fa3b52-0">
              Herr talman! Bostadspolitiken är den största delen av civilutskottets
              beredningsområde. Ett annat stort och viktigt område är konsumentpolitiken,
              som också avhandlas i detta budgetbetänkande.
            </seg>
            <seg xml:id="i-5c24ff2244b23ffe-0">
              Så här i jultider står vi konsumenter verkligen i centrum. Vi
              ska köpa, köpa mer och när vi ändå håller på gärna lite till.
              När pengarna är slut ska vi ta snabba sms-krediter eller handla
              på avbetalning. Det är svårt att komma undan. Konsumtionen har
              faktiskt blivit en del av vår livsstil, på både gott och på ont,
              vare sig vi vill det eller inte.
            </seg>
            <seg xml:id="i-5c0edc8186ba18e3-0">
              Det är därför som vi socialdemokrater i vår reservation tillsammans
              med Miljöpartiet och Vänsterpartiet menar att konsumtionen måste
              vara hållbar. Vi konsumenter måste känna oss trygga i att vi handlar
              på ett sätt som är ekologiskt och socialt hållbart, ett sätt som
              brukar och inte förbrukar jordens resurser.
            </seg>
            <seg xml:id="i-444d63f2f94b0486-0">
              Jag måste fråga mina utskottskolleger i Alliansen varför ni är
              så skeptiska till våra konsumentpolitiska mål. Speciellt nyfiken
              är jag på Kristdemokraternas och Folkpartiets svar. Jag tror nämligen
              att vi ligger tämligen nära varandra i vår syn att frihandel med
              etiska förtecken är ett ypperligt sätt att främja ekonomisk utveckling
              och demokrati i fattiga länder. Jag vet att många folkpartister
              och kristdemokrater brinner för etisk handel och socialt företagande
              så varför inte hjälpa konsumenterna att göra kloka val?
            </seg>
            <seg xml:id="i-a95403b0cbdf1fc3-0">
              Herr talman! Avslutningsvis vill jag säga att jag hoppas på en
              bra och givande första budgetdebatt med det nya civilutskottet.
              Vi har som sagt ett otroligt viktigt uppdrag. Jag har sträckt
              ut min hand, så: Ska vi försöka lösa framtidens utmaningar tillsammans?
            </seg>
          </u>
          <note xml:id="i-a7c35490a16d7bf8-0">
            I detta anförande instämde Hannah Bergstedt och Jonas Gunnarsson
            (båda S).
          </note>
          <note type="speaker" xml:id="i-a4d4af2f8ee346bd-0">
            Anf. 3 JAN LINDHOLM (MP):
          </note>
          <u who="jan_lindholm_73d248" xml:id="i-9edccf9de33d0641-0">
            <seg xml:id="i-9f0a6a47e8683475-0">
              Herr talman! Miljöpartiet har tillsammans med Socialdemokraterna
              och Vänsterpartiet presenterat förslag till ekonomisk politik
              och budgetpolitik i budgetmotionen Fi230. 1 vår gemensamma kommittémotion
              C329 har vi sedan vidareutvecklat våra förslag mer detaljerat
              inom civilutskottets ansvarsområden.
            </seg>
            <seg xml:id="i-df9f27f6a2dee1bd-0">
              Den här regeringen har gjort ett antal val, och jag menar, herr
              talman, att regeringen i huvudsak har gjort dåliga val, för samhället
              skadliga val, val som gör att klyftorna ökar på alla plan i vårt
              samhälle.
            </seg>
            <seg xml:id="i-e8388d84255fad34-0">
              Regeringen har valt att göra de redan relativt välbärgade ännu
              mer välbärgade. Man har samtidigt valt bort stora delar av de
              resurser som samhället tidigare har styrt till områden som gett
              människor en andra chans. Den som under livets resa av någon anledning
              hamnat utanför har i dag färre möjligheter att åter hitta en väg
              tillbaka till ett liv som medborgare, en som kan bidra och bygga.
              Vi har enkelt uttryckt fått ett samhälle med mer utslagning, ett
              hårdare samhälle.
            </seg>
            <seg xml:id="i-d320ac4f627ef7eb-0">
              Regeringen har valt att lämna över till marknaden att lösa många
              av de problem som kräver mer än en marknad för att alla människor
              ska få en möjlighet. Det innebär även att regeringen har valt
              att premiera egoism och att bestraffa solidaritet. Sköt dig själv
              och skit i andra så skulle man kortfattat kunna sammanfatta regeringens
              rekommendation till medborgarna. För den som håller sig till den
              regeln går det bra i Reinfeldtland.
            </seg>
            <seg xml:id="i-45bbc7d8af1b5c2c-0">
              Jag påstår inte, herr talman, att det kallare samhället med mer
              utslagning där mänskliga värden offras för marknadens friare spelrum
              är orsaken till att det som hände här i Helsingfors förra lördagen
              hände. Medan, herr talman, jag är övertygad om att i ett samhälle
              där människan är viktigare än marknaden minskar risken för att
              individer drabbas av ett utanförskap av det slag som till exempel
              skulle kunna vara orsaken till de våldshandlingar vi har sett
              de senaste åren.
            </seg>
            <seg xml:id="i-8fec13d4cdf63068-0">
              Vare sig det handlar om ensamma galningar som har skjutit med
              handeldvapen in i lägenheter eller skolor, enskilda eller grupper
              som har sprängt bilar eller avrättat personer som försökt spåra
              högerextrema gruppers aktiviteter, hot mot domare och sprängningar
              av deras bostäder, polisers outredda övervåld eller självmordsagerande
              personer, kan man förmodligen utgå från att det allt kallare samhällsklimatet
              har bidragit till det ökande inslaget av våld.
            </seg>
            <seg xml:id="i-a156cca5147b661c-0">
              På civilutskottets område är det, herr talman, tydligare än på
              kanske något annat politikområde hur den ekonomiska omfördelningen
              har ökat klyftorna, omfördelat makten och gjort många människor
              rädda, ja, herr talman, rädda för sin egen framtid. Bostaden är
              nämligen grunden för tryggheten, och när allt fler känner allt
              tydligare att den förda politiken hotar det egna boendet, då blir
              människor faktiskt rädda.
            </seg>
            <seg xml:id="i-0ebc53d312984055-0">
              Den förda politiken, där allt fler hyresrätter ombildas till
              bostadsrätter och där byggandet av nya hyresrätter går på sparlåga,
              en politik som styr mot den nya upplåtelseformen ägarlägenheter,
              och en total ovilja att använda politiken för att sänka boendekostnaderna
              gör att allt fler känner ett hot och känner att de tvingas bli
              bolåneslavar.
            </seg>
            <seg xml:id="i-0c076b1fab370a4b-0">
              Föräldrar som under ett långt och slitsamt arbetsliv har klarat
              av att amortera bort lånet på sin bostad eller villa tvingas nu
              ofta pantsätta sitt boende en gång till, för att på så vis hjälpa
              sina barn att köpa en lägenhet där jobben finns.
            </seg>
            <seg xml:id="i-eda9de1ea1201e4b-0">
              För att få tag på en bostad i närheten av jobben tvingas många
              i dag köpa ett boende, fast det kanske inte alls är säkert att
              jobbet där blir långvarigt. Möjligheten att bo i hyresrätt under
              den del av livet när man börjar sin yrkesbana och förmodligen
              måste flytta ett antal gånger har nämligen blivit väldigt liten.
            </seg>
            <seg xml:id="i-b625180e113e91b2-0">
              Det är säljarnas marknad, och bostadsbubblan växer snabbt i vårt
              land, som vi hörde tidigare. Man kan verkligen undra varför regeringen
              inte ser den risken.
            </seg>
            <seg xml:id="i-bf9abb6c0bfd0988-0">
              Vi får, menar jag, i snabb takt ett tudelat samhälle, ett samhälle
              med bolåneslavar i den ena ändan tillsammans med dem som har det
              ännu svårare, som jag tänkte säga några ord om senare. I den andra
              ändan har vi de som regeringen bygger sin ställning på, de redan
              välbärgade.
            </seg>
            <seg xml:id="i-907e8c9effcf4c6c-0">
              Regeringen har valt att göra om fastighetsskatten så att de som
              bor i små, lågt värderade villor i områden som är mindre attraktiva
              har fått höjd fastighetsskatt, medan de som har råd med de attraktiva
              villorna i de attraktiva områdena har fått kraftigt sänkt skatt.
              Enbart den förändringen innebar att man tog hundralappar från
              dem med låga inkomster och gav tusenlappar till dem med höga inkomster
              varje månad.
            </seg>
            <seg xml:id="i-e3b20b4223d86c2b-0">
              Vi ska heller inte glömma att när fastighetsskatten minskade
              uppstod det ett betalningsutrymme som relativt snabbt togs i anspråk
              av högre försäljningspriser. I stället för att styra den betalningsförmågan
              till gemensamma behov som skola, vård och omsorg har regeringen
              gjort valet att i takt med att bostäderna byter ägare styra det
              betalningsflödet, den betalningsförmågan till bankerna. Det är
              klart att vissa applåderar.
            </seg>
            <seg xml:id="i-d9f4fbbdb2b17e3b-0">
              Ovanpå det kom rikemansavdraget, som gör att den familj som har
              råd att anlita arbetskraft för 200 000 kronor per år för att höja
              värdet på den egna fastigheten får hälften av det beloppet, 100
              000 kronor per år, i ökad förmögenhet som gåva från skattekollektivet.
              Med största sannolikhet är förmögenhetsökningen för den familj
              som kan använda bidraget större än bidragsbeloppet, eftersom bidraget
              kan användas för att tillföra fastigheten just sådana detaljer
              som har högt värde på marknaden.
            </seg>
            <seg xml:id="i-f90d82b599c7a161-0">
              Tillsammans med fastighetsskattereformen kan därför många av
              regeringens kärnväljare varje år kamma hem över 150 000 kronor
              i ren förmögenhetsöverföring på grund av regeringens politik.
              Det är klart att vissa applåderar.
            </seg>
            <seg xml:id="i-7fc339639de9d46d-0">
              Det finns de som tror att samhället blir bättre när de rika blir
              rikare. Men så är det ju inte, om klyftorna samtidigt växer, vilket
              man har glömt. Det är därför, herr talman, som vi i den rödgröna
              oppositionen påstår att regeringen inte tar ansvar för hela Sverige.
              Ja, egentligen skulle man faktiskt kunna hävda att regeringen
              inte tar ansvar för Sverige över huvud taget, eftersom vi vet
              att alla i slutändan egentligen är förlorare när klyftorna växer.
            </seg>
            <seg xml:id="i-191d05c5e2621ae2-0">
              Det grundläggande problemet är att vi har en regering som helt
              saknar bostadspolitiska ambitioner. Man har ingen annan vision
              än att marknaden ska lösa de bostadspolitiska frågorna. Liksom
              i alla andra länder som tillämpar den modellen ser vi att det
              resulterar i uppblåsta fastighetsvärden och ett växande antal
              bolåneslavar, som med tiden får det allt svårare att klara sin
              ekonomi. När vi framöver får räntehöjningar, vilket är sannolikt,
              kommer tyvärr många att drabbas av samma problem som bolåneslavar
              i andra länder drabbas av.
            </seg>
            <seg xml:id="i-68a06af63afe2826-0">
              Sedan har vi alla de som inte har möjlighet att köpa en bostad
              ens med lånade pengar från föräldrar och vänner utan tvingas bo
              kvar i hyresrätter, många gånger på orter där det är svårt att
              hitta arbete. Ofta handlar det också om fastigheter som är eftersatta
              och många gånger hälsovådliga, fastigheter som skulle behöva ROT-avdrag
              inte för att lyxrenoveras utan för att få nödvändiga, basala funktioner
              säkerställda, som ventilation, värme, isolering, täta tak, säkra
              elsystem, hissar och mycket mer. Men för de fastigheterna och
              för de behoven finns inga allmosor i Reinfeldtland.
            </seg>
            <seg xml:id="i-fa742a6d229a382d-0">
              Sedan har vi de som inte har några bostäder alls. För oss miljöpartister
              är det en självklarhet att alla har rätt till en bostad, och vi
              har en politik för dem. Den gruppen medborgare har förmodligen
              Borg och Reinfeldt aldrig hört talas om.
            </seg>
            <seg xml:id="i-e2e2b14ec49444b5-0">
              Med de reformer som högerregeringen genomfört av sjukkassan och
              arbetslöshetsförsäkringen, i kombination med de beslut man tagit
              som nu faller ut i en snabbare ökning av hyrorna och naturligtvis
              också i kombination med, som jag nämnde tidigare, det faktum att
              man stängt många möjligheter till en andra chans att komma tillbaka
              till arbetslivet, är det väldigt många, herr talman, som upplever
              att risken att bli bostadslös ökat. Och det är faktiskt redan
              så. Det ser vi på Helsingforss gator, och det rapporterar många
              organisationer som arbetar med de utsatta. Jag kan bara konstatera
              att bostadslösa, denna kyliga tid på året, även har hittat in
              i den fastighet där jag har mitt övernattningsrum. Det är första
              gången det har hänt under de sex år som jag har bott där. Även
              det är ett tecken på att problemet växer.
            </seg>
            <seg xml:id="i-dde82ca5e5e7f288-0">
              Vi rödgröna erbjuder en politik för hela samhället. Vi har förslag
              som innebär att även de som inte tillhör de mest framgångsrika
              har en möjlighet att bygga sin framtid och därmed bidra till samhällets
              utveckling.
            </seg>
            <seg xml:id="i-c58bda88929aa34b-0">
              Kärnan i en sådan bostadspolitik uttrycks i det bostadspolitiska
              mål som vi rödgröna partier enades om för rätt många år sedan,
              faktiskt, men som fortfarande i allra högsta grad är mycket aktuellt.
              Det lyfter vi fram i reservation 1. Vi menar att ett civiliserat
              samhälle måste ha en bostadspolitik med mål som tydligt uttrycker
              sociala ambitioner.
            </seg>
            <seg xml:id="i-f378f4bfa8c11758-0">
              Det är omöjligt, menar jag, att påstå att man kan leva upp till
              FN:s konvention om de mänskliga rättigheterna när man lägger bostadsfrågan
              helt i marknadens händer. Det är därför som vi ser avskaffandet
              av det bostadspolitiska målet som det grövsta övergreppet på välfärdssamhället,
              som högerregeringen har genomfört under sina år vid makten.
            </seg>
            <seg xml:id="i-de19f42364d937e5-0">
              I dagarna har vi kunnat läsa att näringslivet till viss del är
              på väg att lämna Sverige. Det är resultatet av en företagarfientlig
              politik på många områden men även på det bostadspolitiska området.
            </seg>
            <seg xml:id="i-5c99ce618d7c8698-0">
              Företagen har svårt att rekrytera utbildad arbetskraft bland
              annat därför att byggandet av hyresrätter och studentbostäder
              i princip dog när högerkartellen tog över 2006. Ungdomar har sedan
              dess haft mycket svårt att flytta till utbildningsorter, och de
              som har lyckats skaffa sig lämplig utbildning har svårt att flytta
              dit där jobben finns. Och stöden för att få hjälp att flytta till
              jobben har nästan helt försvunnit.
            </seg>
            <seg xml:id="i-282fe2f43ebd269d-0">
              Regeringen tycks alltså inte inse att det finns ett samband mellan
              tillgång på hyresrätter och den rörlighet som en modern arbetsmarknad
              i synnerhet kräver. Bland annat det behandlar vi i reservationerna
              2 och 3.
            </seg>
            <seg xml:id="i-7d99f19c11c7b0ef-0">
              Vi rödgröna föreslår en viss justering av det orättvisa rikemansavdraget,
              som jag tidigare har berört, på så vis att vi föreslår att ROT-avdraget
              utvidgas till att gälla även hyresrätter i privat och allmännyttig
              form. Vi föreslår även en utvidgning av ROT-avdraget för att göra
              det möjligt med främst underhåll av skolor och andra lokaler för
              barn och ungdomar.
            </seg>
            <seg xml:id="i-618ce4bebe02f2eb-0">
              Vårt sätt att utforma stödsystem bygger nämligen på idén att
              vi vill lösa problem som vi ser. Det är inte som högerkartellens
              idé, att i första hand stödja dem som redan har det bra och underblåsa
              en växande egoism. Vi strävar efter att alla ska få lika möjligheter
              från början och att alla som behöver det ska få en andra chans.
              Och vi vill motverka den segregation som ökade klyftor innebär
              när allt lämnas över till marknaden.
            </seg>
            <seg xml:id="i-c8cbfe547851ac36-0">
              Frågan om ROT-avdrag behandlar vi i reservation 5.
            </seg>
            <seg xml:id="i-91a4684e67195d9d-0">
              Till skillnad från regeringen, som har fullständig tillit till
              marknaden, anser vi att det finns behov av en demokratiskt förankrad
              styrning. Vi menar att det finns frågor som behöver hanteras i
              former som bidrar till att man ger alla likvärdiga möjligheter.
              I reservationerna 6 och 7 tar vi upp kommunernas bostadsförsörjningsansvar
              och bostadsförmedlingsfrågor. Vi menar att regeringen blundar
              för problem och avstår från att agera till förmån för de väljargrupper
              som man uppenbarligen struntar i. Det är tydligt att regeringen
              inte vill ta ansvar för hela Sverige.
            </seg>
            <seg xml:id="i-9ba964c2abbae74a-0">
              Nu, herr talman, har min talartid gått ut. Därför hoppar jag
              över den konsumentpolitiska delen i mitt anförande. Jag säger
              bara att jag instämmer i föregående talares argumentation till
              förmån för de reservationerna. Som talmannen säkert har förstått
              står vi i Miljöpartiet bakom samtliga de reservationer vi har
              i betänkandet, men för tids vinnande väljer jag att yrka bifall
              enbart till reservationerna 1, 3 och 9.
            </seg>
          </u>
          <note type="speaker" xml:id="i-37534ab3954a27f3-0">
            Anf. 4 AMINEH KAKABAVEH (V):
          </note>
          <u who="amineh_kakabaveh_836342" xml:id="i-cd7a3c5524ce244f-0">
            <seg xml:id="i-05252d96c6a2b074-0">
              Herr talman! Jag vill börja med att säga att vi naturligtvis
              står bakom samtliga våra reservationer, men för tids vinnande
              yrkar jag bifall bara till reservationerna 1, 3, 8 och 9.
            </seg>
            <seg xml:id="i-7a13e160beb74055-0">
              Herr talman! Vi i Vänsterpartiet har en bostadspolitik som har
              sociala mål. För oss är bostaden en social rättighet och en viktig
              välfärdsfråga. Alla människor ska ha en möjlighet att leva i bra
              bostäder till rimliga kostnader i en trygg bostadsmiljö.
            </seg>
            <seg xml:id="i-50f8f184cf4bfaf3-0">
              Högerregeringens politik gynnar bara dem som har goda ekonomiska
              förutsättningar. Regeringens insatser på bostadsmarknaden är fokuserade
              på att öka den sekundära bostadsmarknaden samt att öka andelen
              bostäder som kräver kapitalinsats.
            </seg>
            <seg xml:id="i-80a365d3c28e8144-0">
              Vi anser att bostadspolitiken är en grundläggande del i den centrala
              välfärdspolitiken och central för samhällsbyggandet för en långsiktigt
              hållbar utveckling. Möjligheten till en god bostad är en viktig
              del i människors liv. Det gäller inte minst barnens uppväxt och
              de äldre och de med funktionsnedsättning. Bostaden är inte vilken
              vara som helst som kan bytas bort. Snabba hyreshöjningar kan inte
              mötas snabbt och enkelt med ett byte av bostad.
            </seg>
            <seg xml:id="i-772b233da982087c-0">
              Herr talman! Bostadsmarknadens funktionssätt är viktigt för att
              man ska kunna ha en fungerande och dynamisk arbetsmarknad och
              för möjligheten till studier och utbildning.
            </seg>
            <seg xml:id="i-da277567eb560468-0">
              Det är nödvändigt att ge alla de 216 000 unga som i dag saknar
              egen bostad chansen att för första gången se sitt namn på ett
              förstahandskontrakt. Det behövs särskilda åtgärder för att kommunerna
              ska ta sitt bostadsförsörjningsansvar och bygga hyresrätter med
              hyror som unga och studerande har råd att efterfråga. Det behövs
              helt enkelt ett trygghetspaket för ungdomar på bostadsmarknaden.
            </seg>
            <seg xml:id="i-ecbb2dbff894a417-0">
              Ofta efterfrågas hyresrätter med rimliga hyresnivåer. Förutom
              nyproduktion behövs det befintliga beståndet. Vi vänder oss starkt
              emot att man höjer trösklarna för många utan förmögenhet till
              eget boende. En del utförsäljningar sägs syfta till att finansiera
              produktionen av nya hyresrätter. De få hyresrätter som byggs med
              sådan finansiering har normalt mycket högre hyra än de sålda.
            </seg>
            <seg xml:id="i-c0d23c9e943c982d-0">
              Vi i Vänsterpartiet vänder oss emot ombildningar av hyresrätter
              till bostadsrätter. Vi vänder oss också emot högerregeringens
              förslag om att befintliga bostadsfastigheter ska kunna ombildas
              till ägarlägenheter.
            </seg>
            <seg xml:id="i-e63da13d756e7d01-0">
              Herr talman! Sverige behöver en ny bostadspolitik med tydliga
              och stora ambitioner. Vi vill möta bostadsbristen genom ökat bostadsbyggande.
              Därför vill vi utforma ett statligt stöd för att stimulera ökat
              bostadsbyggande med inriktning mot hyresrätter till rimliga kostnader
              och med miljövänlig teknik.
            </seg>
            <seg xml:id="i-af1d109629ac1165-0">
              Det behövs ett kraftig ökat bostadsbyggande jämfört med dagens
              nivåer för att möta behoven. Regeringens prognos om 7 500 påbörjade
              hyresrätter för 2011 motsvarar inte alls behoven. Förra mandatperioden
              avskaffade den moderatledda regeringen investeringsstödet till
              hyresrätter som ett av sina första beslut. Nyproduktionen minskade
              därmed kraftigt, detta redan innan finanskrisen slog till.
            </seg>
            <seg xml:id="i-17024ce5e6013869-0">
              Hyresgästföreningen redovisar att kostnadsutvecklingen för byggandet
              av hyresrätter också varit lägre än för bostadsrätter. Hyresgästföreningens
              pm tyder på att fria marknadspriser snarare än investeringsstöd
              driver på byggkostnaderna.
            </seg>
            <seg xml:id="i-e4b3a3faa79dc9d9-0">
              Herr talman! Vänsterpartiet har tillsammans med Socialdemokraterna
              och Miljöpartiet presenterat en rödgrön överenskommelse om bostadspolitiken.
              Här sätts upp bland annat ett tydligt mål för bostadsbyggandet.
              Målet är att bostadsbyggandet till 2016 ska uppgå till 40 000
              bostäder varav en majoritet bör vara hyresrätter.
            </seg>
            <seg xml:id="i-3e40c0dbb5ebf1a9-0">
              Vi i Vänsterpartiet värnar om allmännyttans roll och framtid.
              En stark allmännytta är avgörande i social bostadspolitik och
              för att klara bostadsförsörjningen. De allmännyttiga bostadsbolagen
              ska vara livskraftiga och ekonomiskt starka. De ska vara föregångare
              och leda utvecklingen mot framtidens boende. I egenskap av demokratiskt
              ägda företag ska de verka för allmännyttiga mål.
            </seg>
            <seg xml:id="i-61297da32c8505b9-0">
              Vi anser att hyressättningen på bostadsmarknaden ska styras av
              ett bruksvärdessystem som garanteras genom kollektivt förhandlade
              hyror. Vi säger nej till marknadshyror.
            </seg>
            <seg xml:id="i-6d034e5b12f25092-0">
              Hyresgästernas inflytande över hyressättningen ska stärkas. Därför
              bör skyddsregler vid ny- och ombyggnad införas för att ge hyresgästerna
              ett avgörande inflytande. Vidare anser vi att hyresgästernas inflytande
              över det egna boendet och närmiljön ska stärkas. Därför behövs
              ökad möjlighet till hyresgäststyrt lägenhetsunderhållsavtal och
              boinflytandeavtal på områdesnivå.
            </seg>
            <seg xml:id="i-67ad2a0024335c88-0">
              Herr talman! Ett statligt ansvarstagande för situationen gäller
              givetvis inte enbart nyproduktion av bostäder. Det finns också
              ett mycket omfattande upprustnings- och renoveringsbehov i delar
              av bostadsbeståndet. Detta gäller inte minst de bostäder som producerats
              under det så kallade miljonprogrammet. Huvudansvaret för att underhålla
              och förnya detta bostadsbestånd måste självfallet tas av respektive
              fastighetsägare.
            </seg>
            <seg xml:id="i-1ba79dced0230d23-0">
              Det finns ett starkt samhällsintresse för att renoveringarna
              kommer i gång och att möjligheten till energibesparingar och miljövänliga
              lösningar tas till vara i förnyelsearbetet. Det behövs även ett
              bättre system för hur den kommunala allmännyttan på orter med
              avfolkning bättre ska kunna hantera sitt bestånd.
            </seg>
            <seg xml:id="i-3672198eb9c4689c-0">
              Herr talman! Vi har tillsammans med Socialdemokraterna och Miljöpartiet
              lagt fram ett budgetförslag på omfattande satsningar på upprustning
              av det befintliga bostadsbeståndet. ROT-avdraget ska kvarstå i
              sin nuvarande konstruktion och kompletteras med en särskild klimatbonus.
            </seg>
            <seg xml:id="i-6a8d93024b147388-0">
              Enligt Hyresgästföreningens redovisning är 650 000 lägenheter
              som byggts under miljonprogramåren i behov av renovering, och
              350 000 av dessa behöver renoveras under den kommande femårsperioden.
              Regeringen bör återkomma med en handlingsplan angående upprustningen
              av miljonprogramområdena.
            </seg>
            <seg xml:id="i-c97e70bbd0ab0b0b-0">
              Herr talman! Vi anser att blandade boendeformer är nödvändiga
              för att stärka människors möjligheter att välja hur de vill bo.
              Bostadspolitiken är därför också viktig för att aktivt bekämpa
              rådande boendesegregation. Sverige behöver fler bostadsområden
              med blandade boende- och upplåtelseformer.
            </seg>
            <seg xml:id="i-5edb186f54138482-0">
              Sist men inte minst är det angeläget att kommunerna genom en
              aktiv bostadspolitik bidrar till ett varierat utbud på den lokala
              bostadsmarknaden. På så vis förbättras möjligheterna för den enskilde
              att bo i en bra bostad, vilket är ett viktigt välfärdspolitiskt
              mål, samtidigt som utvecklingen inom näringsliv och arbetsmarknad
              främjas.
            </seg>
          </u>
          <note type="speaker" xml:id="i-10ebf982bdabe6af-0">
            Anf. 5 ANTI AVSAN (M):
          </note>
          <u who="anti_avsan_e6e544" xml:id="i-5ca12439d3f107fa-0">
            <seg xml:id="i-368b6165154234f0-0">
              Herr talman! Om Maryam Yazdanfar räckte ut en hand gjorde Jan
              Lindholm något helt annat i De rödgrönas namn. Lyssnar man på
              Jan Lindholm undrar man om han över huvud taget vet vad som ligger
              inom civilutskottets utgiftsområde. Man undrar också om det är
              samma verklighet vi upplever. Det sista gäller till stora delar
              även Amineh Kakabaveh.
            </seg>
            <seg xml:id="i-46bf94872defd413-0">
              Inom civilutskottets utgiftsområde finns de största meningsskiljaktigheterna
              mellan oss moderater och övriga allianspartier å ena sidan och
              oppositionen i form av Socialdemokraterna, Miljöpartiet och Vänsterpartiet
              å andra sidan i synen på hur en långsiktigt stabil bostadsmarknad
              ska skapas.
            </seg>
            <seg xml:id="i-45ca954472a1fa2a-0">
              Som grund för ambitionen att skapa en långsiktigt stabil bostadsmarknad
              står alliansregeringens och riksdagens reformer under den förra
              mandatperioden. Dessa reformer ska ställas mot en långvarig oförmåga
              att lösa bostadsmarknadens problem under en tidigare tolv år lång
              socialdemokratisk regeringsperiod.
            </seg>
            <seg xml:id="i-bc58afc93f690ea5-0">
              Efter att den socialdemokratiska regeringen under 2006 av någon
              anledning inte förlängt de riktade subventioner som under en lång
              följd av år skapat en inte obetydlig ryckighet i bostadsbyggandet
              har man snarast återfallit i en ambition att bota den sjuke med
              samma medel som framkallat sjukdomen.
            </seg>
            <seg xml:id="i-a4e2c2e22ceba0ce-0">
              Socialdemokraternas, Miljöpartiets och Vänsterpartiets budgetmotion
              innehåller, om dessa partier hade kunnat bestämma ramarna för
              budgeten, en kraftig dos av bostadspolitikens forntid, för att
              använda Maryam Yazdanfars egna ord. Det handlar om subventioner,
              närmare bestämt motsvarande mer än en fördubbling av anslagen
              inom utgiftsområde 18.
            </seg>
            <seg xml:id="i-497daef5d07f2a81-0">
              Vi kan i och för sig se i flertalet av de motioner som har avlämnats
              att det i vissa avseenden inte finns några delade meningar. Det
              gäller till exempel önskemål om en politik som ger förutsättningar
              för ett bostadsbyggande som motsvarar efterfrågan, en bättre tillgång
              på bostäder för unga och en ökad valfrihet när det gäller boendeform.
              Det är först när det anges att en sådan politik förutsätter statliga
              subventioner och en ökad statlig styrning av bostadsmarknaden
              som skillnaderna i synen på bostadspolitikens inriktning blir
              tydliga.
            </seg>
            <seg xml:id="i-d14e835844a050b9-0">
              När det gäller den allmänna utformningen av bostadspolitiken
              ska det politiska arbetet fortsätta med den inriktning som har
              gällt under de senaste fyra åren. Utgångspunkten för detta arbete
              har varit att hushållens behov och önskemål ska vara styrande
              för hur bostadsbeståndet utvecklas.
            </seg>
            <seg xml:id="i-dbb5322d7d708011-0">
              Arbetet har till stor del inriktats på att ställa om bostadssektorn
              från ett bidragsberoende till en tryggare och bättre fungerande
              bostadsmarknad med långsiktigt stabila villkor för byggande, ägande
              och nyttjande av bostäder med alla typer av upplåtelseformer.
              Olika former av konkurrenssnedvridande produktionsstöd har avvecklats.
              Nya villkor för de kommunala bostadsföretagen och hyressättning
              har utformats i samverkan med bostadsmarknadens parter.
            </seg>
            <seg xml:id="i-59f8eea45d26ce10-0">
              I det fortsatta arbetet på det bostadspolitiska området bör det
              nu fokuseras på åtgärder som kan bidra till en bättre konkurrens
              inom byggsektorn och lägre byggkostnader som ytterligare kan stärka
              hyresrättens ställning, som kan bidra till en bättre bostadsmarknad
              för studenter och unga och som kan medverka till att bryta ett
              utanförskap som kommit att koncentreras till vissa bostadsområden.
            </seg>
            <seg xml:id="i-e25f3dfb56f5764b-0">
              Herr talman! Den bostadspolitiska inriktningen har varit att
              utifrån den grundläggande förutsättningen ett långsiktigt hållbart
              samhällsbyggande förändra bostadssektorn från att till stor del
              vara bidragsberoende och detaljreglerad till att verka på en långsiktigt
              väl fungerande bostadsmarknad, där konsumenternas efterfrågan
              möter ett utbud av bostäder som svarar mot behoven.
            </seg>
            <seg xml:id="i-3613119512f51215-0">
              När det gäller frågan om ett uttalat mål för bostadsbyggande
              har civilutskottet under de fyra senaste åren avstyrkt förslag
              om att riksdagen bör fastställa ett sådant mål. Det är visserligen
              viktigt för riksdagen och regeringen att följa produktionsutvecklingen
              inom bostadssektorn, men det innebär inte att det bör fastställas
              ett mål i absoluta tal för bostadsproduktionen. Utgångspunkten
              måste vara att förutsättningar skapas för en fungerande bostadsmarknad
              där efterfrågan av produktion kan balanseras utan statlig styrning.
              Det handlar inte bara om åtgärder som är direkt riktade mot bostadssektorn
              utan i väl så hög grad åtgärder för att stärka samhällsekonomin
              och arbetsmarknaden.
            </seg>
            <seg xml:id="i-e977f4c2304d9ac3-0">
              Den omfattande ekonomiska internationella krisen har påverkat
              den svenska samhällsekonomin starkt, trots att Sverige har klarat
              sig bättre än alla andra länder inom EU. Den ekonomiska krisen
              har även lett till osäkerhet på bostadsmarknaden och till minskat
              bostadsbyggande. Nu har den ekonomiska utvecklingen i Sverige
              åter tagit fart, och positiva signaler kommer från bygg- och bostadssektorns
              aktörer. Enligt Boverkets prognos i oktober 2010 kommer bostadsbyggandet
              att öka med drygt 50 procent från 2009 till 2011. I år påbörjas
              25 500 och nästa år 28 0000 bostäder enligt Boverkets prognos.
              Nyligen har också SCB lämnat rapporter om ett kraftigt ökat bostadsbyggande.
              Enligt ett pressmeddelande från SCB har antalet påbörjade lägenheter
              i flerbostadshus mer än fördubblats under de tre första kvartalen
              2010 jämfört med samma period 2009. Det är den kraftigaste ökning
              som hittills registrerats, och påbörjandet är åter på samma nivå
              som 2004.
            </seg>
            <seg xml:id="i-ff65168aa05b9a2c-0">
              Utvecklingen under det senaste året visar tydligt på att bostadsbyggandet
              är starkt beroende av samhällsekonomin i övrigt. En framgångsrik
              ekonomisk politik i Sverige har bidragit till en bättre fungerande
              bostadsmarknad.
            </seg>
            <seg xml:id="i-8428c6c71eabb254-0">
              Herr talman! Vi står fast vid att det inte är en sak för riksdagen
              att fastställa en lämplig produktionsnivå för bostadsmarknaden.
            </seg>
            <seg xml:id="i-5169815f79e83627-0">
              När det sedan gäller olika former av riktade subventioner finns
              det anledning att påpeka att det främsta budskapet från bygg-
              och bostadssektorns aktörer till landets bostadspolitiker under
              en lång rad av år var att det behövs långsiktigt hållbara spelregler
              på bostadsmarknaden och för bostadsproduktionen. Man syftade då
              inte minst på de problem som skapades av statliga subventioner
              med olika varaktighet och villkor som lämnades till bostadsbyggandet.
              Subventionerna försvårade en långsiktig planering som är nödvändig
              på en marknad där det normalt förflyter relativt lång tid från
              de första planerna på ett bostadsbyggnadsprojekt tills det färdiga
              huset står inflyttningsklart. Dessutom innebar de villkor som
              var förknippade med subventionerna att bostadsproduktionen styrdes
              i en riktning som långt ifrån alltid motsvarade den verkliga efterfrågan.
            </seg>
            <seg xml:id="i-3df01e029ef9d4aa-0">
              Vid det kommande årsskiftet har det gått fyra år sedan de statliga
              subventionerna till bostadsbyggande upphörde. Som jag sade inledningsvis
              förlängdes dessa inte av den då sittande socialdemokratiska regeringen.
              Under de fyra år som gått har bostadsbyggnadssektorn successivt
              anpassat sig till de nya förhållandena. Inte ens under den ekonomiska
              kris och lågkonjunktur som vi har gått igenom fanns det några
              uttalade krav på att återinföra subventionerna. Nu tar bostadsproduktionen
              åter fart.
            </seg>
            <seg xml:id="i-5aeb17661f9e59d3-0">
              Det kan i sammanhanget erinras om att bostadsbyggandet under
              innevarande år, utan subventioner och i efterdyningarna av en
              finansiell kris som fortfarande starkt påverkar den europeiska
              ekonomin, kommer att hamna på drygt 25 000 påbörjade lägenheter.
              Det är en betydligt högre nivå än den genomsnittliga bostadsproduktionen
              under den föregående socialdemokratiska regeringsperioden 19942006,
              och då med omfattande subventioner och statlig styrning av bostadsmarknaden.
            </seg>
            <seg xml:id="i-2ab4b55c1fdacce4-0">
              Herr talman! Vi står fast vid uppfattningen att statliga bostadsbyggnadssubventioner
              inte bör återinföras.
            </seg>
            <seg xml:id="i-e347ced18f80dd5d-0">
              Jag kan nämna något om det som i ett antal motioner har tagits
              upp beträffande statligt stöd till ROT-verksamheten. Det är en
              del i det omfattande paketet av olika typer av bidrag och subventioner.
              Det framgår inte hur man har tänkt att det här stödet ska vara
              utformat. Man hänvisar i vissa fall till ROT-avdraget och menar
              att det ska omfatta flerbostadshus. Trots den hänvisningen verkar
              avsikten ändå inte vara att stödet ska ges i form av en skattereduktion,
              utan det handlar snarast om ett statligt bidrag till de ROT-arbeten
              som utförs eller beställs av ägare till flerbostadsfastigheter,
              det vill säga bostadsrättsföreningar och ägare till hyreshus.
              Under alla förhållanden verkar avsikten med bidraget inte vara
              att motverka svartarbete i byggsektorn. Det problemet har för
              övrigt inte alls samma omfattning när det gäller arbeten som utförs
              på uppdrag av professionella fastighetsförvaltare som för arbeten
              beställda av enskilda hushåll. Syftet med det förordade stödet
              tycks snarare vara att staten ska ta på sig en del av det ansvar
              för bostadshusens löpande underhåll och förnyelse som bör falla
              på fastighetsägarna.
            </seg>
            <seg xml:id="i-7f64ffd8df8856ed-0">
              Civilutskottet har tidigare vid flera tillfällen behandlat olika
              förslag om bidrag för upprustning som varit särskilt inriktade
              på miljonprogrammets bostadsområden. Det har flera gånger framhållits
              att ansvaret för underhållet och upprustningen av fastighetsbeståndet
              primärt måste ligga på fastighetsägarna.
            </seg>
            <seg xml:id="i-c6e51a7d9c689e74-0">
              Viktigt i sammanhanget är att huvuddelen av de bostäder som byggdes
              under miljonprogrammets tid löpande har underhållits och kan antas
              vara i relativt gott skick.
            </seg>
            <seg xml:id="i-4213614a93259938-0">
              Herr talman! Vi står fast vid uppfattningen att ansvaret för
              underhållet och förnyelsen av miljonprogrammets fastighetsbestånd
              primärt måste ligga på fastighetsägarna.
            </seg>
            <seg xml:id="i-28919211a29a88d9-0">
              Slutligen ska jag säga något om målet för området konsumentpolitik.
              Civilutskottet ställde sig hösten 2007 bakom ett nytt mål för
              konsumentpolitiken. Utskottet har tidigare och också nu framhållit
              att det krävs ett grundläggande konsumentskydd för människor i
              Sverige och tillgång till lättillgänglig och tillförlitlig information
              om till exempel produkters pris och egenskaper, produktionsmetoder,
              säkerhetsaspekter och vilken påverkan konsumtionen har på människor
              och miljö för att konsumenterna ska ha makt och möjlighet att
              göra aktiva val.
            </seg>
            <seg xml:id="i-110cf7c92dee24e2-0">
              Vi vidhåller uppfattningen att de konsumentpolitiska mål som
              antogs 2007 även ska gälla i fortsättningen.
            </seg>
          </u>
          <note xml:id="i-2ba5df876a128c3f-0">
            Därmed yrkar jag bifall till utskottets förslag i betänkandet,
            vilket innebär avslag på samtliga motioner.
          </note>
          <note type="speaker" xml:id="i-52b979eeb4ca9f36-0">
            Anf. 6 MARYAM YAZDANFAR (S) replik:
          </note>
          <u who="maryam_yazdanfar_d78180" xml:id="i-f76bf3d99076e4f0-1">
            <seg xml:id="i-d5d99a07d0c8baed-0">
              Herr talman! Jag konstaterar att min utsträckta hand inte togs
              emot. Tråkigt, därför att det var just en långsiktig bostadspolitik
              och långsiktiga spelregler för bostadsmarknaden som jag pratade
              om men som Anti Avsan inte verkar vara intresserad av att föra
              blocköverskridande diskussioner om.
            </seg>
            <seg xml:id="i-60a7b0eb1e97aae6-0">
              Med den vetskapen måste jag ställa några frågor med anledning
              av Anti Avsans anförande.
            </seg>
            <seg xml:id="i-2158bda227df6791-0">
              I dag säger bostadsministern välkommen, roligt att bostadsministern
              vill ansluta på DN Debatt att momssubventioner är spännande förslag
              för att se om man kan öka hyresrättsbyggandet. Jag undrar vad
              det är för skillnad på det och riktade stöd. Varför är det okej
              med bidrag som kallas för subventioner men inte när de kallas
              för stöd? Vi kan vara ärliga, det är ändå pengar från statskassan.
              Varför är det bättre och renovera och städa köket med ROT och
              RUT som privatperson än att staten hjälper till med klimatinvesteringar
              och renoveringsstöd i miljonprogramsområden? Det är det jag inte
              förstår.
            </seg>
            <seg xml:id="i-2d1c3f8c369a5c77-0">
              Jag skulle ha förstått den nyliberala approachen om Moderaterna
              sade: Vi tar händerna fullständigt från den här marknaden, vi
              låter den fungera på sina egna villkor. Men nu går man in och
              pillar så att säga bakvägen och kallar sig sedan för marknadsliberaler,
              och det är märkligt.
            </seg>
            <seg xml:id="i-42f4d23041d33d2d-0">
              Om man nu omhuldar den här marknaden, som den moderatledda regeringen
              gör, tycker Anti Avsan att den fungerar? Bostadsministern säger
              själv på DN Debatt i dag att hyresrätten är förfördelad. Tycker
              Anti Avsan att bostadsmarknaden, som den ser ut i dag, fungerar?
            </seg>
          </u>
          <note type="speaker" xml:id="i-e99d6db183117d75-0">
            Anf. 7 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-1">
            <seg xml:id="i-e2e138339801190f-0">
              Herr talman! Jag skulle till att börja med ha kunnat fråga Maryam
              Yazdanfar det kanske jag får göra senare vad den utsträckta handen
              innebär. Det är ju alltid trevligt om någon sträcker ut en hand
              och vill föra en diskussion, men mot bakgrund av de motionsförslag
              och reservationer som finns har jag i nuläget lite svårt att se
              vad den utsträckta handen innebär. Det är möjligt att det är någonting
              som har tillkommit nu, för jag kan inte se det i reservationerna.
            </seg>
            <seg xml:id="i-ac35ff436276560e-0">
              Självklart har vi varit bekymrade över hur bostadsmarknaden har
              fungerat. Därför lades det ned ett omfattande arbete tillsammans
              med bostadsmarknadens parter under förra mandatperioden just för
              att få en överenskommelse kring hyresrätten. Det tror jag har
              varit nödvändigt för att stärka hyresrättens ställning.
            </seg>
            <seg xml:id="i-ce0b18a795e52315-0">
              Det är riktigt som Maryam Yazdanfar säger, att hyresrättens ställning
              har varit svår. Vi vet att det inte har varit möjligt att producera
              hyresrätter på ett sätt som innebär att man med någon form av
              ekonomi kan förvalta och äga dem långsiktigt. Vi tror att det
              blir en förändring när det gäller det.
            </seg>
            <seg xml:id="i-e2c39db10b260ef5-0">
              När det sedan gäller stöd till bostadsmarknaden kan stöden utformas
              på olika sätt. Det har förekommit stöd som har varit inriktade
              på bostadsmarknaden. Det har också införts nya stöd under förra
              mandatperioden, men de har i första hand varit inriktade på enskilda,
              till exempel kommunala hyresgarantier en möjlighet för kommunerna
              att ställa ut hyresgarantier till enskilda för att de ska kunna
              få en bostad. Det finns också regler, som Maryam Yazdanfar säkert
              känner till, för att kunna förvärva en bostad.
            </seg>
            <seg xml:id="i-4e9ac619d722b753-0">
              Det här är inte den typen av stöd som snedvrider konkurrensen
              och snedvrider bostadsbyggandet. Det är sådana stöd som vi vänder
              oss emot och ser en fara i.
            </seg>
          </u>
          <note type="speaker" xml:id="i-afe4a89a95967644-0">
            Anf. 8 MARYAM YAZDANFAR (S) replik:
          </note>
          <u who="maryam_yazdanfar_d78180" xml:id="i-f76bf3d99076e4f0-2">
            <seg xml:id="i-4b0a669586800f06-0">
              Herr talman! Problemet är att konkurrensen har varit snedvriden
              till hyresrättens nackdel. Min största kritik mot det är att det
              har hämmat rörlighet och utveckling. Det står i tidningen Metro
              i dag om ett ungt par som det har tagit 15 år för att få en hyreslägenhet
              i innerstan, för det var just en hyreslägenhet de ville ha. Det
              är två människor, heltidsanställda och tillsvidareanställda, som
              har fått stå i kö i 15 år för att få tag i en hyresrätt i Sveriges
              tillväxtregion. Det hämmar tillväxten och gör att både marknaden
              och människorna stagnerar.
            </seg>
            <seg xml:id="i-2cd1d195618a0a1a-0">
              Anti Avsan nämner kommunala hyresgarantier. De har ju knappt
              använts, så de kan inte ses som ett spetsigt instrument för att
              förbättra situationen för enskilda.
            </seg>
            <seg xml:id="i-9743abd809034223-0">
              Om Anti Avsan hade lyssnat på mitt anförande hade han hört att
              det var tre områden som jag nämnde där jag gärna vill ha en blocköverskridande
              diskussion. Jag är glad för att bostadsministern nu är här så
              att jag senare kan begära replik även på honom och kanske ta initiativ
              till en sådan långsiktig diskussion om spelreglerna på bostadsmarknaden.
            </seg>
            <seg xml:id="i-c2f3996ca5366991-0">
              Problemet är att politiken inte fungerar därför att det är ett
              vakuum; det är en ickepolitik. Marknaden fungerar inte heller
              därför att det är en oligopolmarknad där priserna hela tiden drivs
              upp och konsumenterna har en väldigt svag ställning. Egentligen
              fungerar alltså ingen av de här bärande arenorna. Om den borgerliga
              regeringen är beredd att erkänna det och därmed hitta lösningar
              för att få det här att fungera är vi mer än gärna med och jobbar
              fram lösningarna.
            </seg>
          </u>
          <note type="speaker" xml:id="i-16820ad85bf99b3c-0">
            Anf. 9 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-2">
            <seg xml:id="i-e8b1217b009dbc9a-0">
              Herr talman! Politikens uppgift är att skapa förutsättningar
              för samhället att fungera. Det är det som är ambitionen mer än
              att detaljreglera och tro att man genom lagstiftning kan framdriva
              exakt det man tror sig vilja åstadkomma. Det här är väldigt viktigt.
            </seg>
            <seg xml:id="i-208750102f177842-0">
              Jag kan bara i förbigående nämna detta med kommunala hyresgarantier.
              Att de inte har utnyttjats behöver inte innebära ett misslyckande.
              Jag kan ta exempel från många kommuner där de inte har behövts
              därför att det fungerar i alla fall; unga får bostad. Men de har
              möjligen varit en hjälp i de kommuner som har använt dem.
            </seg>
            <seg xml:id="i-c87e4f8e0be41079-0">
              Hyresrätten är viktig, inte minst för ett parti som står för
              arbetslinjen, eftersom hyresrätten är en förutsättning för den
              flexibla bostadsmarknad som vi vill ha. Människor måste kunna
              flytta till arbete, människor måste kunna flytta till studier
              och också flytta av andra skäl, kanske för att man har träffat
              någon som man vill bo tillsammans med. Och vi har sett att hyresrätten
              har haft det svårt. Vi vet att det har producerats hälften så
              mycket bostäder i Sverige under de senaste 20 åren som i våra
              nordiska grannländer, och 12 av de åren hade vi en socialdemokratisk
              regering. Varför blev det inte någon uppgörelse med bostadsmarknadens
              parter under den tiden? Varför gjorde man inte de här ansträngningarna
              redan då? Då hade vi kommit längre nu. Utan tvekan är det på det
              sättet.
            </seg>
            <seg xml:id="i-2aebacaace6e87fe-0">
              De reformer som genomfördes under förra mandatperioden har skapat
              goda förutsättningar att gå vidare. Utifrån den utgångspunkten,
              den plattform som de reformerna innebär, är vi naturligtvis beredda
              att diskutera hur vi på bästa sätt och i största möjliga samförstånd
              kan lösa de problem som vi kan identifiera, som jag också nämnde
              i mitt anförande, och där vi inte har några avvikande uppfattningar.
            </seg>
          </u>
          <note type="speaker" xml:id="i-98ae6dcc55423228-0">
            Anf. 10 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-1">
            <seg xml:id="i-59dbc0c1e41f850e-0">
              Herr talman! Anti Avsan började sitt anförande med att undra
              om jag har någon kunskap om civilutskottets beredningsområde,
              och det visar att Anti Avsan lyssnade på mitt anförande.
            </seg>
            <seg xml:id="i-8f10596e66ed6a8b-0">
              Vi har väldigt olika uppfattning om vad ansvaret ska vara. Vi
              anser att det bostadspolitiska ansvaret ska vara även ett socialt
              bostadspolitiskt ansvar, och det har vi med i vår första reservation
              där vi också har lagt in vårt förslag till den bostadspolitiska
              målsättning som vi menar ska vara den som civilutskottet ska arbeta
              utifrån. Det är alltså helt riktigt att vi har olika uppfattning
              om vad ansvarsområdet är.
            </seg>
            <seg xml:id="i-66e815f5a571cdae-0">
              Vidare undrade Anti Avsan om vi inte lever i olika världar. Jag
              vet inte vilken värld Anti Avsan lever i. Men, herr talman, jag
              träffar människor som bor i hyresrätter. Jag träffar människor
              som bor i hyresrätter som är dåligt underhållna. Jag träffar människor
              som bor i miljonprogramsområden. Jag träffar alltså människor
              som är oroliga för sina möjligheter att bo i framtiden med den
              politik som regeringen har drivit under de senaste fyra åren.
              Jag träffar alltså människor som är rädda den verkligheten lever
              jag i för att de inte ska klara sitt boende i framtiden på grund
              av de ekonomiska åtstramningarna. Det är utifrån den verkligheten
              som jag argumenterar.
            </seg>
            <seg xml:id="i-d4e6ff10f0da59e9-0">
              Därför skulle jag vilja ha svar på några frågor. Ni argumenterar
              för och tycker att det är viktigt med långsiktiga spelregler,
              och det tycker vi också. Det är viktigt med långsiktiga spelregler
              och viktigt med stabilitet i byggandet, för det skulle kunna hålla
              nere priserna. Ni tycker så här men är ändå inte beredda att ha
              någon politik för det, ni är inte beredda att lägga några som
              helst offentliga resurser till det. Hur ska ni då kunna åstadkomma
              stabila villkor för produktion och en jämn produktion till låga
              kostnader? Vad ska ni göra för att åtgärda miljonprogrammens brister?
              Vad ska ni göra för att de människor som i dag bor i bostäder
              som faktiskt är hälsovådliga ska få någon form av stöd och hjälp
              för att kunna bo på ett mindre hälsofarligt sätt? Det undrar jag.
            </seg>
          </u>
          <note type="speaker" xml:id="i-9c80edef1ad8a291-0">
            Anf. 11 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-3">
            <seg xml:id="i-9274b8944b984e9a-0">
              Herr talman! När det gäller det sociala bostadspolitiska ansvaret
              har jag nog uppfattningen att det tas i alla kommuner i Sverige
              i dag. Det kan möjligen variera i någon mån, men att det ansvaret
              finns är väl ganska uppenbart. Regelverket finns ju också, delvis
              i socialtjänstlagen men också på annat håll. Det finns sociala
              förturer och det finns fastighetsägare som tar emot människor
              som har svårt att få en bostad. Jag nämnde kommunala hyresgarantier
              tidigare. Att det skulle brista i någon särskild omfattning nu
              och att det skulle vara någon skillnad kan i alla fall inte jag
              se.
            </seg>
            <seg xml:id="i-d97888a7258c458f-0">
              När det gäller frågan om underhållet: Om underhållet inte har
              skötts på vissa håll det har nog i och för sig gjorts på de allra
              flesta håll beror det inte på något som har inträffat under förra
              mandatperioden, utan det är i så fall något som har skett under
              väldigt lång tid.
            </seg>
            <seg xml:id="i-f105c90bf3976981-0">
              För egen del tror jag att olika typer av riktade subventioner
              har lett till att fastighetsägare, inte minst kommunala bostadsföretag
              på många håll, inte har gjort det som en ansvarstagande fastighetsägare
              borde göra för att man också där har väntat på att det ska trilla
              ned pengar från staten och att någon annan ska ta det ansvar man
              faktiskt har.
            </seg>
            <seg xml:id="i-9751db56d330bb9a-0">
              Detta rimmar ganska illa med de synpunkter som finns från oppositionen
              när det gäller kommunernas bostadsförsörjningsansvar. Om kommunerna
              ska ta detta ansvar, varför har man då inte sett till att ha fullgoda
              bostäder och renoverat sina bostadsbestånd?
            </seg>
            <seg xml:id="i-883721bf5ffca27c-0">
              Det är en missuppfattning eller så har man en annan verklighetsuppfattning
              om man tror att detta problem har kommit nu. Det har funnits under
              lång tid. Det är ett problem som måste åtgärdas, och det handlar
              i första hand om att fastighetsägare måste bära ansvaret för att
              rusta och underhålla sina bostäder.
            </seg>
          </u>
          <note type="speaker" xml:id="i-70b658a983a4dd12-0">
            Anf. 12 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-2">
            <seg xml:id="i-eef91a7ec282cd93-0">
              Herr talman! Det var intressant information vi fick. Om vi ska
              ha en regering som ska ta ansvar för det som hände före 2006 måste
              vi alltså byta regering och inte ha en regering som har suttit
              bara sedan 2006. Jag tycker att det är märkligt. Jag trodde att
              om man vill ta ansvar för Sverige tar man ansvar för det Sverige
              vi har oavsett om det har bildats under de senaste fyra åren eller
              om det finns en historia bakom.
            </seg>
            <seg xml:id="i-8297788a65d3f553-0">
              Herr talman! Jag fick inte svar på någon av mina frågor. Jag
              frågade vad man tänker göra från regeringens sida. Jag har inte
              för avsikt att föra någon kommunalpolitisk debatt här. Jag vet
              att kommuner har olika möjligheter och förutsättningar. En del
              har det lättare än andra att klara de problem som finns. Det beror
              på en mängd olika saker, som till exempel den lokala arbetsmarknadens
              situation.
            </seg>
            <seg xml:id="i-8b1661fe3345160e-0">
              Jag undrar alltså hur man från regeringens sida har för avsikt
              att agera. Eller har man inte för avsikt att agera över huvud
              taget för att ge människor som i dag bor i hälsovådliga bostäder
              möjlighet att bo bättre? Har man inga som helst ambitioner?
            </seg>
            <seg xml:id="i-560e2b3945e2956c-0">
              Jag har många kontakter med byggsektorn och med privata fastighetsförvaltare.
              De säger att det är en omöjlighet för dem att klara miljonprogramsområdenas
              behov utan någon form av subventioner. Man har till och med föreslagit
              att regeringen ska agera för att man ska kunna använda en viss
              typ av EU-fonder som näringslivet självt har sett vore en möjlighet.
              Men regeringen har tydligen inga ambitioner.
            </seg>
            <seg xml:id="i-94972e582b58d9e4-0">
              Jag undrar också över det som Anti Avsan för fram som viktigt,
              nämligen kontinuitet och stabilitet. Hur åstadkommer man det?
              I ett helt marknadsstyrt samhälle har vi konjunkturer. Ska man
              kunna få kontinuitet och stabilitet i produktionen med låga priser
              måste man agera för att balansera konjunkturförändringarna. Så
              har alla regeringar gjort i de flesta europeiska länder under
              lång tid, vad jag vet. Har regeringen någon politik på detta område?
            </seg>
          </u>
          <note type="speaker" xml:id="i-beabb2d323312710-0">
            Anf. 13 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-4">
            <seg xml:id="i-89e6c4ede26653df-0">
              Herr talman! Alla bostäder finns sannolikt i någon kommun. Direkta
              hälsovådliga förhållanden i en bostad är något för miljöförvaltningen
              och fastighetsägaren. Det är fastighetsägaren som bär ansvaret
              och inte staten.
            </seg>
            <seg xml:id="i-00ed9f4e16e23e28-0">
              Tittar Jan Lindholm i budgetpropositionen kan Jan Lindholm se
              att det redovisas vissa överväganden om behovet av åtgärder i
              miljonprogrammets bostadsområden. Regeringen konstaterar att vissa
              av flerbostadshusen i miljonprogramsområdena står inför stora
              upprustningsbehov, vilket är helt korrekt, och att det innebär
              en stor utmaning för dem som är ägare och förvaltare av dessa
              bostäder.
            </seg>
            <seg xml:id="i-d84e6731d620e717-0">
              När det gäller det statliga engagemanget och det är det som efterfrågas,
              herr talman erinras det om att Statens bostadskreditnämnd i rapporten
              Upprustning av miljonprogrammets flerbostadsområden statlig medverkan
              i finansieringen har föreslagit ett garantiprogram för upprustning
              av miljonprogramsområdenas flerbostadshus. Vid remissbehandlingen
              av den rapporten framkom det att de flesta remissinstanser var
              positiva till ett statligt engagemang, även om det inte fanns
              någon bred uppslutning bakom Bostadskreditnämndens förslag. På
              det viset har staten alltså tagit ansvar för denna fråga.
            </seg>
            <seg xml:id="i-2ccee1a12fdb91fc-0">
              Regeringen har också initierat en särskild dialog mellan boende,
              fastighetsägare och berörda kommuner i områden där man ser att
              det finns problem. Jag har själv varit i Herrgården i Malmö och
              sett hur det ser ut. Det ser inte alls trevligt ut, så visst finns
              det behov. Men när det handlar om hur vi skapar förutsättningar
              för att förändra den situation som många lever i och vilka som
              ska göra det må vi ha olika uppfattning.
            </seg>
          </u>
          <note type="speaker" xml:id="i-105b9699e386232e-0">
            Anf. 14 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-1">
            <seg xml:id="i-d976eee441ce97f0-0">
              Herr talman! Anti Avsan lyfte fram att det byggs mer än förra
              året och att byggandet har ökat med 50 procent. Problemet är att
              det inte byggs hyresrätter utan bostadsrätter. Tusentals unga
              och andra står i bostadskö, och Alliansens politik kommer inte
              att hjälpa dem.
            </seg>
            <seg xml:id="i-167de74beb8be20f-0">
              Hyresgästföreningen menar att det inte är fel med investeringsbidrag.
              Problemet är att det från 2008 inte har spelat någon roll eftersom
              prisbildningen på bostadsrätter gett en fortsatt stark efterfrågan
              på bostäder i dessa delar av landet och att bruksvärdessystemet
              dämpar prisutvecklingen för hyresrätterna. Det har varit ett problem
              sedan 2002, men det går inte att bevisa förrän man har byggt lägenheterna.
              Då ser man att bostadsrätter alltid är billigare än hyresrätter.
            </seg>
            <seg xml:id="i-1a24fd77d5ed5771-0">
              Er politik gynnar inte dem som är utsatta. Den gynnar de välbärgade
              som redan har pengar och kan köpa bostadsrätter.
            </seg>
            <seg xml:id="i-cb10e92c795dc58b-0">
              Vad säger ni till oppositionen och till alla dem som står i bostadskö?
            </seg>
          </u>
          <note type="speaker" xml:id="i-24fc7d77375a818e-0">
            Anf. 15 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-5">
            <seg xml:id="i-36b7ea61af740415-0">
              Herr talman! Bostadsbeståndet i Sverige består av 44 procent
              hyresrätter, 38 procent egna hem och 19 procent bostadsrätter.
              Det finns alltså hyresrätter. Vi vet dock att det är brist på
              hyresrätter i många kommuner. Jag delar uppfattningen att det
              är ett problem på många håll och att det är svårt för unga att
              komma ut på bostadsmarknaden när det inte finns hyresrätter.
            </seg>
            <seg xml:id="i-6034245190ee7f05-0">
              Det var därför alliansregeringen och riksdagen under förra mandatperioden
              fattade beslut om den nya lagstiftningen om allmännyttiga kommunala
              bostadsaktiebolag och nya hyressättningsregler. Bostadsmarknadens
              parter, Hyresgästföreningen, Fastighetsägarna Sverige och Sabo,
              är här överens om att det är vad som krävs på detta område till
              att börja med för att åstadkomma fler hyresrätter.
            </seg>
            <seg xml:id="i-b935d79ae33eeb5b-0">
              Vi har ingen ideologisk uppfattning om hur det är bäst för människor
              att bo. Det spelar ingen roll vad jag eller andra politiker tycker.
              Det viktiga är vad enskilda människor gör för val. Vi efterstävar
              att komma till en situation där den efterfråga som finns på marknaden
              styr bostadsbyggandet. Det har tidigare inte varit möjligt för
              att det inte har gått att producera hyreslägenheter.
            </seg>
            <seg xml:id="i-6b612fe792ee224e-0">
              Vänsterpartiet intar en särställning med sin reservation om allmännyttans
              roll. Det finns i dag ingen möjlighet att ha en sådan ordning
              som Vänsterpartiet förespråkar, vilket Socialdemokraterna och
              Miljöpartiet verkar har insett.
            </seg>
          </u>
          <note type="speaker" xml:id="i-1ed9fa8964aae671-0">
            Anf. 16 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-2">
            <seg xml:id="i-8764fd68c063e97f-0">
              Herr talman! Det var inte förhoppningsfullt. Den moderata regeringen
              har inga ideologiska ambitioner och lösningar på samhällsproblemen.
              Det är bra att få höra det igen. Regeringens företrädare Mats
              Odell skrev i en debattartikel förra veckan att det handlar om
              sekundära lösningar på det här enorma samhällsproblemet.
            </seg>
            <seg xml:id="i-9b6b14abe2629bc7-0">
              Det är ungdomar, invandrare, kvinnor och ensamstående som alltid
              får lida för regeringens politik. Det är en fruktansvärd människosyn
              att låta var och en själv lösa sitt bostadsproblem. Det är inte
              vars och ens eget problem. Det är ett samhällsproblem. Vi behöver
              en politik som ser till att människor inte hamnar i botten. Den
              politiken finns tyvärr inte i Sverige i dag. Här står en regeringsföreträdare
              och säger: Vi kan inte. Vi har inga ideologiska lösningar. Vad
              har ni? Vad lovar ni de 216 000 ungdomarna? Det finns inte ens
              sociala bostäder för alla som behöver det.
            </seg>
            <seg xml:id="i-3af4b2a982697dd7-0">
              Ni har en jobbpolitik, men människor i sociala bostäder vet inte
              om de ska börja med att vända sig till Arbetsförmedlingen eller
              socialtjänsten. Människor blir förvirrade av er politik. Det är
              tyvärr hopplöst.
            </seg>
          </u>
          <note type="speaker" xml:id="i-b8cb6599aa2c0e14-0">
            Anf. 17 ANTI AVSAN (M) replik:
          </note>
          <u who="anti_avsan_e6e544" xml:id="i-5ca12439d3f107fa-6">
            <seg xml:id="i-b27acd766b124a93-0">
              Herr talman! Att vi inte har Vänsterpartiets ideologiska ambitioner
              innebär ju inte att vi saknar ambitioner. Våra ambitioner är att
              skapa ett samhälle där människor i möjligaste mån kan leva utifrån
              sina egna önskemål, behov och förutsättningar. Det innebär att
              människor som har det svårt ska få stöd på olika sätt.
            </seg>
            <seg xml:id="i-670abfb26e22ef53-0">
              Som jag sade i ett tidigare inlägg har alliansregeringen och
              riksdagsmajoriteten valt att i första hand stödja enskilda människor
              som har det svårt. Vi har till exempel infört en höjning av bostadsbidragen,
              ett särskilt bostadstillägg för pensionärer och en mängd andra
              åtgärder, inte breda produktionsstöd som hamnar i bostadsbolagens
              fickor i stället för hos människorna. Vi har inga ambitioner när
              det gäller vilken typ av bostad människor ska välja.
            </seg>
            <seg xml:id="i-d59a4fb5d1827f38-0">
              Jag kan erinra om att vi, enligt Boverkets prognos, hamnar på
              25 000 påbörjade lägenheter. Det är betydligt fler än den genomsnittliga
              bostadsproduktionen under den tidigare socialdemokratiska regeringsperioden
              19942006 med omfattande subventioner och statlig styrning av bostadsmarknaden.
            </seg>
            <seg xml:id="i-888c2f7a8d7d334f-0">
              Det som gjordes under den förra mandatperioden och det arbete
              som fortsätter kommer att ge de 25 000 bostäderna. Det är ett
              kvitto på att det börjar gå åt rätt håll. Om man har en bestämd
              uppfattning om att människor ska bo i en viss typ av bostäder,
              som Vänsterpartiet har framställt det många gånger, tror jag att
              man hamnar betydligt mer snett, och det skulle produceras ännu
              färre bostäder än under åren 19942006.
            </seg>
          </u>
          <note type="speaker" xml:id="i-f76dbf74257b21d7-0">
            Anf. 18 LARS TYSKLIND (FP):
          </note>
          <u who="lars_tysklind_527bfb" next="cont" xml:id="i-2b7e721e1d113e26-0"/>
          <note xml:id="i-298987c51ceaf6b6-0">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="lars_tysklind_527bfb" prev="cont" xml:id="i-bd8d07f864094592-0">
            <seg xml:id="i-14318ade96134386-0">
              Jag instämmer i Anti Avsans anförande. Vi har samma uppfattning
              om hur bostadspolitiken ska byggas upp i Sverige.
            </seg>
            <seg xml:id="i-bfab01f10c049317-0">
              Maryam Yazdanfar började med att vara självkritisk och sträcka
              ut en hand. Det tycker jag är bra. Allteftersom debatten fortgår
              kan jag dock konstatera att de politiska skiljelinjerna är tydliga
              och bestående. Därför känns dagens debatt som något av en repris
              av tidigare års debatter när det gäller den politiska inriktningen.
              Som Maryam Yazdanfar sade är vi i stort sett överens om målen.
              Det handlar om att öka det totala bostadsbyggandet. Det handlar
              om att ha blandade upplåtelseformer och om att människor ska få
              välja. Efterfrågan är något intressant. Det har funnits med i
              Alliansens bostadspolitiska mål sedan 2006. Det dök upp i det
              rödgröna målet i fjol. Det finns en viss förskjutning även på
              den rödgröna sidan.
            </seg>
            <seg xml:id="i-c3e003015210e374-0">
              När det gäller samhällsplanering, bostadsförsörjning och byggande
              har Folkpartiets och alliansregeringens inriktning varit klart
              utstakad sedan regeringsskiftet hösten 2006. Förenklat kan man
              säga att vi har förflyttat oss från ett genomreglerat system med
              statiga subventioner till ett system med långsiktigt stabila regelverk
              utan de snedvridande subventionerna. Anti Avsan räknade upp alla
              de åtgärder som vidtagits, så dem behöver jag inte upprepa. Men
              det är naturligtvis inte så att det inte behövs fler åtgärder.
            </seg>
            <seg xml:id="i-298df9920d9cc2c9-0">
              Det finns en tydlig strategi som har gett tydliga resultat. Boverkets
              prognos för 2010 är mer än 25 000 nya bostäder, och för nästa
              år 28 000 bostäder. I skuggan av ekonomisk kris och lågkonjunktur
              är det anmärkningsvärt bra siffror. Som Anti Avsan sade är det
              betydligt högre siffror än tidigare mandatperioders genomsnittssiffror.
              Det är bevis nog för att strategin håller.
            </seg>
            <seg xml:id="i-01fda46864fd7e11-0">
              Detta till trots hänger den rödgröna oppositionen kvar vid sitt
              gamla tänkande. Man lägger fram nya förslag om statliga subventioner.
              Det är anmärkningsvärt med tanke på att varken bygg- och bostadsmarknaden
              eller branschen efterfrågar det. Man har till och med sagt att
              man inte vill ha det. Även från branschens sida ser man att det
              är snedvridande och konkurrenshämmande.
            </seg>
            <seg xml:id="i-4f3c3b2972434f38-0">
              Det verkar som om man inte ser att en fungerande bostadspolitik
              inte handlar om olika typer av statliga stöd. Det efterfrågas
              ingenstans längre. Det som har efterfrågats är faktiskt den politik
              som förs med långsiktigt stabila spelregler. Den politiken har
              förts sedan 2006, och den kommer regeringen att fortsätta att
              driva. En utsträckt hand kanske gör att vi kan hitta vissa saker
              som vi kan komma överens om.
            </seg>
            <seg xml:id="i-c1b9352d2251480c-0">
              Maryam Yazdanfar kallar den här politiken för en ickepolitik.
              Det faller ganska platt med tanke på att den ger ett så tydligt
              resultat. Vi har ju sett resultatet av den tidigare förda politiken
              före 2006 med statliga ryckiga subventioner. Det ledde till bostadsbrist
              i mer än hälften av våra kommuner. Den politik man förde då har
              vi facit på. Den politik vi för nu ser vi facit på med kraftigt
              ökat byggande.
            </seg>
            <seg xml:id="i-1707845abcd6ee83-0">
              Det blir märkliga proportioner när vi lägger en budget för utgiftsområde
              18 på 1,3 miljarder och oppositionen mer än dubblar det. Man lägger
              till 1,7 miljarder. Det är inget annat än statliga subventioner
              till olika ändamål.
            </seg>
            <seg xml:id="i-4eaad7ad5bb69736-0">
              Herr talman! Siffrorna visar att vi är på väg åt rätt håll för
              att uppnå målet med en fungerande bostadsmarknad där konsumenternas
              efterfrågan möter ett utbud av bostäder som motsvarar behoven.
              Efterfrågan har, som jag nämnde förut, blivit även ett rödgrönt
              honnörsord sedan ett eller två år.
            </seg>
            <seg xml:id="i-8ce29cf6229b2d23-0">
              Det blir ofta diskussion om upplåtelseformer. Vi måste ha med
              oss att det totala byggandet är en avgörande faktor. Det låter
              som om ingen flyttar in i de bostäder som byggs. Det är självklart
              att vilken upplåtelseform som än byggs finns det en efterfrågan
              och någon flyttar in. Det måste lätta trycket på bostadsmarknaden.
              Det handlar om flyttkedjor och så vidare. Enda sättet att lösa
              problemet med hyresrätter till rimliga kostnader är att lösgöra
              bostäder i det befintliga beståndet.
            </seg>
            <seg xml:id="i-bf8979072917fa12-0">
              Mycket har handlat om hyresrätten. Vi är helt överens om att
              det finns en brist speciellt i expansiva delar av landet. Det
              kommer en ny lagstiftning redan den 1 januari 2011 som handlar
              om att ändra allmännyttans roll och hyressättningssystemet. Förmodligen,
              sannolikt och förhoppningsvis kommer det att leda till att det
              blir mer attraktivt att bygga och förvalta hyresrätter. Den stora
              styrkan som glöms bort i diskussionen är att förslagen och hela
              regelsystemet togs fram i samverkan med de stora aktörerna på
              hyresmarknaden, det vill säga Hyresgästföreningen, Fastighetsägarna
              och Sabo. Då blir det lite märkligt att till exempel Vänsterpartiet
              driver en annan linje än den som de som är direkt berörda av detta
              vill.
            </seg>
            <seg xml:id="i-5f41b476ff41a63a-0">
              När vi ändå pratar om hyresrätten kan jag säga att vi i Folkpartiet
              och många regeringsföreträdare det står även i budgetpropositionen
              anser att utvecklingen av upplåtelseformen hyresrätten är viktig.
              Det finns en diskussion om tillval och frånval. Det är en diskussion
              som har pågått länge under förra och även förrförra mandatperioden.
              När vi diskuterade frågan 2005 fanns det inte riktigt kraft att
              komma i mål i frågan. Jag hoppas verkligen att vi kan fullfölja
              diskussionen nu.
            </seg>
            <seg xml:id="i-229caba3eae91cc9-0">
              I diskussionen om utveckling av hyresrätten bör naturligtvis
              de förslag från hyresmarknadens parter om fastighetsavgiften,
              momsfrågor och underhållsfonder tas med för att se vartåt vi kan
              komma i frågan. Det är en konstruktiv diskussion som förs. Vi
              pratar ju om utsträckta händer.
            </seg>
            <seg xml:id="i-6b90e292258ea907-0">
              Även om vi har diskuterat hyresrätten vill jag ändå vara tydlig
              med att vi från Folkpartiets sida naturligtvis inte har ändrat
              uppfattning. Den stämmer helt med vad Anti Avsan har framfört,
              det vill säga att upplåtelseformen i sig är ingen politisk fråga.
              Det finns inget värde i att främja en upplåtelseform framför en
              annan. Värdet ligger i att upplåtelseformer finns i den utsträckning
              som efterfrågas. Det är människornas individuella val som styr
              vilken fördelning vi ska ha av upplåtelseformer. Det är inte alls
              något politiskt avgörande från vår sida. Precis som Anti Avsan
              sade finns många hyresrätter. De utgör trots allt den största
              andelen bostäder i Sverige.
            </seg>
            <seg xml:id="i-05d739da227fff1b-0">
              När vi tar del av Vänsterpartiets reservationer om allmännyttans
              roll på hyresmarknaden kan vi konstatera att det finns djupt rotade
              ideologiska spärrar mot att normalisera bostadsmarknaden på hyresrättssidan.
              Vi kan också konstatera att Vänsterpartiet är konsekvent. Det
              var det enda partiet som i våras gick emot den reformering av
              hyressättningssystemet som övriga sex partier ställde sig bakom.
            </seg>
            <seg xml:id="i-d9a6e7b9491269bf-0">
              Herr talman! Låt mig till sist säga något om det befintliga bostadsbeståndet.
              Jag tycker att det sker en ringaktning av en åtgärd som nu förstärks,
              nämligen att stimulera att det befintliga beståndet utnyttjas
              på ett bättre sätt genom att avdragsmöjligheterna för att hyra
              ut sin bostad ökar. De har först ökat till 12 000 kronor och ökar
              nu till 18 000 kronor per år. Det finns siffror som visar att
              det kan bli ett väsentligt tillskott på bostäder, speciellt i
              områden som Helsingfors där det finns många bostäder som står
              tomma och oanvända. Då stimuleras det till en användning av de
              bostäder som finns.
            </seg>
            <seg xml:id="i-d7c643a986877fec-0">
              Betänkandet ger tydliga besked om skiljelinjerna i frågor om
              bostadspolitik och även konsumentpolitik. Nu är det väl inte så
              stora skillnader i konsumentpolitiken som man vill göra gällande.
              Den stora skillnaden ligger i att vi från Alliansens sida sätter
              individens styrka i centrum. Vi vill stärka individens möjligheter
              att göra de rätta valen. Då kommer frågorna om att var och en
              väljer ett hållbart handlande. Det blir kanske en lek med ord,
              men jag ser den stora skillnaden i att vi vill ge individen makt
              att göra egna val. Det är det som styr konsumtionen.
            </seg>
          </u>
          <note xml:id="i-5ed5b3a9f43e2f5a-0">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" xml:id="i-34d3b7ca6e0d43f9-0">
            Anf. 19 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-3">
            <seg xml:id="i-006df6bd21a7a060-0">
              Herr talman! Jag har inte hävdat att bostadsbyggandet var tillräckligt
              under 1990-talet eller någon period före valet 2006 när den här
              regeringen tog över. Det är från den perioden som detta att bygga
              40 000 bostäder i snitt per år togs fram som en nivå som Sverige
              behöver.
            </seg>
            <seg xml:id="i-637d025b0df1a3a0-0">
              Det är lite märkligt att använda det faktum att människor flyttar
              in i de bostäder som byggs som ett argument för att det är de
              bostäderna de efterfrågar. Det är självklart att när vi har ett
              sådant oerhört underskott på bostäder och oerhört stort behov
              av bostäder att varje bostad som byggs hittar någon som vill bo
              i den.
            </seg>
            <seg xml:id="i-434793d9db875aa2-0">
              Jag försökte i mitt anförande att förklara vad jag ser som en
              effekt bakom detta, nämligen att människor tvingas bli bolåneslavar.
              I ökad utsträckning har det blivit en brist på billiga bostäder
              som människor kan hyra under den del av livet när de inte har
              bestämt sig för att definitivt bosätta sig någonstans. Men det
              kan också gälla hela livet. Det finns människor som faktiskt föredrar
              hyresrätten som boendeform hela livet. Det är inte så att alla
              när de har fått den fasta punkten i tillvaron väljer att köpa
              sig en bostad.
            </seg>
            <seg xml:id="i-4f0bbe9460507a14-0">
              Det är i fråga om det här problemet som vi skulle vilja se några
              signaler från regeringssidan om hur ni tänker hantera det faktum
              att människor faktiskt inte hittar vad de efterfrågar. Jag kommer
              tillbaka till påståendet om att det här skulle vara en god grund
              för den förda politiken.
            </seg>
          </u>
          <note type="speaker" xml:id="i-5c0ccc52d5e0f519-0">
            Anf. 20 LARS TYSKLIND (FP) replik:
          </note>
          <u who="lars_tysklind_527bfb" xml:id="i-f51f593e00eaa000-0">
            <seg xml:id="i-1d574655f2bf1037-0">
              Herr talman! Jag vet inte om jag sade att Jan Lindholm har hävdat
              att det har byggts tillräckligt många bostäder. Den här frågan
              är grunden för den politik som Alliansen startade 2006. Vi konstaterade
              att med den förda politiken byggdes inte tillräckligt många bostäder.
              Om man märker detta får man ändra strategi. Man kan inte fortsätta
              med more of the same när man märker att det inte fungerar.
            </seg>
            <seg xml:id="i-20c9410a0952bcda-0">
              Det är möjligt att byggandet ska ligga på nivån 40 000. Därför
              är det bra att se att bostadsbyggandet faktiskt ökar. Vi närmar
              oss ändå 30 000. Jag har sett andra siffror som ligger lägre än
              40 000, men det är svårt med balanspunkten. Hur som helst är det
              inte riksdagens sak att fastställa en siffra. Vår sak är att fastställa
              ett regelverk som gör att folk kan efterfråga och få de bostäder
              de vill ha.
            </seg>
            <seg xml:id="i-cd507af26b6b1e8e-0">
              Jan Lindholm hävdar att människor görs till bolåneslavar. Jag
              tror att människor i de flesta fall tycker att det är bra att
              investera i sin egen bostad. Det kan inte jag beskriva som en
              bolåneslav. De ser det nog snarare som en tillgång i livet att
              ha en egen bostad.
            </seg>
            <seg xml:id="i-ec8222cf9f697bfb-0">
              I fråga om hyresrätter har både Anti Avsan och jag varit tydliga
              med att regeringen har som ambition att alla upplåtelseformer
              ska ha samma möjligheter på marknaden. Statens ansvar är att skapa
              ett neutralt regelverk. Därför finns det stora skäl att titta
              över frågan om hyresrätten i och med att hyresrätten är uppe till
              debatt.
            </seg>
          </u>
          <note type="speaker" xml:id="i-ebbfd4a7ac39670c-0">
            Anf. 21 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-4">
            <seg xml:id="i-7a2e317c7409d3d6-0">
              Herr talman! Det är väl riktigt att Lars Tysklind inte har sagt
              att jag skulle ha hävdat att det skulle ha varit fel på bostadsbyggandet
              före 2006. Majoritetens argumentation utgår från en kritik av
              oppositionen som inte är korrekt. Oppositionens bild är en annan.
              Vi är medvetna om att det tidigare inte fungerade bra och ser
              att det inte heller nu har fungerat bostadsbyggandet störtdök
              ju. Vi har ett stort problem. Vi har ett jättestort behov av bostäder.
              Det måste vi på något sätt lösa. Vi har också ett jättestort underhållsproblem,
              och en massa människor bor i bostäder som är direkt hälsovådliga.
            </seg>
            <seg xml:id="i-34aa44a5a6043bb9-0">
              Varje år förlorar vi enorma belopp i samhället därför att människor
              inte kan arbeta på grund av ohälsa som är relaterad till boendemiljön.
              Vi har sett en enorm kapitalförstöring i vårt samhälle just på
              grund av dålig miljö. Att det där sedan till stor del är gammalt
              bostäderna är i genomsnitt väldigt gamla; vi räknar med att det
              som byggs ska hålla i åtminstone hundra år är inte, menar jag,
              ett argument för regeringen att undandra sig ansvaret för situationen.
              Regeringen har ett ansvar för det Sverige vi nu har, även om det
              är skapat av någon annan som ni inte gillar, som gjort det på
              fel sätt och så vidare. Jag ser alltså inte några som helst ambitioner
              här från er sida.
            </seg>
            <seg xml:id="i-430666edd11cca62-0">
              Vi har också nya problem problem som i och för sig inte tillkommit
              efter 2006 men som är nya relativt vårt bostadsbestånd. Jag tänker
              då på klimatutmaningen och miljöfrågorna alla kemikalier i våra
              bostäder. Inte heller där har ni några som helst ambitioner eller
              någon uttalad vilja att försöka göra någonting för att ta itu
              med problemen. Människor upplever problem i den byggda miljön,
              men ni har bara svaret: Det sköter marknaden.
            </seg>
          </u>
          <note type="speaker" xml:id="i-2b1a2d0c591ce99b-0">
            Anf. 22 LARS TYSKLIND (FP) replik:
          </note>
          <u who="lars_tysklind_527bfb" xml:id="i-f51f593e00eaa000-1">
            <seg xml:id="i-682e33cf207d0422-0">
              Herr talman! Det är säkert så att Jan Lindholm upplever att vi
              riktar kritik mot oppositionens politik. Anledningen är att man
              i den rödgröna oppositionen vill återgå till en politik som vi
              har facit på inte har fungerat. Vi ser ändå att den nu förda politiken,
              med långsiktiga spelregler som honnörsord, fungerar.
            </seg>
            <seg xml:id="i-530f20b856356099-0">
              Jan Lindholm säger att bostadsbyggandet störtdök. Jag antar att
              han avser slutet av 2008 och även 2009 då det var ekonomisk kris
              och lågkonjunktur. Men det är någonting som hela samhället påverkades
              av.
            </seg>
            <seg xml:id="i-330f01ee619917e3-0">
              Nu när läget normaliseras och Sverige tar sig ur det hela med
              en väldigt god ekonomi ser vi att det finns en mycket stor framtidstro.
              Därigenom ökar byggandet igen. Märkligare än så är det inte.
            </seg>
            <seg xml:id="i-119bac4ab79cfef9-0">
              Jag kan hålla med Jan Lindholm om att det inom byggandet finns
              väldigt mycket att utveckla när det gäller kemikalier och hur
              man bygger. Jag tror att en av byggbranschens stora utmaningar
              blir att ta ansvar för att det byggs på ett riktigt sätt och även
              långsiktigt.
            </seg>
            <seg xml:id="i-f5816404fa22938d-0">
              Inte på något vis blundar regeringen för problemet. Det är så
              lätt att säga att regeringen saknar ambitioner och att allt går
              till marknaden. Men här finns en ambition att inom vissa ramar
              skapa en fungerande marknad. Fortfarande är hyresmarknaden trots
              allt ganska reglerad i vårt land. Det är inte alls fråga om marknadshyror
              som här nämnts, utan det är fortfarande väldigt reglerat på området.
            </seg>
          </u>
          <note type="speaker" xml:id="i-833765eb3b4a30fa-0">
            Anf. 23 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-3">
            <seg xml:id="i-c869a32f12b5c101-0">
              Herr talman! Några gånger har Lars Tysklind angripit mig och
              Vänsterpartiet. Ännu en gång ska jag förklara att det är självklart
              att Vänsterpartiet är ett parti för de resurssvaga människorna.
              Vi har velat och kommer att vilja stå för dessa människor. Vi
              är mot marknadshyror. I proportion till lönen kan människor inte
              betala mer än 5 procent i hyra. Högerregeringen har till exempel
              infört en lönedumpning avseende ungdomar som ska få en 75-procentig
              lön. Hur ska människor kunna betala när de inte ens kan få sin
              sjukförsäkring utbetalad utan tvingas ut på arbetsmarknaden? Hur
              ska dessa människor kunna betala hyrorna?
            </seg>
            <seg xml:id="i-4514619dcce6883a-0">
              Mot den bakgrunden är det bra att det finns en part på arbetsmarknaden
              och i samhället, nämligen Vänsterpartiet, som säger nej till marknadshyror.
              Det är vi stolta över, och det är inget konstigt med det.
            </seg>
            <seg xml:id="i-ecae775be81cd688-0">
              När det gäller detta med dålig argumentation och ovilja hos högerregeringen
              samt detta med att hänvisa till finanskrisen vill jag säga att
              finanskrisen har påverkat Sverige mycket mindre än något annat
              land. Men när det gäller bostadsbyggandet säger parterna på bostadsmarknaden
              att det redan före finanskrisen slog till var en låg byggnation
              framför allt beträffande hyresrätter. Varför inte tala klarspråk
              så att folk förstår? Det är väldigt enkelt att skylla på allt
              annat som man själv inte vill införa. Detta är det viktigt att
              komma ihåg.
            </seg>
          </u>
          <note type="speaker" xml:id="i-d2a0884d8df9e146-0">
            Anf. 24 LARS TYSKLIND (FP) replik:
          </note>
          <u who="lars_tysklind_527bfb" xml:id="i-f51f593e00eaa000-2">
            <seg xml:id="i-104a4ee847046654-0">
              Herr talman! Jag börjar med det sistnämnda. När det gäller omfattningen
              av den totala byggnationen ställdes politiken radikalt om 2006.
              Det tar naturligtvis tid för en bransch att anpassa sig till det.
              Sedan kom finanskrisen och lågkonjunkturen som egentligen fördröjde
              det resultat vi i dag ser. Nu ser man att landet har en regering
              som faktiskt tänker föra en långsiktig politik. Man känner att
              man kan bygga när man vet vilka regelverk som gäller.
            </seg>
            <seg xml:id="i-3e51929ac9b97c38-0">
              Som både Anti Avsan och jag nämnt finns det ständigt ett arbete
              att göra för att uppnå neutralitet mellan upplåtelseformerna så
              att ingen upplåtelseform gynnas framför en annan när det gäller
              att bygga och förvalta detta just för att människor ska få göra
              egna val av hur man vill bo.
            </seg>
            <seg xml:id="i-11bd64f218387071-0">
              I fråga om hyressättningssystemet får vi väl ändå lite grann
              balansera bilden. Amineh Kakabaveh säger att ni i Vänsterpartiet
              är det enda partiet som är emot marknadshyror. Men jag tror att
              alla partier när vi antog förslaget sade att det inte var fråga
              om marknadshyror. Det är det inte heller. Rena marknadshyror är
              en helt annan sak. Här bygger det på kollektivt förhandlade hyror.
              När Amineh Kakabaveh höll sitt huvudanförande lät det som att
              det var Vänsterpartiets politik, men det är faktiskt vad förslaget
              innebar och den lagstiftning som gäller. Dessutom finns det en
              tydlig skyddsregel när det gäller oförutsägbara stora hyreshöjningar.
            </seg>
            <seg xml:id="i-b87d12db37244144-0">
              Systemet har alltså en trygghet i sig och även en ram som bygger
              på bruksvärdessystemet. Från Vänsterpartiets sida sägs det att
              Vänsterpartiet är det enda partiet som är mot marknadshyror, men
              de flesta kan nog instämma i att det inte handlar om marknadshyror
              här.
            </seg>
          </u>
          <note type="speaker" xml:id="i-7169a3775841590b-0">
            Anf. 25 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-4">
            <seg xml:id="i-1bd82c9cd7ab1a96-0">
              Herr talman! I dag har vi här i ett antal anföranden från regeringssidan
              hört att man inte har några ambitioner när det gäller en samhällelig
              lösning på de problem som finns. Hela tiden hänvisar man till
              den enskildes val. Men ni tvingar människor att gå till banken
              och ta lån för att tillgodose sitt behov av en bostad för sig
              och sina barn. Ni låser in människor i stället för att bidra med
              en större möjlighet till frihet för människor att flytta på sig
              och vara flexibla. Det går stick i stäv med den politik som ni
              brukar skryta om värnandet av arbetsmarknaden och talet om ett
              arbetarparti.
            </seg>
            <seg xml:id="i-84bc9c3daf30b776-0">
              Ni är en allians för dem som redan är välbeställda, för söner
              och döttrar i välbärgade familjer. Övriga är så illa tvungna att
              ta banklån. Det finns en massa konstigt på bostadsmarknaden, och
              det är olika kriser. Men människor får inte ens en bra vägledning
              om konsumtion och om hur man ska göra när det gäller bankerna.
              Detta är inte bra, i alla fall inte för de 216 000 ungdomar som
              har behov av en hyresrätt. Det handlar alltså inte enbart om bostadsrätter.
            </seg>
            <seg xml:id="i-c34ab75e682c029b-0">
              När det gäller sekundär uthyrning, andrahandsuthyrning, finns
              det så mycket av oskäliga hyror. Min fråga är därför: Vill ni
              verkligen införa ett system som innebär att man inte behöver betala
              så mycket och där man inte är i en sådan beroenderelation att
              man inte ens vågar prata om det?
            </seg>
          </u>
          <note type="speaker" xml:id="i-8e8b35e981db5990-0">
            Anf. 26 LARS TYSKLIND (FP) replik:
          </note>
          <u who="lars_tysklind_527bfb" xml:id="i-f51f593e00eaa000-3">
            <seg xml:id="i-068f495caecd8779-0">
              Herr talman! Det var mycket ideologi på en gång. Det var kanske
              det jag slutade mitt huvudanförande med, sammanfattningen att
              det som skiljer Folkpartiet och Vänsterpartiet enormt åt är att
              vi har tro på individen och tycker att den enskilde måste få ha
              ett stort utrymme. Den största uppgiften för det offentliga egentligen
              är att skapa regelverk för individen att kunna göra de kloka valen.
            </seg>
            <seg xml:id="i-1081711bbaf4dec9-0">
              En annan stor skillnad som jag också framförde är detta med politik.
              Politik är att skapa ett fungerande regelsystem. Politik är inte
              att göra slut med så mycket skattemedel som möjligt. Jag får nästan
              intrycket att man från Vänsterpartiets sida inte kan se att man
              kan ha en fungerande bostadspolitik utan statliga subventioner,
              och det tycker jag är märkligt. Är detta en evig sanning är det
              ett av de få områden där det inte skulle kunna fungera att ha
              någon typ av ändå fungerande system.
            </seg>
            <seg xml:id="i-2b8814aa7018cad5-0">
              Jag tycker ändå att resultatet av den politik Alliansen har fört
              sedan 2006 talar sitt tydliga språk med tanke på de siffror som
              har nämnts med 25 000 bostäder i år och 28 000 nästa år. Jag vet
              inte hur man ska tyda det på något annat sätt än att det faktiskt
              är ett fungerande system.
            </seg>
            <seg xml:id="i-2cf9c88c2566c1d6-0">
              Samtidigt har jag också framfört, väldigt tydligt hoppas jag,
              att det finns arbete att göra. Jag tror att hyresrätten har alla
              möjligheter att utvecklas. Det gäller inte minst tillvaro och
              frånvaro så att man även i hyresrätten kan välja själv. Det bygger
              dock också på individen och att vi har tro på att individen faktiskt
              kan välja hur man vill bo och var man vill bo.
            </seg>
            <seg xml:id="i-029e1f1361387947-0">
              Utan att gå in i detalj och svara på varje fråga där mot slutet
              ser jag alltså att det finns en ideologisk avgrund mellan Folkpartiet
              och Vänsterpartiet i denna politik.
            </seg>
          </u>
          <note type="speaker" xml:id="i-603e1b3384e9ee85-0">
            Anf. 27 OLA JOHANSSON (C):
          </note>
          <u who="ola_johansson_34dd4e" xml:id="i-0cbd6cb1508bd79b-0">
            <seg xml:id="i-057b546b806f889b-0">
              Herr talman! Alla människor bär på drömmar. Det är drömmar om
              kärleken, barn, jobb, mycket pengar, god hälsa, resor, fritid
              och kultur. Mitt i alla dessa drömmar finns drömmen om den egna
              bostaden.
            </seg>
            <seg xml:id="i-3c15c29fcda9c410-0">
              Det kan handla om samma bostad från vaggan till graven, eller
              om den bostad som för tillfället passar ditt liv bäst. Oavsett
              vilket är det i den du tillbringar det mesta av din tid sett över
              hela livet. Det handlar inte om att få en bostad, utan det handlar
              om att kunna skapa ett hem. Det senare kräver kanske lite mer
              av en själv, men det ger också mer tillbaka. Låt oss återskapa
              lite av denna hemkänsla så här veckan före jul.
            </seg>
            <seg xml:id="i-46072230be309f33-0">
              Centerpartiets utgångspunkt är att var och en ska kunna ha chansen
              att förverkliga sina bodrömmar oavsett bostadsort, ålder eller
              livssituation. Det kräver en helhetssyn på vilka faktorer det
              är som skapar utveckling, arbete och tillväxt inom bygg- och bostadssektorn
              precis som inom det övriga näringslivet. Det handlar om en insikt
              om att utveckling ska vara hållbar ekonomiskt, ekologiskt och
              socialt.
            </seg>
            <seg xml:id="i-5d91e3ece62ffc32-0">
              Herr talman! Jag har varit verksam i Kungsbacka i Halland söder
              om Göteborg. Kommunen är landets tjugosjätte i storlek och växer
              med 1 200 personer varje år. Behovet av planerat bostadsbyggande
              är beräknat till 500 per år, och målet är att 30 procent av dessa
              i flerfamiljshus ska vara hyresrätter.
            </seg>
            <seg xml:id="i-bf56dc7542e9b69b-0">
              Det klarar vi därför att den politiska viljan i Alliansen i Kungsbacka
              finns och därför att byggföretagen står på kö för att köpa mark,
              bygga, sälja och hyra ut. Jag är medveten om att det inte ser
              ut så i hela landet. I många kommuner står allmännyttans lägenheter
              outhyrda. Byggföretagen står inte i kö för att nyproducera. Bankerna
              lånar ogärna ut pengar, för de vet att ett nybyggt hus är svårt
              att sälja.
            </seg>
            <seg xml:id="i-e76305679c399650-0">
              Hela landet ska leva, och det betyder också att hela landet ska
              kunna bebyggas och befolkas. Viktigast är arbeten, lönsamma företag
              och trygga miljöer som ger människor möjlighet att växa genom
              utbildning och ett rikt och hälsosamt liv med kultur och fritidsaktiviteter.
            </seg>
            <seg xml:id="i-3b67787300160431-0">
              Helena Lindahl och Annika Qarlsson från Centerpartiet vill i
              sin motion helst se en statlig lånegaranti för byggande på landsbygden.
              I en rapport om garantiorganisationer presenterar Bostadskreditnämnden
              för regeringen sex olika bostadsbyggnadsprojekt som stötts av
              lokala föreningar där låntagare solidariskt skapar säkerheter
              för långivare och därigenom ger goda lånevillkor för dem som önskar
              bygga och bo på landsbygden.
            </seg>
            <seg xml:id="i-2639380741a01aa0-0">
              I rapporten föreslår man att sådana föreningar via Bostadskreditnämnden
              ska kunna ställa ut säkerheter som överstiger marknadsvärdet för
              fastigheter, och det är min uppfattning att staten borde kunna
              ha en aktiv roll för att skapa och vidmakthålla ett sådant system
              precis som den stöder innovationer och nyföretagande genom till
              exempel Almi. Därmed finns det anledning att förvänta sig att
              regeringen verkställer det Annika Qarlsson och Helena Lindahl
              vill, nämligen att hela landet ska leva och att människor ska
              kunna förverkliga sina bodrömmar där de vill.
            </seg>
            <seg xml:id="i-01056523a8bbf54a-0">
              Herr talman! Jag har som jag sade viss erfarenhet av planering
              och byggande från hemkommunen. Under de första veckorna i riksdagen
              har jag ägnat mycket tid åt att lyssna till vad byggindustrierna
              och bostadsbolagen, inte minst de allmännyttiga, har att säga.
              Ingen av dem har sagt att det är kvantitativa mål och statliga
              subventioner som skapar bostäder åt människor. Tvärtom menar de
              att det är detta som motverkar konkurrensen och gör att bostäderna
              blir dyrare.
            </seg>
            <seg xml:id="i-5f3e10fe83739151-0">
              Detsamma gäller förslagen om att rikta skattepengar specifikt
              till att rusta upp ett illa underhållet fastighetsbestånd med
              hög energiförbrukning och dålig miljö. Syftet är gott, men det
              blir i praktiken ett stöd till de fastighetsägare som missköter
              underhållet. Centerpartiet ser gärna riktade satsningar för att
              stimulera ett energieffektivt och hållbart byggande, men då ska
              stödet riktas till dem som vill ligga i framkant och inte dem
              som avsiktligt avstått från åtgärder i avvaktan på statliga bidrag.
            </seg>
            <seg xml:id="i-427f23ae26b7b547-0">
              ROT-avdraget, liksom RUT, syftar till att göra svartarbete vitt
              och hålla sysselsättningen uppe under tider av nedgång. Det gläder
              mig att man från Socialdemokraterna, Vänsterpartiet och Miljöpartiet
              ser möjligheter att åstadkomma en annan utveckling via möjlighet
              till skatteavdrag för tjänster. ROT liksom RUT har en viktig funktion
              på arbetsmarknaden för att motverka svartarbete. Att just detta
              skulle vara särskilt utbrett bland de företag som beställer och
              utför energiåtgärder är inte troligt. Därför tänker de fel när
              de vill införa ett klimat-ROT.
            </seg>
            <seg xml:id="i-edbc2ce8a793f3cc-0">
              Om vi som riksdagen beslutat ska nå målet och halvera energiförbrukningen
              i den svenska bebyggelsen till 2050 handlar det om ofantliga investeringar
              motsvarande byggandet av 15 Öresundsbroar. 2 miljoner svenskar
              kommer under en period att behöva ha någon annanstans att bo medan
              detta pågår. 30 000 nya jobb kommer förstås att skapas i byggbranschen.
            </seg>
            <seg xml:id="i-a6a931a2c6caff06-0">
              Resurserna skapas genom den tillväxt som själva satsningen ger
              och räknas hem med på sikt minskade kostnader för energiförbrukning
              i våra bostäder. Därför är långsiktiga spelregler på energiområdet
              A och O. Det finns anledning för riksdag och regering att fundera
              över vad det är som krävs i form av byggutbildning, tillgång till
              arbetskraft, evakueringsbostäder och inte minst vilka incitament
              för fastighetsägarna det är som behövs.
            </seg>
            <seg xml:id="i-3d4944d39d0ed18e-0">
              Nyproduktionen av passivhus är enligt byggindustrierna på frammarsch.
              Att ett tredje ben i energipolitiken med förnybart utvecklas bidrar
              till trygg energiförsörjning nu när kärnkraften går som tåget.
              Möjligheten att öppna fjärrvärmenäten för fler leverantörer av
              spillvärme ger ett bättre tillvaratagande av energin, och det
              bidrar till en lägre kostnad genom ökad konkurrens.
            </seg>
            <seg xml:id="i-75f729aa807aebdb-0">
              Det är viktigt att kommunerna sätter upp mål för bostadsbyggandet
              och för hur detta med hänsyn till lokala förutsättningar ska kunna
              realiseras ekonomiskt, ekologiskt och socialt. Låt oss därför
              inte ha en statlig bostadspolitik som präglas av ryckiga subventioner
              av planhushållning eller att det ställs orimliga krav på att varenda
              liten kommun i landet ska tvingas bygga upp en egen bostadsförmedlingsverksamhet!
            </seg>
            <seg xml:id="i-ba611b6b4411fc57-0">
              Herr talman! Vi har tagit fram den nya plan- och bygglagen som
              ska förenkla och snabba på handläggningen samtidigt som vi öppnar
              för attraktiva boendemiljöer framför allt på landsbygden genom
              förändringar i strandskyddet. Ändå uppges krångel och överklagande
              vara ett hinder för byggandet.
            </seg>
            <seg xml:id="i-a67bcc206b003aa1-0">
              Det finns anledning att fortsätta det regelförenklingsarbete
              Centerpartiet har påbörjat. Plan- och bostadsfrågor ligger nu
              under statsrådet Attefall medan de juridiska frågorna inom byggandet
              ligger under statsrådet Ask. Låt inte detta vara ett hinder för
              en god dialog kring hur bygglovsprocessen ska kunna fortsätta
              förenklas och snabbas på!
            </seg>
            <seg xml:id="i-623daef6b5db438e-0">
              Det har byggts för lite bostäder, och det kan vara svårt för
              framför allt ungdomar att hitta en bostad till rimligt låg kostnad.
            </seg>
            <seg xml:id="i-a8492f315de0c19e-0">
              Det höga kostnadsläget oroar Centerpartiet. Subventioner verkar
              kostnadsdrivande. Det som behövs är lägre skatter, ökad konkurrens
              inom byggsektorn och en utveckling mot mer industriellt byggande.
            </seg>
            <seg xml:id="i-5f4f630eaa2d20fe-0">
              I Kungsbacka använder vi planmonopolet i kombination med en hållning
              till markägare och bygg- och bostadsföretag som präglas av rättvisa,
              långsiktighet, delaktighet och en rak och öppen dialog. Vi planerar
              och ställer krav på blandade upplåtelseformer i bostadsområdena
              med bostadsrätter, äganderätter och hyresrätter. Till skillnad
              från många socialdemokratiskt styrda kommuner klarar vi att bygga
              30 procent hyresrätter men erkänner gärna att unga, frånskilda
              och nyinflyttade tidigare har kommit i kläm. Vi beklagar att bostadsbristen
              har varit ett skäl till att vi inte har tagit vårt ansvar för
              flyktingmottagningen, men det gör vi i dag. Vi försörjer vår växande
              yngre och äldre befolkning med bostäder i både hög- och lågkonjunktur.
            </seg>
            <seg xml:id="i-14f09ff3aa3facc1-0">
              Det behövs studentlägenheter. Det höjda schablonavdraget för
              uthyrning av bostad ger en ökad tillgång och ett bättre utnyttjande
              av de bostäder som finns. Möjligheten att lägga till och dra ifrån
              när man skapar sitt hem kommer att göra att kostnaderna kan minska
              för den som inte har jättehöga krav på standard i sin lägenhet.
            </seg>
            <seg xml:id="i-5c36fda95f08d2d6-0">
              Ägarlägenheterna välkomnas förstås från många håll. Inte minst
              tror jag att de kan bidra till att minska segregationen när de
              kan tillskapas i redan befintliga områden med många hyresrätter.
              Allmännyttan borde kunna gå före och ge de boende möjlighet att
              köpa sin lägenhet på detta sätt. På så sätt kan man få en kapitalbas
              som de senare kan investera i nya hyresrätter.
            </seg>
            <seg xml:id="i-4269298788903e5a-0">
              Herr talman! Vi ser hur bostadsproduktionen har satt fart igen.
              Inte sedan 2004 har det tillkommit så många bostäder i Sverige.
              18 500 bostäder påbörjades under 2010. Boverket bedömer att takten
              framöver kommer att ligga på runt 25 000. Det är betydligt fler
              än vad som åstadkoms under S-regeringarnas tid, och detta i efterdyningarna
              av en finansiell kris.
            </seg>
            <seg xml:id="i-9df2fe4aa1a59422-0">
              Nya bostäder betyder möjlighet att flytta till något som är bättre
              anpassat till det liv som du vill leva just nu samtidigt som det
              ger möjligheter till någon annan att flytta in i den bostad som
              du lämnar. Oavsett vilken upplåtelseform som byggs skapar det
              möjlighet för någon som behöver en bostad att kunna få det.
            </seg>
            <seg xml:id="i-032affd91273bdbb-0">
              Centerpartiet tror att ökad konkurrens och lägre skatter på byggandet
              är det som skapar flest nya, billiga bostäder. Att fler väljer
              att hyra ut sin bostad eller en del av sin bostad tack vare det
              höjda schablonavdraget skapar möjligheter för unga att få en bostad,
              till exempel under studenttiden.
            </seg>
            <seg xml:id="i-03f90a3c2587f68b-0">
              En bosparandereform för unga efter en modell som finns i Norge
              skulle kunna förbättra ungdomars möjligheter att etablera sig
              på bostadsmarknaden och skapa egna byggplaner i god tid för att
              sedan kunna låna sex gånger det sparade beloppet.
            </seg>
            <seg xml:id="i-0d1dc315c75ef832-0">
              Vi välkomnar nya upplåtelseformer som äganderätt och kooperativ
              hyresrätt. Vi gillar valfrihet och enkelhet och tycker att det
              är bra att kunna lägga till och dra ifrån för att kunna skapa
              det boende som passar både livsstil och plånbok. Vi tycker om
              det regelförenklingsarbete som regeringen arbetar med inom bygglovsprocesserna.
              Vi vill se ett ökat byggande på orter där marknadsläget är svagt
              genom framväxt av kreditgarantiföreningar med ett visst statligt
              stöd. Om hela landet ska kunna leva måste det också bebyggas.
            </seg>
          </u>
          <note xml:id="i-32c0cc3ed896a55c-0">
            Herr talman! Jag yrkar bifall till förslaget i betänkandet och
            avslag på samtliga S-, V- och MP-reservationer.
          </note>
          <note xml:id="i-2cd70ba65b8ac16f-0">
            I detta anförande instämde Per Lodenius (C).
          </note>
          <note type="speaker" xml:id="i-f3c0aadc58226249-0">
            Anf. 28 OTTO VON ARNOLD (KD):
          </note>
          <u who="otto_von_arnold_3b8093" xml:id="i-7087561de988a832-0">
            <seg xml:id="i-aefbec7199f2a561-0">
              Herr talman! Vi har i dag att fatta beslut om utgiftsområde 18
              med en budgetomslutning på 1 282 195 000 kronor. Jag vill börja
              med att tillstyrka den summan och yrka avslag på samtliga motioner.
            </seg>
            <seg xml:id="i-561abb2b696c7e40-0">
              Låt mig börja med konsumentpolitiken. Jag noterar att vi i riksdagen
              är överens om att konsumenternas ställning ska stärkas. Det är
              upp till den enskilde att ta ansvar för sin egen situation och
              se vad man behöver för att kunna göra de egna, förnuftiga valen.
              Det är upp till kommunerna att ha en fungerande konsumentvägledning
              och en adekvat utbildning i skolan.
            </seg>
            <seg xml:id="i-02c883ba5b181640-0">
              Konsumenträtten utvecklas mycket inom EU. Vi har här i kammaren
              nyligen fattat ett beslut om den nya konsumentkreditlagen som
              träder i kraft den 1 januari. De som tänker ta sms-lån under julen
              ska nog inte göra det. Det är glädjande att den här lagstiftningen
              där vi skärper reglerna för sms-lånen kommer på plats.
            </seg>
            <seg xml:id="i-ae174c7f5f4748db-0">
              Den nya bostadsministern har precis varit här, och han kommer
              säkert tillbaka igen. Det ska bli intressant att höra de nya tankar
              han har om detta med hyresrätter, som vi har debatterat så mycket
              i dag.
            </seg>
            <seg xml:id="i-814c92b29bce3590-0">
              Socialdemokraterna räcker fram en utsträckt hand. Det lät ju
              bra, och det är positivt. I mångt och mycket kan vi vara överens
              om att det långsiktiga målet är att vi har ett bra byggande där
              konsumenternas krav tillgodoses. Men ju mer man lyssnar på det,
              desto tydligare ser man skillnaderna. Vi får inte heller glömma
              bort att det är viktigt att titta på historien här också. Vi har
              haft en kraftig lågkonjunktur där byggande föll ordentligt under
              2008 och 2009. Det föll från nästan 40 000 år 2006 ned till 20
              000 år 2009.
            </seg>
            <seg xml:id="i-2141e16113052aa1-0">
              Vi har problem med våra byggkostnader. Vi ligger långt över våra
              nordiska grannar. Det kan nog till viss del skyllas på den konkurrenssituation
              vi har i Sverige där vi har ett antal vertikalt integrerade aktörer.
              Samtidigt ser vi också att befolkningen ökar ganska mycket. En
              stor andel ungdomar kommer ut på marknaden i 2025-årsåldern. Samtidigt
              har vi också problem i en hel del kommuner där det finns miljonprogramsområden
              med eftersatt underhåll. Det är dock inte en generell bild.
            </seg>
            <seg xml:id="i-2ff6d63c42d0bbb8-0">
              Oppositionen hävdar att vi inte har någon politik och att det
              saknas ideologi. Jag vill säga att så är inte fallet. De har fel
              på det här området.
            </seg>
            <seg xml:id="i-81fdc40cb5f19892-0">
              Den första ambitionen är att få en väl fungerande marknad med
              långsiktiga spelregler. Det måste understrykas.
            </seg>
            <seg xml:id="i-ee0a36e9b2a290f6-0">
              Det är också viktigt att titta på konkurrensen och öppna för
              utländska företag. Det finns en möjlighet att få ned byggkostnaderna
              genom en ökad konkurrens. Det visar bland annat BKN:s analyser.
              Genom den förre bostads- och kommunministern, Mats Odell, har
              vi fått en väldigt väsentlig uppgörelse mellan bostadsmarknadens
              parter, Hyresgästföreningen, Sabo med flera. Det gör att intresset
              för hyresrätter kommer att öka igen. Den obalans som har funnits
              mellan de olika upplåtelseformerna ställer detta till viss del
              till rätta, men det är inte tillräckligt. Bostadsministern kommer
              säkert tillbaka till detta.
            </seg>
            <seg xml:id="i-4807cd728005e454-0">
              Det är också viktigt att se över och förenkla regelverket. Boverket
              har fått i uppdrag att titta på det här, och speciellt när det
              gäller studentbostäder. Det handlar bland annat om att ta bort
              krav på parkeringsplatser och en avskiljbarhet för smålägenheter.
              Och regeringen tittar över hur man ska göra med fastighetsavgifterna.
            </seg>
            <seg xml:id="i-ee261add95c978bb-0">
              Det viktigaste för en sund bostadsmarknad är att det finns en
              efterfrågan och en underliggande bra och sund ekonomi som både
              kan ge trygghet i sociala miljöer och vara med och bryta det sociala
              utanförskapet. Det är viktigt att skilja på de olika delarna i
              vårt trygghetssystem. Kommunerna har ett ansvar för bostäder,
              men de har också ett socialt ansvar enligt bostadsförsörjningslagen
              att leva upp till. Att staten skulle gå in och detaljreglera detta
              är inte en målsättning för alliansregeringen och Kristdemokraterna.
            </seg>
            <seg xml:id="i-2cdda783fbc77e60-0">
              När man läser oppositionens målsättning ser man att de vill ha
              ett byggande av 40 000 lägenheter inom en snar framtid. Senast
              2016 ska den målsättningen uppnås. Det är alltså fem år dit. Ser
              man till vad som händer i dag är det en ganska svag ambition.
              Jag kan glädja kammarens ledamöter med att färsk statistik visar
              att det under september påbörjades 3 283 lägenheter. Det är den
              högsta siffran på åtminstone tre år. Multiplicerar man den med
              tolv månader blir det 39 396, alltså nästan 40 000 lägenheter.
              Vad är det då för ambitioner oppositionen har? Det betyder inte
              att det är ambitionen från Alliansens sida, utan det är snarast
              efterfrågan som ska styra. Det visar dock att det finns en potential
              hos byggbolagen att kunna leva upp till efterfrågan.
            </seg>
            <seg xml:id="i-6bf46d2176501d7c-0">
              Oppositionen vill spendera ytterligare 1,7 miljarder, alltså
              nästan en fördubbling av det anslag som är givet, för subventioner
              till nybyggande, för att hjälpa privata och kommunala företag
              med eftersatt underhåll, bland annat genom ROT. Detta är rätt
              märkligt. Man fråntar många företag deras initiativkraft. Man
              går in och förstör marknadskrafterna helt och hållet. Dessutom
              fråntar man många av de företag som inte skött sig deras egentliga
              ansvar.
            </seg>
            <seg xml:id="i-0ac935dff4f77157-0">
              Om vi tittar lite närmare på förslaget är ROT kanske betingat
              av att det är ett populärt uttryck som möjligen fungerade i valrörelsen.
              Vad blir konsekvensen av att införa ett ROT-bidrag så att en enskild
              person ska få göra avdrag om han bor i en hyresrätt? Jo, det är
              en subvention. Han får betala 50 procent av subventionen, och
              staten får betala de övriga 50 procenten. De hamnar rätt ned i
              hyresvärdarnas fickor, och det kan väl inte vara meningen. Vad
              händer? Det blir en jättesubvention som höjer priset på alla hyreshus
              till förfång för våra hyresgäster.
            </seg>
            <seg xml:id="i-360f50d0b2c687fd-0">
              Man talar också om miljö-ROT, att det är en viktig utmaning.
              Man säger att vi måste bygga på ett klokt sätt. Som det ser ut
              i dag tror jag att det är så stora vinster i ett klokt och förnuftigt
              byggande att det sker automatiskt. Det behövs inga subventioner.
              Det ligger dessutom i de klimatmål som regeringen ställt upp fram
              till både 2020 och 2050.
            </seg>
            <seg xml:id="i-3be899e2fd423ce7-0">
              Det talas även om en skol-ROT. Också det är ett sätt att stödja
              kommuner som inte har gjort sin läxa. Visst finns det ett underhållsbehov,
              men det finns ju andra möjligheter, i form av byggarantier etcetera,
              att åstadkomma det. Jag tycker att vi ska visa respekt för det
              kommunala självstyret och inse att kommunerna klarar sig ganska
              bra själva.
            </seg>
            <seg xml:id="i-ed9b34fdf8af81d6-0">
              Om man tittar lite på vad som kommit fram under debatten ser
              man att ett blandat boende är en mycket bra form för kreativitet
              och för att minska segregationen. I en aktuell doktorsavhandling
              från Uppsala visas att ett blandat boende är ett sätt att öka
              studieresultaten.
            </seg>
            <seg xml:id="i-15304e5044c1b850-0">
              Det finns också ett sparande i att bo. Det har sagts att man
              låses in i någon form av boendefälla och skuldfälla. Men titta
              på hur det ser ut i verkligheten i dag. Hur är det när människor
              har fått investera i sin bostad? Det är ett sätt att gå vidare,
              att skapa sig en förmögenhet. Jag tror att det är viktigt att
              ha valfrihet. Man kan välja att låna pengar och få en värdetillväxt
              som kan användas till annat, till exempel ett tryggat boende på
              ålderdomen.
            </seg>
            <seg xml:id="i-fe66bb8329854294-0">
              Här finns som sagt stora ideologiska skillnader, och jag tycker
              att det är bra att debatten har kommit till stånd. Återigen, herr
              talman, vill jag tillstyrka utskottets förslag i betänkandet och
              avstyrka motionerna.
            </seg>
          </u>
          <note type="speaker" xml:id="i-c3beb4f8e757a744-0">
            Anf. 29 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-5">
            <seg xml:id="i-298b402eb7ace33c-0">
              Herr talman! Jag hade inte för avsikt att begära replik och förlänga
              debatten, men jag kunde till slut inte låta bli.
            </seg>
            <seg xml:id="i-6d1228d81836c9fc-0">
              Vi har fått höra ett långt anförande som tydligt beskriver det
              jag i mitt anförande betecknade som den rekommendation som regeringen
              lämnar till medborgarna, nämligen sköt dig själv och skit i andra.
              Vi har från allianssidan tidigare hört att de problem som härrör
              från tiden före hösten 2006, då man tog över regeringsmakten,
              ger man blanka sjutton i. Vi har nu tydligt fått höra att det
              är den politiken som gäller. Man gör det under täckmanteln att
              man ska ha respekt för det kommunala självstyret.
            </seg>
            <seg xml:id="i-fdd04dd6ac05611a-0">
              Företag läggs ned och kommuner drabbas av en besvärlig arbetsmarknad.
              Tidigare fanns en kommunakut som gick in och hjälpte till att
              sanera bostäder och så vidare. Regeringen har inte någon som helst
              ambition att hjälpa de människor som bor på orter där det saknas
              jobb. Dessa människor har inte möjlighet att bli bolåneslavar,
              för ingen vill låna ut pengar till dem så att de kunde köpa bostad
              där jobben finns. I stället får de bo kvar i dessa bostäder som
              blir allt sämre. Vi har hört Anti Avsan berätta att han till och
              med har besökt ett sådant område. Det är ju strålande att någon
              från allianssidan trots allt besökt och sett hur det ser ut i
              dessa områden där många människor i dag bor.
            </seg>
            <seg xml:id="i-b081f062e356abd2-0">
              Nu har vi tydligt fått höra att regeringen inte har för avsikt
              att ta ansvar för de problem som inträffade före 2006. Sedan har
              man någon sorts tanke om att allt som gått fel under de senaste
              fyra åren beror på den ekonomiska krisen, trots att bostadsbyggandet
              störtdök redan 2007 på grund av politiska beslut.
            </seg>
          </u>
          <note type="speaker" xml:id="i-6fca6ad7274c21ee-0">
            Anf. 30 OTTO VON ARNOLD (KD) replik:
          </note>
          <u who="otto_von_arnold_3b8093" xml:id="i-7087561de988a832-1">
            <seg xml:id="i-8fd8c029bbad6495-0">
              Herr talman! Det var precis vad jag önskade skulle ske, att få
              upp Jan Lindholm på banan.
            </seg>
            <seg xml:id="i-1ebd9e78f27a674f-0">
              Det är bra att vi ser den klara ideologiska skillnaden. Det är
              bra att man lär sig av historien. Den politik som fördes före
              2006, och som inte ens Socialdemokraterna förnyade, slog fel vad
              gällde subventionerna.
            </seg>
            <seg xml:id="i-a8b1c6cd33371f94-0">
              Nu försöker nog Jan Lindholm dra allt över en kam. Det är nämligen
              viktigt att skilja på bostadspolitik och socialpolitik. Den enskilda
              människan ska hjälpas. Detta sägs i bostadsförsörjningslagen,
              och vi har dessutom hela sociallagstiftningen. Det innebär att
              vi ska hjälpa människor med problem. Att kommuner inte skött underhållet,
              att bostäderna är dåliga, är en helt annan sak. Det måste kommunerna
              själva ta ansvar för. Att staten ska gå in och subventionera detta
              ger helt felaktiga signaler. I så fall kan alla kommuner låta
              bli, eller också kan alla privata företag sitta och vänta tills
              kommunen kommer med sitt ymnighetshorn och stoppar det i halsen
              på dem. Då behöver de inte ta något ansvar. Det är fråga om ansvar
              här och nu.
            </seg>
          </u>
          <note type="speaker" xml:id="i-829b80203a59b2a5-0">
            Anf. 31 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-6">
            <seg xml:id="i-a8d08dd18b370027-0">
              Herr talman! Jag blir fascinerad av argumentationen. Rakt ned
              i fickan betyder alltså att Otto von Arnold ser sin egen regering
              som inkompetent. Han menar att den regering vi har inte på något
              sätt skulle kunna se till att statliga medel, som man avser att
              ge i stöd för saker och ting, går till det de är avsedda för,
              utan de hamnar rakt i fickan på den som får pengar. Så slarvig
              tror jag inte att någon regering har varit tidigare.
            </seg>
            <seg xml:id="i-fdd583d5ca9c295d-0">
              Vi förespråkar heller inte någon planhushållning eller någon
              ryckighet i bostadsbyggandet, absolut inte. Däremot tycker vi
              att man ska planera, för vi tycker att långsiktighet är viktigt.
              Ska vi kunna ha långsiktighet krävs det ett aktivt samhälle, för
              konjunktursvängningarna kommer vi inte ifrån.
            </seg>
            <seg xml:id="i-cc6a24464a143a2b-0">
              Sedan glömmer kanske Otto von Arnold att det också finns privata
              fastighetsägare det handlar inte bara om kommuner och de finns
              även i de kommuner som har en besvärlig arbetsmarknad. Även i
              privat regi finns det många dåliga fastigheter. Visst kan vissa
              åtgärder som rör dessa fastigheter bekostas av den kommunala sociala
              budgeten, men nu är det inte sådana saker vi pratar om. Nu pratar
              vi faktiskt om fastighetsbeståndet, och där är det fel att säga
              att marknaden inte efterfrågar stöd. Tvärtom gör man det i dag.
            </seg>
            <seg xml:id="i-93139f93890c959f-0">
              Ni bygger på en inställning från aktörerna som fanns före valet
              2006. Men efter att ni införde denna politik har de själva sett
              att stödformer för att klara detta är nödvändigt. Fråga vilken
              fastighetsägare som helst, och du får höra: Vi klarar inte detta
              utan någon form av stöd från samhället! Så är det i dag.
            </seg>
          </u>
          <note type="speaker" xml:id="i-e52b7e11f0b55d6a-0">
            Anf. 32 OTTO VON ARNOLD (KD) replik:
          </note>
          <u who="otto_von_arnold_3b8093" xml:id="i-7087561de988a832-2">
            <seg xml:id="i-c6fa537e7ccc31d0-0">
              Herr talman! För att hantera konjunkturcykler har regeringen
              infört ett antal bostadsgarantier. Det gjorde man redan under
              den förra nedgången, för att jämna ut skillnaderna och se till
              att det fanns en möjlighet att bygga även under en konjunktursvacka.
            </seg>
            <seg xml:id="i-21251dd7bf6ac39e-0">
              När det gäller dåliga fastighetsägare vill jag fråga: Det är
              väl inte meningen att staten ska gå in och stötta dem? Jag tycker
              att det är lite märkligt. Det finns också lagstiftning som gör
              att man kan gå in och ta över fastigheter som inte sköts.
            </seg>
            <seg xml:id="i-d8103ac53413e507-0">
              Jag har också varit i Herrgården och sett hur miserabelt det
              ser ut. Det finns många orsaker till det, och det skulle ta alltför
              lång tid att utveckla detta ytterligare nu. Men låt mig ställa
              en fråga till Jan Lindholm: Varför är ni så negativa till ägande
              av bostäder? Inser ni inte att människor vill och kan få en möjlighet
              att välja olika saker?
            </seg>
            <seg xml:id="i-85eab6ec54164557-0">
              Nu kommer vi snart att få höra om hur vi ska stärka hyresrätten.
              Det här är väl en alldeles ypperlig möjlighet att göra det lagstiftningsvägen.
              Man stoppar inte in en massa pengar i systemet, utan detta ska
              marknaden klara själv.
            </seg>
          </u>
          <note type="speaker" xml:id="i-63a3d6422347e5a3-0">
            Anf. 33 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-19ffe01bac0e7216-0">
            <seg xml:id="i-96b43eb7094d6c13-0">
              Herr talman! Först vill jag be om ursäkt för att jag kom lite
              sent till kammardebatten. Väderlek och kommunikationer fungerar
              inte alltid så bra ihop. Det är orsaken.
            </seg>
            <seg xml:id="i-f43ee1feb61c0cea-0">
              Jag vill också tacka för den debatt som har varit. Jag tycker
              att det har varit många intressanta inlägg, och jag tror också
              att det är viktigt att vi alla kommer ihåg att bostadsfrågorna
              är oerhört centrala i människors liv. En grundläggande förutsättning
              för att man ska uppleva trygghet är ju att man har en egen bostad
              och kan skapa ett hem för sig själv och för sina nära och kära.
            </seg>
            <seg xml:id="i-d6ce23e350acc8da-0">
              Nu ökar bostadsbyggandet. Samtidigt har vi en debatt i Sverige
              om att vi har en prisbubbla på bostadsmarknaden. En del är rädda
              för att denna bubbla redan har kommit, andra ser den som en hotande
              fara. Det som är det centrala i att undvika och bemästra en sådan
              bubbla är faktiskt att vi bygger mer. Bostadsbristen är ju huvudskälet
              till att vi har stegrande priser på bostadssidan.
            </seg>
            <seg xml:id="i-fb360b3abd0ed8db-0">
              Det enda som rår på bostadsbristen är alltså det som nu sker,
              alltså att bostadsbyggandet ökar. Trots vad den rödgröna oppositionen
              påstod under den förra mandatperioden ökar just bostadsbyggandet.
              Man har kallat alliansregeringen för passiv i bostadspolitiken.
              Sanningen är snarare att Alliansen har varit ytterst aktiv medan
              de rödgröna har sagt nej till det mesta.
            </seg>
            <seg xml:id="i-3493cd978dc868e9-0">
              När finanskrisen slog till med kraft drabbades byggandet hårt,
              liksom andra kapitalintensiva investeringar. Men nu går det uppåt,
              och allt tyder på att uppgången håller i sig. Sveriges Byggindustrier
              meddelade i torsdags att under den senaste mätmånaden, september
              2010, påbörjades nästan 3 300 nya bostäder. Jag vore överdrivet
              optimistisk om jag inbillade mig att det kommer att vara så varje
              månad, men som Otto von Arnold påpekade skulle en månadstrend
              av den karaktären leda oss till nästan 40 000 bostäder på ett
              år. 40 000 nya bostäder är också vad kommunerna var för sig tror
              kommer att påbörjas 2011, enligt Boverkets enkät. Nu vet vi av
              erfarenhet att sådana siffror kan vara överdrivna, men de indikerar
              ändå att det är bra fart på bostadsbyggandet för närvarande.
            </seg>
            <seg xml:id="i-9d8e58a57e05f93e-0">
              Som bostadsminister vill jag skapa förutsättningar för att det
              ska byggas bostäder. Det tycks vara så att de reformer som Alliansen
              genomförde förra mandatperioden har gett bättre förutsättningar
              för just ett ökat bostadsbyggande.
            </seg>
            <seg xml:id="i-3a8c4bb0d491efa1-0">
              Någon kanske invänder att det är mest bostadsrätter som byggs
              och inte hyresrätter. Ja, det kan ligga något i det, men till
              skillnad från många på den rödgröna sidan är jag positivt inställd
              till alla bostäder och alla upplåtelseformer. När någon flyttar
              in i en ny bostadsrätt ger det nämligen upphov till flyttkedjor,
              och sannolikt byter flera hyreskontrakt ägare i den efterföljande
              kedjan. Man brukar också säga att när en ny villa byggs sker det
              sju byten i en flyttkedja.
            </seg>
            <seg xml:id="i-718b773e667771f8-0">
              För unga och hushåll med lägre inkomster är det bästa om det
              kan frigöras lite äldre och kanske billigare bostäder. Att producera
              nytt är inte alltid realistiskt för alla grupper. Däremot har
              de nytta av att det rör sig på bostadsmarknaden.
            </seg>
            <seg xml:id="i-9d17d0e69899c9b2-0">
              Oppositionen hävdar nu att man ska nå 40 000 bostäder senast
              2016, genom byggsubventioner. Man tar god tid på sig för att uppnå
              detta. Det är sex år till 2016. Men det är otur för inte minst
              de unga människorna. Enligt officiell statistik föddes det mellan
              1990 och 1992 omkring 123 000 barn i Sverige varje år, vilket
              ska jämföras med det normala, ca 100 000 barn. Det gör att det
              nu sammanlagt finns 100 000 fler 1924-åringar än 2005. År 2012
              kommer antalet ungdomar i åldern 1924 år att vara ytterligare
              50 000. Men De rödgröna har som mål att få upp bostadsbyggandet
              till 2016. Det är inte höga ambitioner.
            </seg>
            <seg xml:id="i-b38a3791f8183444-0">
              Det är nog troligt att det tar extra lång tid med subventioner,
              till 2016 eller något sådant. Det beror ju på att det som De rödgröna
              avsätter till subventioner också är det som kommer att bli bostadsbyggandet.
              Ta nästa år som exempel. När man försöker göra en bedömning av
              De rödgrönas politik kan man se att de rödgröna subventionerna
              på 500 miljoner kronor år 2011 till ca 4 000 hyresrätter, baserat
              på hur de tidigare stödformerna har varit utformade. Min fråga
              till de rödgröna är då: Vad händer med de övriga 3 500 hyresrätter
              som enligt Boverket ska påbörjas nästa år, eftersom få om ens
              någon kommer att bygga hyresrätter utan subventioner, givet att
              subventioner finns? Finns det inte en risk för att de rödgröna
              med sin subventionspolitik kommer att minska byggandet av hyresrätter
              på grund av otillräckliga subventioner?
            </seg>
            <seg xml:id="i-77b64a4b5e141b24-0">
              Det finns många problem på bostadsmarknaden och inom bostadsbyggandet,
              men det är inte brist på subventioner som är problemet. Laga inte
              det som inte behöver lagas! Det finns mycket bättre saker man
              kan göra med 500 miljoner kronor per år än att i värsta fall minska
              bostadsbyggandet. Hur mycket subventioner krävs det för att få
              i gång byggandet av 20 000 hyresrätter, som ju är De rödgrönas
              mål, om det kostar 500 miljoner att få i gång 4 000 hyresrätter?
              Det handlar om flera miljarder. Var finns de pengarna i ert budgetalternativ?
            </seg>
            <seg xml:id="i-cdd59bacc40cf072-0">
              Även om bostadsbyggandet nu ökar är jag långt ifrån nöjd. De
              fyra år som vi har bakom oss har fört med sig flera viktiga bostadspolitiska
              reformer, men vi har mycket kvar att göra, och jag ser det som
              mitt ansvar som bostadsminister att bidra till att den uppåtgående
              kurva vi nu ser förstärks och förlängs. Det kan bara ske genom
              en bättre fungerande bostadsmarknad, byggd på sunda och långsiktiga
              spelregler.
            </seg>
            <seg xml:id="i-81099546bbac36c3-0">
              Herr talman! Jag har redan hunnit besöka några miljonprogramsområden
              i Malmö, Landskrona och Uppsala, och jag kommer att besöka fler
              under början på nästa år. Jag känner mig både ödmjuk inför de
              problem vi där står inför och samtidigt optimistiskt med tanke
              på den initiativkraft som de boende och många seriösa kommunala
              och privata hyresvärdar visar.
            </seg>
            <seg xml:id="i-996d7655e524a7e5-0">
              Vi har utlovat i budgetpropositionen att analysera statens roll
              när det gäller den fysiska och boendesociala miljön i utsatta
              områden. Det är självklart viktigt att boende, kommuner och hyresgästföreträdare
              ställer samma krav på standard och trivsel i dessa områden som
              man gör på andra ställen. Men i grunden är jag helt övertygad
              om att det som styr hur bra det går för dessa områden är jobb,
              skola och språket. Boendemiljön är viktig, men den kan inte ensam
              lösa bristerna när det gäller jobb och skola.
            </seg>
            <seg xml:id="i-6106f9bf20875dac-0">
              Hyresrätten är en vanlig upplåtelseform i miljonprogramsområdena
              och faktiskt i hela Sverige. Vi har närmare två miljoner hyresrätter.
              Men likaväl som jag vill se fler bostadsrätter vill jag se fler
              hyresrätter. Bara genom ökat utbud kan vi lösa problemen. Vi har
              sett att hyresrätten hamnat i ett sämre konkurrensläge framför
              allt när det gäller nyproduktion. Det kommer vi att vidta åtgärder
              mot.
            </seg>
            <seg xml:id="i-305e65768c111074-0">
              Under 2011 kommer vi att tillsätta en utredning om hyresrättens
              ställning. Bostadsmarknaden parter har kommit med tre förslag,
              och bland annat dessa ska övervägas i utredningen. Vi vill att
              det ska bli mer attraktivt att investera i och förvalta hyresrätter
              genom långsiktigt stabila spelregler för förvaltandet av hyresrätter
              och inte temporära nyproduktionsstöd.
            </seg>
            <seg xml:id="i-a1ce8cdf5cbf5100-0">
              Som vi också redogjort för i budgetpropositionen ska vi införa
              lagstiftning som underlättar till- och frånval i hyreskontrakt,
              som ju också är ett sätt att stärka hyresrätten. Vi kommer under
              mandatperioden att införa ägarlägenheter även i befintligt bestånd
              för att underlätta mångfald i bostadsområdena.
            </seg>
            <seg xml:id="i-351eda89245226ce-0">
              Ny plan- och bygglagstiftning träder i kraft den 2 maj nästa
              år. Vi kommer att noggrant följa hur den nya lagstiftningen för
              allmännyttan och de nya hyressättningsreglerna fungerar, särskilt
              på bostadsmarknader med vikande befolkningsunderlag. Vi behöver
              se över regler på både statlig och kommunal nivå och likaså hur
              vi kan förbättra konkurrensen på byggmarknaden.
            </seg>
            <seg xml:id="i-ef1b26ef35283174-0">
              Herr talman! Bostadsbristen som råder i dag är ett resultat av
              felaktig bostadspolitik som lett till nära två decennier av lågt
              bostadsbyggande. Vi har byggt ungefär hälften av vad våra nordiska
              grannar har gjort. Vi har bland Europas högsta boendekostnader
              i förhållande till våra totala utgifter. Vi har långsiktiga problem
              på den svenska bostadsmarknaden som vi inte löser lättvindigt.
              Men nu har vi börjat vända skutan, vill jag påstå.
            </seg>
            <seg xml:id="i-5d7444ddc07f6fb0-0">
              Jag kan åtminstone instämma med oppositionen när man i sitt särskilda
              yttrande skriver att bostadsbristen riskerar att få allvarliga
              konsekvenser för den ekonomiska tillväxten och sysselsättningen.
              Jag ser fram emot att de närmaste fyra åren få debattera med er
              i denna kammare hur vi bäst förbättrar den svenska bostadsmarknaden.
              Den behöver fungera bättre för tillväxtens och arbetsmarknadens
              skull men framför allt för enskilda människors skull.
            </seg>
          </u>
          <note type="speaker" xml:id="i-67e4e4ca7b443dd1-0">
            Anf. 34 MARYAM YAZDANFAR (S) replik:
          </note>
          <u who="maryam_yazdanfar_d78180" xml:id="i-f76bf3d99076e4f0-3">
            <seg xml:id="i-df167fa1a8c109d6-0">
              Herr talman! Är det någonting jag har väldigt svårt för i den
              politiska debatten är det gafflande med statistik. Vi har en statistisk
              centralbyrå. Den gör statistik över påbörjade lägenheter. Jag
              har här statistiken för 19972009. Där har jag med en blå pil så
              att det är lätt att hitta för bostadsministern prickat för när
              alliansregeringen kom till makten. Det sammanfaller med störtdykningen
              och byggstoppet på bostadsmarknaden.
            </seg>
            <seg xml:id="i-c945455ffcbfacfc-0">
              Bostadsministern kommer att få det statistiska underlaget av
              mig så att vi vet vad vi har att prata om. Det handlar om den
              ekonomiska krisen men också om borttagandet av de bostadssubventioner
              som gjorde att det blev ett totalstopp på studentlägenheter och
              små hyresrätter som ungdomar främst efterfrågar. Vi lägger nu
              statistiken åt sidan.
            </seg>
            <seg xml:id="i-25a40196161e2287-0">
              Bostadsministern har ägnat sitt anförande till att tala om att
              vi ska bygga mer. Det var tråkigt att bostadsministern inte var
              på plats när jag höll mitt anförande. Jag nämnde volymökningen
              och det massiva bostadsbyggandet som en av framtidsutmaningarna.
              Jag sträckte ut en hand till regeringen eftersom ni inte har egen
              majoritet i kammaren och vi uppenbarligen delar målsättningen
              att vi behöver massivt bygga mer. Jag bjöd in till att vi sätter
              oss ned tillsammans ser vilka gemensamma utgångspunkter vi kan
              ha för att bygga just mer, mer varierat och för alla, precis som
              bostadsministern sade. Jag tror inte på en ensidig byggnation.
            </seg>
            <seg xml:id="i-2a6da2faa3f809bf-0">
              Slutligen läste jag att bostadsministern var ute i miljonprogrammen.
              Jag kan inte låta bli att undra: Vad gjorde bostadsministern mer
              än att bara gå runt i miljonprogrammen? Bostadsministern konstaterade
              att det fanns utmaningar men sade inte hur man skulle klara dem.
            </seg>
          </u>
          <note type="speaker" xml:id="i-32afe851b57c47b0-0">
            Anf. 35 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" xml:id="i-19ffe01bac0e7216-1">
            <seg xml:id="i-ac5034257ec22966-0">
              Herr talman! Vi bygger mer i dag. Vi har starka tecken att det
              kommer att vara en uppåtgående trend under en längre tid. Det
              ska vi främja. Det är min ambition som bostadsministern.
            </seg>
            <seg xml:id="i-ad5dbcdaf2fd83f6-0">
              När det gäller Maryam Yazdanfars utsträckta hand lyssnar jag
              gärna på goda råd och goda synpunkter. Problemet vi har i dag
              är att Socialdemokraterna, Vänsterpartiet och Miljöpartiet vill
              rösta för ett tillkännagivande om att vi ska införa den typ av
              subventioner och investeringsbidrag som har varit misslyckat tidigare.
            </seg>
            <seg xml:id="i-a28396f3966577d2-0">
              Jag visade också i mitt anförande att det inte kommer att fungera.
              Det finns till och med risk att det minskar bostadsbyggandet.
              Maryam Yazdanfar får gärna utveckla hur ert system kommer att
              fungera och i fall det kommer att öka bostadsbyggandet. Pengarna
              räcker kanske till hälften av de hyresrätter som ska byggas.
            </seg>
            <seg xml:id="i-a160a8d7964d8992-0">
              Det är problemet. Men kom gärna med konstruktiva förslag. Vi
              ska gärna lyssna på dem. Vi ska också komma tillbaka till riksdagen
              med olika förslag. Det finns säkert anledning att diskutera i
              olika sammanhang exakt hur de ska utformas.
            </seg>
            <seg xml:id="i-5f25812849c2372a-0">
              När det gäller miljonprogramsområden vill jag upplysa Maryam
              om att vi har en utmaning som består av både ett integrationsproblem
              och ett stort upprustningsbehov. Det intressanta med upprustningsbehovet
              var att jag mötte ganska optimistiska hyresvärdar framför allt
              på den kommunala sidan. De talade om att de redan har kommit ganska
              långt i sitt arbete.
            </seg>
            <seg xml:id="i-0e42496c749bcf14-0">
              Den ansvarsfulle fastighetsägaren sköter om sitt underhåll och
              sina fastigheter. Här fanns ganska många positiva tecken att peka
              på. Det fanns mycket kreativitet när det gällde dialogen med hyresgästerna
              men också för att försöka skapa en bättre boendesocial miljö runt
              bostäderna.
            </seg>
            <seg xml:id="i-972471f02af421cc-0">
              Jag fick många goda sådana erfarenheter med mig. Vi ska jobba
              vidare med de sakerna och återkomma till regeringen men också
              riksdagen om hur vi analyserar utvecklingen framöver.
            </seg>
          </u>
          <note type="speaker" xml:id="i-4f456eb059f5b4ab-0">
            Anf. 36 MARYAM YAZDANFAR (S) replik:
          </note>
          <u who="maryam_yazdanfar_d78180" xml:id="i-f76bf3d99076e4f0-4">
            <seg xml:id="i-0205ee310cc1a470-0">
              Herr talman! Ingen borgerlig bostadspolitiker har i den här kammaren
              lyckats förklara för mig vad skillnaden är att skattesubventionera
              att jag renoverar och städar köket genom att anlita tjänster mot
              att vi tillsammans hjälps åt för att göra klimatinvesteringar
              och renoveringar i slitna bostadsområden. Ingen har lyckats förklara
              det för mig, Stefan Attefall. Jag skulle bli jätteglad om du är
              den första som gör det. Vari ligger skillnaden? Det handlar om
              att vi alla hjälps åt eller att vi tar ett individuellt ansvar.
              Jag tror att det är nödvändigt att göra både och.
            </seg>
            <seg xml:id="i-559a227df194a962-0">
              Jag vill tala om miljonprogramsområdena. Jag kan miljonprogrammet.
              Jag måste citera en vän till mig som sade: Det är så himla roligt.
              Den borgerliga regeringen tror att vi förstod att vi är i utanförskap
              2006 när de borgerliga började använda det ordet i valrörelsen.
              Då har de inte varit uppe i våra trappuppgångar, sett den flagnande
              färgen och de trasiga lekytorna. Det blir lika skrattretande när
              man åker dit och sedan inte har någon åtgärdsplan för det.
            </seg>
            <seg xml:id="i-f56d432d36bdf20c-0">
              Det finns inget integrationsproblem i miljonprogramsområdena.
              Integrationsproblemet finns i de mattor av villaområden som är
              helt etniskt segregerade. I miljonprogramsområdena florerar idéer
              och kunskap som kan lyfta de områdena. De människorna behöver
              samma rättigheter och skyldigheter som på övriga platser i samhället.
            </seg>
            <seg xml:id="i-8bfd05c39f409759-0">
              Jag vill avsluta med att överlämna Statistiska centralbyråns
              statistik så att vi i framtiden, eftersom jag misstänker att vi
              kommer att debattera detta många gånger framöver under de fyra
              åren framöver, använder oss av samma siffror.
            </seg>
          </u>
          <note type="speaker" xml:id="i-dde9a59e5ecc2dca-0">
            Anf. 37 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" xml:id="i-19ffe01bac0e7216-2">
            <seg xml:id="i-a138716624fba1b7-0">
              Herr talman! Maryam Yazdanfar frågar: Vad är skillnaden mellan
              skattesubventioner och olika typer av lägre beskattning på saker
              och ting? Det är att om man har en skattesubvention av den karaktär
              som vi tidigare haft i form av investeringsstöd har man detaljerade
              regler och tidsbegränsade bidrag. Man har regler för när pengarna
              ska betalas ut, och man ska uppfylla vissa villkor.
            </seg>
            <seg xml:id="i-0418a20a9e5d98d9-0">
              Det skapar en ryckighet på marknaden. Det är självklart att om
              man sänker en skatt generellt över tid och långsiktigt skapar
              det andra spelregler och många fler möjligheter för aktörerna
              att anpassa sig långsiktigt till de nya spelreglerna. Det är så
              man måste jobba. Man måste jobba med långsiktiga spelregler som
              skapar förutsägbarhet för aktörerna på bostadsmarknaden. Det är
              den principen som präglar alliansregeringens arbete.
            </seg>
            <seg xml:id="i-f00b3169295c71f7-0">
              Jag vill också säga något om miljonprogramsområdena. Jag delar
              i mycket den positiva beskrivning av kraften och initiativförmågan
              som finns i dessa områden. Jag tycker att jag möter den mycket
              själv när jag är ute och besöker dem och deltar i olika aktiviteter.
              Jag har gjort det i många år. Jag har varit aktiv i bostadsdebatten,
              inte minst här i Helsingfors, sedan 90-talets slut.
            </seg>
            <seg xml:id="i-d74bce3d20b1aa75-0">
              Men ansvaret för att underhålla och rusta upp bostäderna måste
              vara fastighetsägarnas. De ska aldrig kunna smita undan sitt ansvar.
              Statens roll i sammanhanget är att se om det finns någonting som
              vi kan göra för att underlätta förutsättningarna för deras arbete.
              Det analysarbetet gör vi.
            </seg>
            <seg xml:id="i-b3e3b71f313295ba-0">
              Vi måste också jobba med de andra omständigheter som många gånger
              finns kopplade till miljonprogramsområdena. Det handlar om att
              det finns en högre arbetslöshet och kanske inte alltid de bästa
              skolorna på alla ställen. Där måste vi jobba brett. Vi ska också
              titta på hur vi kan bidra för att skapa goda förutsättningar för
              de aktörer som finns i områdena att skapa en bra yttre miljö runt
              omkring bostäderna.
            </seg>
            <seg xml:id="i-24dc1729b0211f94-0">
              Här finns en del att göra, men ansvaret ligger i grund och botten
              hos dem som äger fastigheterna. Om vi börjar tumma på den principen
              har vi skapat nya principer som jag tror kommer att få förödande
              effekter både för det långsiktiga underhållet och för statsfinanserna.
            </seg>
          </u>
          <note type="speaker" xml:id="i-03661319fa9ad908-0">
            Anf. 38 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-7">
            <seg xml:id="i-f849b05a032ee4e2-0">
              Herr talman! För att travestera ministern vill jag börja med
              att säga: Till skillnad från regeringen är vi i oppositionen positiva
              till alla upplåtelseformer, även upplåtelseformer för dem med
              små ekonomiska omständigheter.
            </seg>
            <seg xml:id="i-58b76d1dd0c78796-0">
              Vi har hört här i dag att det som regeringen har att erbjuda
              är att fler ska bli inneboende hos dem som hyr ut rum. Det är
              det som är alternativet.
            </seg>
            <seg xml:id="i-e25db3d8e7ad2181-0">
              Vi har också hört att allting är historiens fel och att regeringen
              inte har något ansvar för det som hände före övertagandet hösten
              2006. Vi har även hört mycket om de 40 000 bostäderna och att
              det skulle vara låga ambitionsnivåer i förhållande till byggandet
              i dag. Vi vet att nu när vi har marknadsmässiga spelregler som
              ni påstår vara långsiktiga blir det naturligtvis stor variation
              i hur mycket som byggs från år till år. Den siffra som vi har
              uttalat är en siffra som beskriver den nivå på bostadsbyggandet
              som långsiktigt är nödvändig i Sverige för att vi ska klara att
              försörja dem som bor i det här landet med bostäder. Sedan kommer
              naturligtvis antalet per år att variera upp och ned lite grann.
              Vår ambition är att hålla variationerna så låga som möjligt eftersom
              vi anser att det är det mest effektiva sättet att hålla kostnaderna
              för produktion av bostäder nere. Vi menar att det därför behövs
              ett samhälle som är berett att justera i marknadsmekanismernas
              konjunkturvariationer.
            </seg>
            <seg xml:id="i-3c70ab4d977f8bbb-0">
              Jag har en kort fråga: Vad avser regeringen att göra för att
              ta ansvar för de miljö- och klimatutmaningar vi står inför när
              det gäller bostadssektorn och den byggda miljön?
            </seg>
          </u>
          <note type="speaker" xml:id="i-a9f2ad99d7ad059b-0">
            Anf. 39 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" xml:id="i-19ffe01bac0e7216-3">
            <seg xml:id="i-8d006a0e5329d3f5-0">
              Herr talman! Problemet är att vi i nästan två decennier har byggt
              för lite bostäder i Sverige. Vi har byggt ungefär hälften av vad
              våra nordiska grannländer har gjort. Det är ett systemfel vi har
              haft i bostadsmarknaden under lång tid. Lösningen på det har från
              Socialdemokraterna och de stödpartier Socialdemokraterna har haft
              varit att försöka införa olika typer av investeringsbidrag. Dessa
              har förryckt och förstört bostadsmarknaden, och ingen vill som
              sagt längre ha dem tillbaka utom möjligtvis de rödgröna partierna.
            </seg>
            <seg xml:id="i-4291d95d96660a48-0">
              Vårt recept är att lägga grunden till ett långsiktigt ökat bostadsbyggande
              genom långsiktigt goda spelregler.
            </seg>
            <seg xml:id="i-b04b5178f3c1d20d-0">
              Vad är då alternativet från De rödgröna? Jo, det är en subvention
              som kanske hjälper 4 000 lägenheter i gång. Det fungerar inte.
              Titta på den reservation som ni själva står bakom! Vad är ert
              alternativ till regeringens politik? Det har inte visat sig fungera
              historiskt och det kommer inte att fungera med de summor och de
              regelverk som ni har. Ni har inte redovisat tydligt exakt vad
              det innebär, men man får utgå från de underlag som man kan läsa
              ut av era olika rapporter. Detta är problemet.
            </seg>
            <seg xml:id="i-d73f77f236564ec5-0">
              När det gäller energi- och miljöeffektiviseringar ska vi självfallet
              framför allt jobba med generella ekonomiska styrmedel så att vi
              får incitament för att se till att när vi renoverar och bygger
              nytt gör vi det mycket mer energisnålt och miljövänligt. Vi ska
              också jobba med de normer som kommer från EU och som handlar om
              att vi ska få ned energikostnaderna och energiförbrukningen i
              de nya bostäderna. Här skärps regler, och här pågår ett arbete
              för att också skärpa dem ytterligare.
            </seg>
            <seg xml:id="i-4809a4a1d40c4096-0">
              Vi ska självfallet också försöka att med olika typer av tekniskt
              utvecklingsarbete få fram ny teknik som kan hjälpa till med detta.
              Det är ett arbete för att hela tiden se till att varje investering
              och varje nyproduktion blir mer energieffektiv och miljövänlig
              än den som gjordes förra gången. Detta arbete pågår. Det är delvis
              framgångsrikt redan och kommer att bli ännu mer framgångsrikt
              med tiden.
            </seg>
          </u>
          <note type="speaker" xml:id="i-e0eac9449df8ce5a-0">
            Anf. 40 JAN LINDHOLM (MP) replik:
          </note>
          <u who="jan_lindholm_73d248" xml:id="i-9edccf9de33d0641-8">
            <seg xml:id="i-630670f363e8aeb2-0">
              Herr talman! Det finns två fel i ministerns påståenden. För det
              första är det fel att jämföra den svenska byggproduktionen de
              senaste 20 åren med de nordiska ländernas. Vi har olika historia.
              Ministern och regeringen glömmer historien hela tiden. Olika länder
              har produktion av olika saker under olika tidsepoker. Man brukar
              jämföra medelåldern på olika investeringssaker som vägar, broar,
              bilar, hus och så vidare. Annars hamnar man helt fel i debatten.
              Jag beklagar att ni håller fast vid detta. För 20 år sedan hade
              faktiskt Sverige ett bättre bostadsbestånd än man hade i våra
              nordiska grannländer. Därifrån har vi skillnaden.
            </seg>
            <seg xml:id="i-55a8097affffcc09-0">
              För det andra är det fel att komma med någon sorts argumentation
              om att de former för stöd till bostadsbyggandet som vi har i vår
              budget skulle falla därför att man tittar på historien. Man kan
              utforma stödformer på olika sätt. Det är också fel att påstå att
              marknaden inte efterfrågar det. Ni har en gammal grund för er
              politik. Den bygger på vad marknaden sade innan ni tillträdde
              2006. Det har hänt saker sedan dess. Marknaden har sett hur det
              fungerar, och marknaden har därmed kommit med nya krav.
            </seg>
            <seg xml:id="i-ad73c7a5b22a48ed-0">
              Man kan gå ut och fråga i dag och höra vad marknaden vill ha
              för någonting. Den vill ha långsiktiga spelregler och stödformer.
              Det är jätteviktigt med långsiktiga spelregler, men man behöver
              också stödformer för att klara att ta hand om det befintliga bostadsbeståndet
              och anpassa det till de miljökrav och klimatkrav som vi har. Marknaden
              fixar inte det annars. Men man vill ha långsiktiga spelregler,
              och stödformer kan vara långsiktiga. Vi kan utforma ett regelverk
              som gör att samhället tar ansvar. I stället hör vi, som vi också
              har hört här nu, varenda företrädare från regeringssidan tala
              om att detta är de enskildas ansvar och kommunernas ansvar och
              att regeringen inte har något ansvar.
            </seg>
            <seg xml:id="i-b1646a426607be14-0">
              Jag tycker att det är beklagligt. När vi sitter på den här nivån
              i vårt samhälle måste vi ta ansvar för helheten. Det är därför
              vår motion heter Ansvar för hela Sverige . Jag tycker att vi har
              hört här nu upprepade gånger att regeringen inte är beredd att
              ta ansvar för Sverige.
            </seg>
          </u>
          <note type="speaker" xml:id="i-dae6238c42b5c485-0">
            Anf. 41 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" next="cont" xml:id="i-bf61af1b1f9abf24-0">
            <seg xml:id="i-8cef3e02b2514d3b-0">
              Herr talman! Det är intressant att Jan Lindholm är den första
              oppositionspolitiker som påstår att han är nöjd med det bostadsbyggande
              som Sverige har haft historiskt sedan början på 90-talet. Jag
              tycker att det är ett anmärkningsvärt lågt bostadsbyggande som
              Sverige har haft.
            </seg>
          </u>
          <note xml:id="i-6b890cd5500342e5-0">
            (JAN LINDHOLM (MP): Det har jag inte sagt.)
          </note>
          <u who="stefan_attefall_5bf196" prev="cont" xml:id="i-f286b723ec8a74d0-0">
            <seg xml:id="i-83f4e231efa20768-0">
              Du negligerade ju mina uppgifter alldeles nyligen, Jan Lindholm,
              om att vi har byggt för lite och byggt bara hälften av vad våra
              nordiska grannländer har gjort. Jag tycker att det är en indikator
              på att vi ligger helt fel när det gäller antalet nya lägenheter
              och bostäder.
            </seg>
            <seg xml:id="i-7a109f4ce8ed2bb1-0">
              Investeringsstödet som finns redovisat i era motioner är oerhört
              otydligt redovisat. Det finns en summa, och det finns väldigt
              lite detaljer om vad det exakt innebär. Det enda vi kan göra är
              att gå tillbaka till det tidigare investeringsstödet när De rödgröna
              bestämde och se hur det var. Man ser då att effekten blir att
              det räcker till 4 000 lägenheter.
            </seg>
            <seg xml:id="i-b9a08beb4f45d25b-0">
              Eller finns det någon annan idé om hur investeringsstödet ska
              utformas? Presentera den då för oss! Kan vi få höra en gemensam
              presentation från Socialdemokraterna, Vänsterpartiet och Miljöpartiet
              av hur ni tänkte få 500 miljoner kronor att räcka till mycket
              mer än vad det gamla investeringsstödet gjorde? Jag väntar med
              spänning på den informationen. Kanske Jan Lindholm kan presentera
              den?
            </seg>
            <seg xml:id="i-863c41f696b6a20a-0">
              Långsiktiga spelregler handlar just om långsiktiga spelregler
              och inte om investeringsstöd som är tidsbegränsade och detaljreglerade
              när det gäller vad de ska omfatta. Det var så det fungerade tidigare
              när Miljöpartiet var med och stödde Socialdemokraterna i deras
              politik.
            </seg>
          </u>
          <note type="speaker" xml:id="i-464c05ed5fff69a9-0">
            Anf. 42 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-5">
            <seg xml:id="i-419e191dd6f02feb-0">
              Herr talman! Jag skulle vilja ställa en fråga till statsrådet
              Stefan Attefall angående utgiftsområde 18 i regeringens budgetproposition.
              Regeringen skriver att det finns en begränsad kunskap om diskriminering.
              I en rapport från Diskrimineringsombudsmannen, DO, förra året
              angående de brister som finns när det gäller etnisk diskriminering
              på bostadsmarknaden föreslogs ett antal åtgärder.
            </seg>
            <seg xml:id="i-55e7a4feda921ade-0">
              Regeringsföreträdarna lägger hela tiden ansvaret på den enskilde,
              kommunerna eller parterna på bostadsmarknaden. Vilket ansvar tar
              regeringen? En statlig myndighet har faktiskt getts ett uppdrag
              av regeringen. Sedan säger man att det saknas. När man ger uppdragen
              finns det ingenting. Vad tänker ministern om detta? Det räcker
              att komma till bostadsområden som Rosengård, Gottsunda, Tensta
              eller Rinkeby. Ministern kanske inte har varit där. Där är diskrimineringen
              så tydlig. Det handlar inte bara om att dessa bostadsområden är
              oerhört slitna. Jag bor själv i Skärholmen i en sådan sliten lägenhet.
              Det är som om människorna i dessa områden inte har något människovärde
              eftersom det inte finns någon ambition att ge möjligheter och
              ge stöd till kommunerna.
            </seg>
            <seg xml:id="i-1d8c0d562936b46f-0">
              När det gäller de kommuner som inte agerar och som inte gör saker
              måste man skärpa reglerna och ha sanktioner. Regeringen och politiken
              måste vara handlingskraftiga så att saker görs. Här gör man ingenting.
              Man lägger bara ansvaret på de enskilda. Vad tycker ministern?
            </seg>
          </u>
          <note type="speaker" xml:id="i-e9b52a94240fe7ab-0">
            Anf. 43 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" xml:id="i-19ffe01bac0e7216-4">
            <seg xml:id="i-be43e4fc4ee1474f-0">
              Herr talman! Först och främst något om diskriminering. Självklart
              ska vi ha, och vi har, lagar mot diskriminering. När det gäller
              den faktiska diskrimineringen tror jag att vi har ganska bra lagar.
              Sedan finns det en indirekt diskriminering i form av att människor
              som kanske har hamnat sämre till på arbetsmarknaden, har språkproblem
              och kanske är nya på den svenska arbetsmarknaden ofta bor i områden
              som kanske inte har det allra bästa ryktet. Då kopplas hela den
              situation som man lever till att man inte får den bästa boendesituationen.
              Detta måste vi jobba med. Det handlar om bostadsbristen, det handlar
              om hur vi rustar upp dessa områden, det handlar om hur vi jobbar
              i de enskilda fallen, och här ska vi självklart följa lagstiftningen
              för att se om vi kan vidta ytterligare åtgärder.
            </seg>
            <seg xml:id="i-0f19c1dab1679a9b-0">
              Men diskrimineringslagstiftningen finns på plats, och den har
              sin roll att spela. Men det handlar också mycket om det personliga
              ansvaret hos de enskilda fastighetsägarna och de enskilda människorna
              som finns i närområdena.
            </seg>
            <seg xml:id="i-de250f3fd357e508-0">
              Jag har själv varit engagerad i dessa frågor. Jag satt i styrelsen
              i ett kommunalt bostadsbolag och försökte se till att vi ändrade
              reglerna för vilka hyresgäster vi skulle godkänna därför att vi
              såg att de regelverk som vi hade i praktiken diskriminerade människor
              som kom från andra länder och inte hade en fast förankring på
              arbetsmarknaden.
            </seg>
            <seg xml:id="i-2fb9ca630143ac3c-0">
              När det gäller det personliga ansvaret för upprustning av lägenheter
              kan jag ta ett exempel. Landskronahem som jag har besökt har 4
              000 lägenheter i miljonprogramsområden. 2 000 av dem är redan
              upprustade. På Landskronahem säger de att de klarar av detta,
              att de har skött sig hittills och att de kommer att klara resten
              också. Där blir de inte så glada över om man plötsligt börjar
              subventionera dem som inte har skött sig och som inte har rustat
              upp sina lägenheter.
            </seg>
            <seg xml:id="i-25fffdfd5f3dfcc8-0">
              Jag tycker att vi måste ge ett klart besked till alla fastighetsägare
              att det är deras ansvar att rusta upp sina lägenheter.
            </seg>
            <seg xml:id="i-5382707c9bed3369-0">
              Sedan ska vi se till att vi skapar generellt goda förutsättningar
              för fastighetsägarna att agera. Men låt oss inte säga att staten
              nu ska ta över ansvaret för lägenheter som enskilda fastighetsägare
              har. Det finns många exempel som visar samma sak. De som sköter
              sig ska inte straffas för att de har skött sig.
            </seg>
          </u>
          <note type="speaker" xml:id="i-5940e0ac1a0969e2-0">
            Anf. 44 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-cd7a3c5524ce244f-6">
            <seg xml:id="i-2509d4bf747e4c6a-0">
              Herr talman! Det är glädjande att statsrådet vill jobba mot diskriminering
              och segregation.
            </seg>
            <seg xml:id="i-ef093fe0e836f814-0">
              I 15 kap. 7 § i plan- och bygglagen regleras hur blandade upplåtelseformer
              ska byggas det ska vara hyresrätter och andra typer av upplåtelseformer.
              Men problemet är att detta inte följs. Om regeringen inte bryr
              sig om hur kommunerna sköter sig kommer ingen att bry sig om själva
              problematiken. Dessa problem kommer att växa.
            </seg>
            <seg xml:id="i-85007ef634bdebf2-0">
              Självklart handlar det inte bara om de år som den nuvarande regeringen
              har suttit vid regeringsmakten. Detta problem har funnits länge,
              men det har blivit större under den moderatledda regeringens tid.
              Hela ansvaret ligger på politikerna och samhället. Man kan inte
              ge ansvaret bara till de enskilda.
            </seg>
            <seg xml:id="i-6de688687148d87f-0">
              Självklart vill var och en bo i en bostad där man trivs. Man
              vill ha tak över huvudet. Men alla människor har inte de kontakter
              som behövs eller de resurser som en kapitalinsats kräver.
            </seg>
            <seg xml:id="i-2c60df9ea10b67d1-0">
              De som hyr ut lägenheter i andra hand tar ut mycket höga hyror,
              men många studenter som jag har kontakt med vågar inte anmäla
              det till hyresnämnden. Jag undrar vad ministern och regeringen
              gör för att reglera detta, så att de som hyr ut bostäder i andra
              hand får anmäla det?
            </seg>
          </u>
          <note type="speaker" xml:id="i-24d6cf7ae829c42d-0">
            Anf. 45 Statsrådet STEFAN ATTEFALL (KD) replik:
          </note>
          <u who="stefan_attefall_5bf196" xml:id="i-19ffe01bac0e7216-5">
            <seg xml:id="i-e59f607fe266fca0-0">
              Herr talman! Vi har i budgetpropositionen sagt att vi ska analysera
              de boendesociala och fysiska förutsättningarna i miljonprogramsområdena
              för att se vad statens roll kan vara för att hjälpa till i de
              processer som pågår. Man står bland annat inför stora upprustningsbehov.
              Jag försöker betona att huvudansvaret för att rusta upp lägenheterna
              åvilar fastighetsägarna. Men självklart underlättas detta om vi
              har ett hyressättningssystem som är mer flexibelt. Det har vi
              fått på plats nu. Nu gäller det att få det att fungera i praktiken.
            </seg>
            <seg xml:id="i-92969c37b6005624-0">
              Här pågår ett arbete med att få fram många goda och kreativa
              lösningar i samråd mellan fastighetsägare och Hyresgästföreningen
              för att skapa ett bra hyressättningssystem för att finansiera
              upprustningar och skapa goda spelregler för framtiden. Det handlar
              om att stärka hyresrättens ställning. Vi har aviserat att vi ska
              utreda detta ytterligare. Det handlar självklart om bostadsbristen.
              Har man inget alternativ att flytta till om man är missnöjd med
              hur lägenheten ser ut och sköts är det så klart ett problem i
              sig.
            </seg>
            <seg xml:id="i-11675694abd2a0d0-0">
              Men vi ser också problem framför oss, exempelvis arbetskraftsbrist
              som jag tror kommer att bli ett problem framöver när vi både ska
              öka nyproduktionen och rusta upp många lägenheter. Regeringen
              måste titta närmare på en rad sådana omständigheter för att se
              vad vi kan göra. Det återkommer vi till.
            </seg>
            <seg xml:id="i-6b12e322cf8ef3ec-0">
              Jag försöker emellertid betona att huvudansvaret ligger på fastighetsägarna.
              Vi behöver en aktiv hyresgästförening, vi behöver aktiva medborgare,
              och vi behöver ett starkt tryck både på privata fastighetsägare
              och på kommunala fastighetsägare som inte sköter sig. Här får
              vi också till syvende och sist titta på lagstiftningen om vi upplever
              att det finns hyresvärdar som missköter sig så till den grad att
              deras bostäder faktiskt borde bli föremål för tvångsförvaltning.
              Det finns tyvärr sådana exempel också.
            </seg>
            <seg xml:id="i-c362a3ed763c2a84-0">
              Jag vill återigen betona att huvudansvaret måste ligga på fastighetsägarna,
              och det gäller att se till att de tar sitt ansvar. Problemet är
              att många av dem har skjutit problemen framför sig under många
              år. Då står de nu inför en stor puckel och ska renovera många
              fastigheter under en kort tid. Då kommer också praktiska omständigheter
              in som att helt enkelt ha tid och ork att klara av det hela på
              kort tid.
            </seg>
            <seg xml:id="i-e9c81fff407596bf-0">
              Det finns många sådana utmaningar där staten ska se hur man på
              olika sätt kan hjälpa till. I samband med detta ska vi se till
              att vi också skapar en bra yttre miljö runt omkring bostäderna.
              Det jobbar vi gärna med, men huvudansvaret ligger på fastighetsägarna.
            </seg>
          </u>
          <note type="speaker" xml:id="i-07cf55c526a445b8-0">
            Anf. 46 CARINA HERRSTEDT (SD):
          </note>
          <u who="carina_herrstedt_8950a1" xml:id="i-13a54b9d004a3f28-0">
            <seg xml:id="i-b2daf3a6ef3188f7-0">
              Herr talman! Jag vill börja med att tacka för en trevlig och
              lärorik debatt.
            </seg>
            <seg xml:id="i-b8084fbc2bd1279c-0">
              Samhällsplanering och byggnation utgör i dag en viktig del av
              samhället och dess utveckling. Det är någonting som vi alla här
              i dag tycks vara överens om. Jag har hört många intressanta och
              kloka ord, intressanta infallsvinklar, som jag tar med mig i skapandet
              av ett sverigedemokratiskt bostadspolitiskt program. Tyvärr är
              det så att bostadspolitiken ännu inte har varit föremål för några
              djupare diskussioner inom Sverigedemokraterna. Vår politik på
              området är därför ännu inte helt utformad. Vi har vår inriktning
              klar, men vi är beredda till omprövning om så skulle behöva ske.
              Av den anledningen går jag inte djupare in på några detaljer kring
              bostadspolitiken. Men det är vår åsikt att politikens roll aldrig
              kan vara att peka ut eller detaljstyra människor och deras liv.
              Inte heller ska politiken försöka styra bostadsproduktionens närmare
              inriktning, utan de beslut som vi fattar här i riksdagen måste
              ta hänsyn till både lokala och regionala skillnader. Det är den
              lokala efterfrågan som måste vara avgörande, och vi menar att
              det måste finnas en valfrihet på bostadsmarknaden som möter människors
              behov och önskemål om hur de vill bo.
            </seg>
            <seg xml:id="i-f6433ee2263f7c5f-0">
              Därför, herr talman, har vi valt att i dagsläget inte ställa
              oss bakom motionsförslagen om att införa statlig styrning genom
              bidrag i syfte att stimulera vilken sorts byggande som avses att
              genomföras.
            </seg>
            <seg xml:id="i-2193598d6da22c2d-0">
              Samtidigt talar vi oss varma för byggande då det finns problem
              att åtgärda i de allmännyttiga bostadsföretagen. Tusentals allmännyttiga
              bostäder i landets större städer har kommit att bli så kallade
              utanförskapsområden. Vi menar att regeringen bör se över möjligheten
              att riva bostadsområden som annars kan liknas vid getton och som
              skulle tjäna på att rivas och ersättas med exempelvis nya energisnåla
              bostadsområden. Om det är någonstans det behövs ett statligt stöd
              skulle det vara för att riva områden och skapa ett bättre boende
              för en allt större grupp människor.
            </seg>
            <seg xml:id="i-c1f6b417673c7240-0">
              Allmännyttan har tagit ett stort socialt ansvar för svensk bostadsförsörjning
              och har varit en av grundstenarna i byggandet av det moderna Sverige,
              som har gått från ett fattigt till ett rikt land. Men allmännyttan
              behöver både stärkas och förbättras. Det finns ett behov av fortlöpande
              förbättringar i miljö, separering av fordon och fotgängare samt
              skapande av grönområden med mera.
            </seg>
            <seg xml:id="i-e755ed38dadeb23e-0">
              Sverigedemokraterna vill vidare framöver att det satsas på trygghetsboenden
              för äldre och boendeplatser för människor med särskilda behov.
            </seg>
            <seg xml:id="i-29b24282186715a3-0">
              Dessutom behövs det en bättre användning av redan befintligt
              bostadsbestånd med prioritering av eftersatt underhåll. En fortsatt
              gentrifiering av regionalt intressanta områden kan skapa attraktiva
              och trygga boendemiljöer.
            </seg>
            <seg xml:id="i-4d08de264d30c542-0">
              Vårt mål är att bidra till att det skapas flyttkedjor. För att
              detta ska kunna fungera krävs det en stor variation av boendeformer,
              så att jag från det att jag väljer att flytta hemifrån tills jag
              på grund av sjukdom eller ålderdom inte längre klarar av att bo
              själv har en valmöjlighet som utgår från mitt behov och mina förutsättningar.
            </seg>
            <seg xml:id="i-d1fced49bf6f741b-0">
              När det gäller byggandet i glesbygden anser vi, precis som civilutskottet
              skriver i sitt betänkande, att det är angeläget att målet om en
              levande landsbygd inte hindras på grund av svårigheter att finansiera
              ett lämpligt boende. Vi ser positivt på att problematiken kring
              detta har uppmärksammats av regeringen och ser med spänning fram
              mot eventuella lösningar på problemet.
            </seg>
            <seg xml:id="i-11f135ff8e9c849d-0">
              Med detta, herr talman, vill jag yrka bifall till förslaget i
              utskottets betänkande. Jag lovar att återkomma med mer konkreta
              förslag och en väl genomtänkt och kraftfull bostadspolitik framöver.
            </seg>
          </u>
          <note xml:id="i-ebcba77ae4197df6-1">
            Överläggningen var härmed avslutad.
          </note>
          <note xml:id="i-28aa2b39186a6a50-0">
            13 § Näringsliv
          </note>
          <note xml:id="i-aa072a78a235c1f7-2">
            Föredrogs
          </note>
          <note type="speaker" xml:id="i-978db4dd10b16017-0">
            Anf. 47 BÖRJE VESTLUND (S):
          </note>
          <u who="borje_vestlund_809cde" next="cont" xml:id="i-fe244059b3ee988a-0">
            <seg xml:id="i-434842fa1419bd03-0">
              Herr talman! När den borgerliga regeringen tillträdde år 2006
              sade Per Westerberg, som då valdes till talman, att han önskade
              att närvaron av statsråd skulle bli högre under den här tiden
              än vad den hade varit på den socialdemokratiska tiden. Så har
              det delvis också blivit, men det gäller definitivt inte vår näringsminister.
              Hon har faktiskt inte deltagit i en enda debatt om ärenden som
              hon varit ansvarig för under hela den tid hon har varit näringsminister.
              Det är ganska svårslaget i denna kammare. Hon har varit med på
              en debatt, och vid det tillfället var det inte hon som var ansvarigt
              statsråd, utan det var Cecilia Malmström som var ansvarig.
            </seg>
            <seg xml:id="i-9818d8408a627dad-0">
              Vi saknar näringsministern. Uppenbarligen är det näringsministerns
              uppfattning att vi inte ska ha kammaren som en plats där vi debatterar
              näringspolitik. Men vi i riksdagen vill naturligtvis diskutera
              näringspolitik, och därför gör vi det ofta och gärna.
            </seg>
            <seg xml:id="i-71a38477e7d8ca30-0">
              Herr talman! Jag vill inledningsvis yrka bifall till reservationen.
              Jag vill också anmäla det särskilda yttrande som vi från S, V
              och MP har under rubriken Utgiftsområde 24 Näringsliv .
            </seg>
            <seg xml:id="i-8395beccd7ff0a3c-0">
              Herr talman! Vi socialdemokrater har i grunden en annan syn på
              näringspolitik och ekonomisk tillväxt än vad regeringen har. Vi
              har inledningsvis markerat att vi har ett annat övergripande mål,
              nämligen att främja en hållbar tillväxt och ökad sysselsättning
              genom insatser för ökad konkurrenskraft och fler växande företag.
              Vi vill betona att tillväxten inte bara kan skapa förutsättningar
              för jobb och fler växande företag. För oss rödgröna är även en
              hållbar tillväxt en grund för vår näringspolitik.
            </seg>
            <seg xml:id="i-77fb981b66ab7e40-0">
              Jag kan bara beklaga att Alliansen har kastat begreppet om en
              hållbar tillväxt över bord. I EU-dokumenten kring till exempel
              EU 2020 men även den nya industristrategin betonas att tillväxten
              måste vara hållbar. I de sammanhangen ställer regeringen gärna
              upp på detta. Visst är fler jobb och fler växande företag viktiga,
              men om inte tillväxten är hållbar kommer vi att få en tillväxt
              som går åt ett håll som jag inte är säker på att hela svenska
              folket vill ha.
            </seg>
            <seg xml:id="i-955a303f208d21d1-0">
              När vi ser ut över Europa kan vi konstatera att i de flesta strategier
              betonar regeringar att näringspolitiken ska vara hållbar, och
              den svenska regeringen instämmer. Men på hemmaplan slopade man
              att tillväxten ska vara hållbar inom näringspolitiken.
            </seg>
            <seg xml:id="i-a97d383be4504d78-0">
              Herr talman! Låt mig i detta anförande måla upp hur en ny och
              tydlig alternativ näringspolitik ska se ut.
            </seg>
            <seg xml:id="i-d596e70e72deabce-0">
              I budgetpropositionen tar man sida upp och sida ned fram behovet
              av att det ska skapas fler och nya företag. Jag ska inte påstå
              att detta behov inte finns, ur både ett tillväxt- och ett jobbperspektiv.
              Vi brukar i våra näringspolitiska högtidstal i alla partier hävda
              att de framtida jobben finns i de små och medelstora företagen.
              Men problemet, herr talman, är att det saknas nästan helt en politik
              för hur de små företagen ska bli medelstora och framför allt hur
              de medelstora företagen ska bli stora företag. Det krävs säkert
              flera åtgärder, men jag vill särskilt peka på behovet av riskkapital
              och olika typer av företagsfrämjande, inte minst rådgivning om
              hur man ska utveckla företagen när det kanske framför allt gäller
              export.
            </seg>
            <seg xml:id="i-0ff22f9a5f124142-0">
              Herr talman! Vi behöver även fortsättningsvis en stark basindustri.
              Visserligen ökar tjänsteproduktionen i vårt land med stormsteg.
              Det blir också svårare att utmåla ett företag som ett renodlat
              industriföretag eller ett som bara tillverkar produkter. Allt
              fler stora kända industriföretag har i dag en ganska betydande
              tjänsteverksamhet, och den växer. Men den rena varuexporten är
              trots allt 68 procent, och tjänsteexporten är 32 procent. Av dessa
              32 procent är det 17 procent som är industrirelaterad. Därmed
              fortsätter vår industri att vara en viktig del av svenskt näringsliv.
            </seg>
            <seg xml:id="i-463251f482bb5d17-0">
              Vi socialdemokrater anser därför att svensk basindustri är viktig.
              Vi inledde tillsammans med V och MP ett arbete för att skapa det
              vi kallar branschprogram, vilket innebär att staten tar ett ansvar
              för att bidra till finansiering av innovation, forskning och utbildning
              medan företagen bidrar med medel till forskning och genom att
              anställa fler i sina företag. Den borgerliga majoriteten valde
              att avskaffa dessa branschprogram, och det var enligt vår uppfattning
              dumt och korkat. Vi menar därför att man ånyo i en aktiv industripolitik
              måste ha en triple helix-modell för basindustrin.
            </seg>
            <seg xml:id="i-873d45260e93b40c-0">
              Men vi måste också ha en tydlig energipolitik som gynnar svensk
              industri, inte en energipolitik som just nu handlar väldigt mycket
              om hur vi ska få en gemensam energimarknad över hela Europa. Vi
              socialdemokrater vill i första hand se till att vi får en fungerande
              nordisk energimarknad den har ju sina brister, som vi känner till
              som kan erbjuda den energiintensiva industrin så låga energipriser
              som möjligt. Detta innebär dock inte att vi inte ska ha ambitioner
              när det gäller att få ett mer hållbart energisystem eller att
              vi minskar våra ambitioner när det gäller energieffektivisering.
            </seg>
            <seg xml:id="i-aa42d845bfabf50a-0">
              Herr talman! Det andra benet i näringspolitiken är tjänstesektorn.
              Ärligt talat, herr talman: Alla partier i denna kammare framhåller
              hur viktig tjänstesektorn är. Visst har det vidtagits en del åtgärder
              en del har vi välkomnat, och andra har vi varit emot. Det har
              varit RUT- och ROT-avdrag. Man har avreglerat diverse marknader
              eller offentliga monopol. Man har skapat valsystem inom olika
              delar av välfärdssektorn.
            </seg>
            <seg xml:id="i-80b9fdebd3f4967f-0">
              En del av de här åtgärderna har säkert varit bra, men det stora
              problemet är att det inte tas något helhetsgrepp över hela den
              privata servicesektorn. De senaste årens näringslivsdebatt har
              mycket handlat om RUT- och ROT-avdrag, om avregleringar och om
              valsystem. Nu senast handlade det om en halvering av restaurangmomsen.
            </seg>
            <seg xml:id="i-e050145eb9a892c6-0">
              I vissa delar har avregleringen fungerat acceptabelt, men i många
              fall har det uppstått stora problem med allt från besvärliga konkurrensproblem
              till ekonomisk brottslighet. I vissa fall har stora mängder skattemedel
              överförts till rena vinster i privata företag.
            </seg>
            <seg xml:id="i-bbd8a664700f93e3-0">
              Oavsett vilka fördelar eller i vissa fall nackdelar detta har
              inneburit har åtgärderna varit väldigt fragmentiserade och håller
              inte riktigt ihop. Det är svårt att se en tydlig linje i svensk
              politik för att utveckla svensk tjänstesektor. Även om Alliansen
              dragit ned ambitionerna vad gäller industripolitik finns det någonting
              som i alla fall påminner om industripolitik.
            </seg>
            <seg xml:id="i-7f086e06f70d8664-0">
              Herr talman! Det behövs en sammanhållen politik för hela den
              privata tjänstesektorn där hela tjänstesektorns behov vägs in.
              Det kan vara förändringar i olika typer av regelverk, det kan
              vara skattefrågor, det kan vara finanspolitiska frågor, det kan
              vara företagsfrämjande åtgärder, det kan vara forskning, det kan
              vara utbildning, det kan vara regelverk när det gäller plan- och
              byggfrågor och det kan vara att anpassa välfärdssystemen så att
              de bättre står i överensstämmelse med tjänstesektorns villkor.
              Detta, herr talman, är verklig politik för att skapa en tjänstesektor,
              inte den politik som ger några skattekronor här, någon mindre
              avreglering där eller någon mindre åtgärd som gynnar en mycket
              liten del av tjänstesektorn.
            </seg>
            <seg xml:id="i-0c5508ee5783c096-0">
              Herr talman! En av de viktigaste åtgärderna när vår näringsminister
              tillträdde var att hon lovade att man skulle minska kostnaderna
              för företagens regelbördor. Detta skulle vara avslutat senast
              den 31 december 2010. Alla är nog överens om att det var ett väl
              stort beting att klara på denna korta tid, i synnerhet när alliansregeringen
              var tvungen att byta såväl mätmetoder som kontrollorgan så att
              det verkliga arbetet inte kom i gång förrän runt 20082009.
            </seg>
            <seg xml:id="i-329843abd8e24466-0">
              Nu kan regeringen stolt redovisa att man klarar 4,3 procent av
              de 25 procenten. Räknar man in den frivilliga revisionsplikten,
              som formellt inte börjar gälla förrän 2011, är siffran 7,2 procent.
              Jag vill gratulera till detta. Men det intressanta är att de resterande
              17,7 eller 20,7 procenten, beroende på hur man räknar, skulle
              man uppnå under perioden 20112012. Förlåt mig, herr talman, men
              jag tvivlar på att man uppnår detta beting.
            </seg>
            <seg xml:id="i-2dc9cb912656b1ab-0">
              Vi socialdemokrater menar att man omgående måste börja titta
              på de områden där regelbördan är som störst eller i varje fall
              kostar mest. Det gäller Justitiedepartementet och Finansdepartementet.
              Det är riktigt att vi nu även från EU:s sida måste minska företagens
              regelbörda, men det handlar inte så mycket om det man gör i konkurrenskraftsrådet,
              ärligt talat, utan beror snarare på det som man på EU-språk brukar
              benämna Ekofinområdet och RIF-området, det vill säga ekonomi-
              och finansministrarnas område och justitieministrarnas område.
              Det är där de gemensamma regelbördorna finns.
            </seg>
            <seg xml:id="i-d8bc660782febb5a-0">
              Självklart måste man fortsätta arbetet på alla departement, men
              också på alla andra myndigheter, samtidigt som vi alla måste uppmana
              såväl EU-kommissionen och EU-parlamentet som EU:s olika rådskonstellationer
              att minska regelkrånglet för företagen.
            </seg>
            <seg xml:id="i-bb79ffa523e2ab50-0">
              Herr talman! Förvaltning och styrning av de statliga företagen
              ingår i detta betänkande. Näringsutskottet kommer att behandla
              den årliga skrivelsen om de statliga företagen under våren 2011.
              Jag vill i det här sammanhanget hänvisa till att vi kommer att
              utveckla våra ståndpunkter när det gäller de statliga företagen
              där.
            </seg>
          </u>
          <note xml:id="i-7037936cfbd59441-0">
            Vidare kommer ledamöterna Carina Adolfsson Elgestam och Ingela
            Nylund Watz att hålla var sitt inlägg kring handelspolitik och
            innovations- och besöksnäringspolitik.
          </note>
          <u who="borje_vestlund_809cde" prev="cont" xml:id="i-cc5baa044f732a42-0">
            <seg xml:id="i-313b77ad76d9f137-0">
              Herr talman! De statliga insatserna för kapitalförsörjning för
              företag är en av de viktigaste frågorna när det gäller hur man
              kan skapa tillväxt i svenska företag. Till de statliga insatserna
              kommer i vissa delar av landet också regionala insatser. Tyvärr
              är bilden av såväl de statliga som de regionala insatserna väldigt
              fragmentiserade, och det är svårt och komplicerat att få en snabb
              överblicksbild av hur alla dessa insatser fungerar. Riksrevisionen
              har delvis kritiserat det svenska systemet för just detta.
            </seg>
            <seg xml:id="i-86ca9a23be90d2b2-0">
              Riksdagen behandlade under våren 2010 en proposition som i princip
              förordade att man måste fortsätta utreda frågan. Om detta var
              kammaren helt överens. Men låt mig ödmjukt ställa frågan i denna
              debatt: När kommer man att redovisa resultatet av denna översyn?
            </seg>
            <seg xml:id="i-b7a287bc4ed424a7-0">
              Vi vill också påtala det bekymmer som finns mellan såddfinansieringsstadiet
              på runt 2 miljoner kronor och den nivå där riskkapital går in.
              Den brukar ligga på runt 20 miljoner kronor.
            </seg>
          </u>
          <note type="speaker" xml:id="i-71063562fec93a6c-0">
            Anf. 48 MARIA WETTERSTRAND (MP):
          </note>
          <u who="maria_wetterstrand_c07fc0" xml:id="i-e249c59ab310a480-0">
            <seg xml:id="i-d0a72fd1524f875a-0">
              Herr talman! För Miljöpartiet är företagande och entreprenörskap
              ett sätt för människor att förverkliga sina egna idéer. Vår grundsyn
              är att människan är en kreativ och skapande varelse som vill och
              kan ta ansvar.
            </seg>
            <seg xml:id="i-7bba6682b7de5f6a-0">
              Ett bra samhällsklimat för företagande och entreprenörskap är
              dessutom nödvändigt för utvecklingen. Hur bra vi än tycker att
              vi politiker är här i riksdagen kan vi inte bestämma fram innovationer
              och nya företagsidéer. Det är inte här i huset som vi finner lösningarna
              på världens och samhällets utmaningar.
            </seg>
            <seg xml:id="i-6daddb951d597ff5-0">
              Vi har en annan viktig uppgift. Det är vårt ansvar att se till
              att den övergripande politiken bidrar till att främja innovativa,
              kreativa och entreprenöriella krafter. Det är inte minst vårt
              ansvar att undvika att lägga hinder i vägen för människor som
              vill förverkliga idéer.
            </seg>
            <seg xml:id="i-264cac6379a1f73a-0">
              Fler företag bidrar till samhällsutvecklingen och ger dessutom
              fler jobb.
            </seg>
            <seg xml:id="i-2589da16c82dd72b-0">
              Grundläggande för att näringslivet i hela landet ska kunna blomstra
              är att vi satsar på bra infrastruktur och god utbildning. De delarna
              har jag många synpunkter på, men de beslutas inom andra budgetområden.
            </seg>
            <seg xml:id="i-87cca4325a3a8194-0">
              Skattepolitiken är ett annat område som är mycket viktigt för
              att företagen ska kunna få en bra lönsamhet. Vi vill sänka arbetsgivaravgifterna
              för de små företagen så att fler ska våga anställa. I de små företagen
              finns mycket av framtidens jobb.
            </seg>
            <seg xml:id="i-f3568e48c52e2309-0">
              Skattepolitiken behandlas också på annat håll i budgeten, och
              tyvärr har regeringen där valt att behålla de höga skatter som
              landets småföretagare betalar i dag. Vi stöder regeringens förslag
              att halvera momsen på restauranger. Vi skulle gärna se att man
              också vidareutvecklar tanken på sänkt tjänstemoms.
            </seg>
            <seg xml:id="i-e777c29ba2b4ad34-0">
              Framför allt vill vi gröna investera i en grön omställning, en
              modernisering av Sverige: stora investeringar i järnvägen och
              den lokala kollektivtrafiken, energieffektivisering av bostäder
              och utbyggnad av förnybar energi. Med vår politik skulle Sverige
              stå starkare inför framtidens utmaningar. Vi skulle minska resursförbrukningen
              och vår klimatpåverkan.
            </seg>
            <seg xml:id="i-a25e80e25656c392-0">
              I dag ser jag en stor risk att Sverige och Europa hamnar på efterkälken.
              Här sitter vi och är så nöjda med att vi har varit duktiga på
              miljöområdet att utvecklingen nu riskerar att bromsas.
            </seg>
            <seg xml:id="i-c5fd7be45f06caa7-0">
              Ny miljöteknik utvecklas i dag till stor del utanför Europas
              gränser. Vi är inte längre i framkant, kanske snarare tvärtom.
              När nya industrier byggs i Kina är de överlägsna våra i energieffektivitet
              och resurseffektivitet. När Kina bygger nya städer är det med
              den bästa nya tekniken för smarta miljölösningar. Delstater i
              USA ligger långt framme när det gäller innovativa energilösningar
              och modern informationsteknologi.
            </seg>
            <seg xml:id="i-55f5554b18179558-0">
              Under tiden har EU satt ett klimatmål som knappt ens utmanar.
              Det är så lågt satt att det för det första inte tar vår del av
              ansvaret för att minska klimatförändringarna och för det andra
              inte utmanar vår industri att åstadkomma de nödvändiga förbättringar
              som behövs för att de ska klara den internationella konkurrensen.
            </seg>
            <seg xml:id="i-1bbc52a0a07956f7-0">
              I Sverige har regeringen till och med sagt att inga fler politiska
              insatser behövs för att nå Sveriges klimatmål till 2020.
            </seg>
            <seg xml:id="i-9d50967f2003ea64-0">
              Jag menar att det här är en mycket riskabel inställning. Medan
              vi slår oss själva för bröstet och är förbannat nöjda över det
              som vi redan har gjort fortsätter utvecklingen i andra delar av
              världen. När investerare nu väljer var de ska satsa i ny miljöteknik
              blir det inte i Sverige och inte i EU. När de nya lösningarna
              utvecklas är det inte här det sker.
            </seg>
            <seg xml:id="i-18850390a1b51bef-0">
              En kraftfull och modig klimatpolitik leder till utveckling. Det
              räcker inte att nöja sig med att vi redan har varit duktiga det
              krävs också höga ambitioner framöver: för klimatet, naturligtvis,
              men också för att driva på utvecklingen mot energi- och resurssmarta
              lösningar.
            </seg>
            <seg xml:id="i-96639d53182ae5e6-0">
              Då är det inte heller någon lösning att skjuta ifrån sig miljöansvaret
              till andra länder eller kommande generationer. Det är i längden
              bara vi själva som drabbas av den politiken.
            </seg>
            <seg xml:id="i-9ea431feb20ffd04-0">
              För att bidra till att Sveriges utveckling när det gäller ny
              miljöteknik ska gå framåt vill vi använda 5 miljarder från extra
              utdelning från Vattenfalls vinster för att skapa en riskkapitalfond
              för investeringar i bland annat ny miljöteknik.
            </seg>
            <seg xml:id="i-8d124c6913a4eb16-0">
              Jag vill med det yrka bifall till reservationen.
            </seg>
            <seg xml:id="i-2d0a1d7bcd231850-0">
              Vi vill även se en mer aktiv industri- och näringspolitik över
              huvud taget. Det handlar inte om att staten ska gå in och ta över
              de privata bolagen, utan det handlar om att man ska ha ett nära
              samarbete i branschprogram där man också har höga ambitioner i
              fråga om att effektivisera ur resurs- och energisynpunkt, något
              som är absolut nödvändigt för att klara konkurrenskraften i framtiden.
            </seg>
            <seg xml:id="i-d17607d13ebae093-0">
              Jag tycker också att vi ska se den stora fördel som det är för
              ett litet land att vi kan ha en nära dialog och ett gott samarbete
              mellan samhället, näringslivet, med både stora och små aktörer,
              och forskning och utbildning. De forskningsresurser som läggs
              på företagen ska också komma de mindre företagen till del, så
              att det blir en reell möjlighet även för små och medelstora företag
              att utveckla nya idéer och produkter.
            </seg>
            <seg xml:id="i-4cdc626822a358de-0">
              En annan viktig fråga som inte nödvändigtvis har med miljön att
              göra men som är viktig för att småföretag ska kunna utvecklas
              framöver är de regelförenklingar som är en gemensam ambition för
              både regeringen och oppositionen.
            </seg>
            <seg xml:id="i-981870cbe693abe3-0">
              För det första behöver vi undvika att införa nya regler och nytt
              krångel. Det kan låta väldigt lätt. Men vi vet att när en samhällsdebatt
              uppstår på ett område har vi politiker en tendens att vilja verka
              handlingskraftiga genom att föreslå några nya regler. Jag tycker
              att det är viktigt att regeringen låter Regelrådet arbeta på det
              sätt som de behöver och också lyssna på den kritik som kommer
              därifrån om våra tendenser att hela tiden vilja lägga in nya regler.
            </seg>
            <seg xml:id="i-a6921fd31efbd9e3-0">
              Det andra är att rensa upp i de regler som inte fyller sitt syfte.
              Det finns i dag en hel del regler som inte är riktigt ändamålsenliga.
            </seg>
            <seg xml:id="i-b4bfb99c834f9744-0">
              Det tredje är att se till att de regler som behöver finnas för
              att man ska ha en bra, reglerad marknad för de företag som arbetar
              ska vara begripliga, lättöverskådliga och ändamålsenliga.
            </seg>
            <seg xml:id="i-eac338897cb1c171-0">
              Från oppositionens sida kommer vi att ligga på regeringen för
              att se till att det löfte som finns om regelförenklingar den här
              gången hålls.
            </seg>
            <seg xml:id="i-7ac1aaefdce9188d-0">
              Ett sätt att förenkla som många små företagare pekar på är att
              man skulle vilja veta hur man tar sig in i systemet genom kontakter
              med de olika aktörer som finns och till exempel erbjuder lånemöjligheter,
              riskkapital, såddfinansiering och annat.
            </seg>
            <seg xml:id="i-a8285b1675467968-0">
              Vi vill därför från oppositionens sida satsa på att det blir
              en portal som man som företagare kan vända sig till. Oavsett vilket
              ärende man har ska man kunna hitta in på ett och samma ställe,
              i stället för att själv behöva leta sig fram mellan olika aktörer.
              Vi tror att det skulle innebära en stor förenkling kanske inte
              just beträffande regelbördan men i fråga om det krångel som man
              ibland upplever med att vara småföretagare.
            </seg>
            <seg xml:id="i-a421c44ab1debd1e-0">
              Det som är viktigt i Miljöpartiets näringspolitik är att vi ser
              till att göra det möjligt och enkelt för människor att driva företag.
              Men det är också väldigt viktigt att vi ser till att ha en politik
              med höga miljöambitioner, så att vi inte låter vår industri och
              våra företagare hamna på efterkälken och därmed riskera konkurrenskraften
              i framtiden.
            </seg>
          </u>
          <note type="speaker" xml:id="i-5bf46d4e1217c58b-0">
            Anf. 49 LARS ISOVAARA (SD):
          </note>
          <u who="unknown" xml:id="i-efbc0c6097f2b040-0">
            <seg xml:id="i-6920c6d416f6d72f-0">
              Herr talman! Den svenska offentliga sektorn har haft en betydelsefull
              roll för teknikutvecklingen i Sverige. Tung elkraftsindustri,
              flygindustri och medicinteknik är bara några exempel på svenska
              näringsgrenar som har haft god hjälp av offentlig upphandling
              i tider då vatten- och kärnkraft byggdes ut, när vårt försvar
              rustades upp efter andra världskriget och när god sjukvård blev
              en rättighet inte bara för de bäst bemedlade i samhället.
            </seg>
            <seg xml:id="i-7bcd4cf39c0578bd-0">
              Den offentliga sektorn är visserligen en stor köpare av teknik
              och teknikutveckling även i dag. Men med en öppen handel över
              gränserna är det inte alls självklart att inköpsordern alltid
              hamnar i Sverige hos svenska företag. De största företagen har
              dessutom blivit multinationella, med en stor del av produktionen
              och i en del fall även teknikutvecklingen förlagd till andra länder.
              Ägandet har blivit mer anonymt och alltmer utlandsbaserat. Svenska
              storföretag expanderar i utlandet, och utländska storföretag expanderar
              i Sverige. Vi ser en globaliserad utveckling.
            </seg>
            <seg xml:id="i-d8e700095ca4395c-0">
              Den inhemska marknaden är betydelsefull för storföretagen men
              kanske inte lika betydelsefull som den en gång var. Storföretagen
              är onekligen viktiga och betydelsefulla för den svenska ekonomin.
              Men man kan konstatera att de inte genererar någon större ökning
              av antalet arbetstillfällen, på grund av nödvändiga rationaliseringar
              i samband med omstruktureringar, uppköp och teknikutveckling.
            </seg>
            <seg xml:id="i-636b6ab0b917ded7-0">
              Häromdagen publicerade Svenska Dagbladet en artikel där det konstaterades
              att de 13 största svenska industriföretagen visserligen hade ökat
              försäljningen med 21 procent under det senaste året men att antalet
              anställda hade ökat med endast 3 procent. Nyanställningar sker
              i stor utsträckning utomlands.
            </seg>
            <seg xml:id="i-b16f2aa67a363f38-0">
              En del näringsgrenar, såsom textilindustrin, har ökat teknikinnehållet
              markant, men beträffande antalet anställda för dessa typer av
              näringar en blygsam tillvaro jämfört med hur det var för ett antal
              decennier sedan. Basnäringar som malmbrytning, skogsbruk och skogsindustri
              kännetecknas av hög produktivitet och i de flesta fall av en mycket
              hög tekniknivå.
            </seg>
            <seg xml:id="i-8a1f2902ce2b0287-0">
              Att basnäringarna har stor betydelse för Sveriges exportinkomster
              råder det inget tvivel om. Det är omöjligt att tänka bort basnäringarnas
              betydelse för vårt välståndsskapande. Mitt under lågkonjunkturen
              var den svenska skogsnäringen en av de få ljuspunkterna, detta
              tack vare det svenska folkets nej till euron och ja till den svenska
              kronan. En flytande svensk valuta stärkte exportindustrins konkurrenskraft.
            </seg>
            <seg xml:id="i-abfa1281db184411-0">
              Vi upplever just nu ett historiskt uppsving inom gruvindustrin.
              Hårt prövade glesbygdskommuner i bland annat Norrlands inland
              kan få uppleva ett uppsving tack vare kinesisk efterfrågan på
              olika metaller. Basnäringarna är i många fall stora köpare av
              tjänsteproduktion i form av konsulttjänster och underhållspersonal,
              men antalet anställda lär inte öka i någon större omfattning.
            </seg>
            <seg xml:id="i-b51c152a42e5037f-0">
              Granskar man de svenska företagen i detalj kan man konstatera
              att det är endast 0,1 procent, alltså 1 promille, av företagen
              som kan betraktas som storföretag, det vill säga har fler än 250
              anställda. Faktum är att nästan 50 procent av de privatanställda
              arbetar i företag med mindre än 50 anställda. Många företag har
              en gång i tiden utvecklats från att ha varit ett litet blygsamt
              företag till att i en del fall bli världsledande inom sitt specifika
              område. Denna tillväxt verkar dock ha avstannat.
            </seg>
            <seg xml:id="i-c4aa7ca1fcddcb17-0">
              Herr talman! De små företagen måste ges bättre förutsättningar
              för att kunna växa till större företag. Företagandet och inte
              minst företagarnas villkor måste helt enkelt förbättras.
            </seg>
            <seg xml:id="i-daa96b482cbb0bc5-0">
              Låt mig få komma med ett citat jag vill minnas att orden har
              tillskrivits Winston Churchill:
            </seg>
            <seg xml:id="i-bd2b9ca8211a706c-0">
              Somliga anser att företagaren är en farlig tiger som omedelbart
              måste skjutas. Andra återigen anser att företagaren är en nyttig
              kossa som kan mjölkas. I själva verket rör det sig om hästen som
              drar hela lasset.
            </seg>
            <seg xml:id="i-ed2c771234560270-0">
              Herr talman! Forskning och utveckling är en grundläggande pelare
              i det svenska välståndsbygget. Den forskning som bedrivs vid universitet
              och högskolor, ofta i samarbete med industrin, kan vi tacka för
              många av de landvinningar som har uppnåtts inom exempelvis medicin
              och olika teknikområden. Näringslivet satsar stora summor på forskning
              och utveckling, vilket avspeglar sig i en världstopplacering i
              relation till bnp.
            </seg>
            <seg xml:id="i-59fb5232dc1d6e6d-0">
              Vi kan dock inte slå oss till ro. Den forskning som vi satsar
              på nu kommer kanske inte att ge resultat och sysselsättning omedelbart.
              Jag är dock helt övertygad om att det på sikt kommer att visa
              sig att satsning på forskning och utveckling var en god investering
              för samhället i stort.
            </seg>
            <seg xml:id="i-8564ab88d5102047-0">
              Mot bakgrund av det sagda har vi sverigedemokrater i vårt särskilda
              yttrande föreslagit en ökning av stödet med 100 miljoner just
              till främjande av företagande i Sverige. Det stödet kanaliseras
              genom Tillväxtverket. För att stimulera småföretagen och för att
              bidra till växande företag och stärkt konkurrenskraft vill vi
              ge fler företag möjlighet att växa genom kunskap. Forskningsanslaget
              till små och medelstora företag behöver därför öka. Särskilt fokus
              ska läggas på kunskapsintensiva varor och tjänster. Vi anser att
              Vinnova skulle ha tillförts 200 miljoner extra i anslaget för
              stöd till forskning och utveckling.
            </seg>
            <seg xml:id="i-d8d788b3b5c8b13e-0">
              Herr talman! Sverige är ett vackert och vänligt land. Jag har
              besökt de flesta länder i Europa. Jag har också besökt de flesta,
              om inte alla, svenska landskap. Vad som slår mig är de unika förutsättningar
              som vi i vårt land har att utveckla turismen. Vi som bor i Sverige
              kanske inte alltid inser hur god vår situation egentligen är när
              man jämför med situationen nere på kontinenten.
            </seg>
            <seg xml:id="i-d48e76d672ba0601-0">
              Vi är ett relativt glesbefolkat land med stora områden lämpade
              för naturturism i form av exempelvis sportfiske. Eller det kan
              helt enkelt handla om att bara få en möjlighet att uppleva en
              rogivande tystnad i de vidsträckta skogarna. Vi har sjö- och havsstränder
              som fortfarande i stort sett är fria från bebyggelse. Vår fjällvärld
              är den sista stora vildmarken i Västeuropa.
            </seg>
            <seg xml:id="i-fc87e0b18791e475-0">
              Vi har kulturhistoriska skatter som numera är förklarade som
              världsarv. Låt mig bara få nämna några av dessa: hällristningarna
              i Tanum, södra Ölands odlingslandskap, Birka, en välbevarad vikingastad
              och kyrkstaden i Gammelstad utanför Luleå med bebyggelse från
              1300-talet.
            </seg>
            <seg xml:id="i-e40f9f1aa4950600-0">
              Svensk matkultur står högt i kurs, vilket inte minst de många
              utmärkelser som vårt kocklandslag har erhållit under det senaste
              decenniet visar. Vi har en god hotellstandard i Sverige, ett väl
              utbyggt transportnät och en hög servicenivå. Besöksnäringen med
              helgvistelser i olika svenska städer kan säkert också utvecklas
              på olika sätt och vis.
            </seg>
            <seg xml:id="i-c62ce23ddb9d9bbf-0">
              Givetvis har vi en skyldighet att kombinera turism i Sverige
              med aktsamhet om miljön. Naturen är en resurs som kan brukas,
              men naturen får aldrig missbrukas.
            </seg>
            <seg xml:id="i-3064acd3c01df798-0">
              Låt mig ta upp några fakta gällande turismen i Sverige.
            </seg>
            <seg xml:id="i-9a25649a59389930-0">
              Det är onekligen siffror som länder till eftertanke.
            </seg>
            <seg xml:id="i-bbed3727f45b303b-0">
              Även om svensk turistnäring i mångt och mycket visar på goda
              resultat är det givetvis så att ingenting är så bra att det inte
              kan bli bättre.
            </seg>
            <seg xml:id="i-b87b9f24c0977216-0">
              Herr talman! Låt oss välkomna alla som vill besöka Sverige, och
              låt oss med glädje visa upp vårt land med alla dess sevärdheter,
              vår kultur och vår vackra natur!
            </seg>
            <seg xml:id="i-80a7d2b3b31ad938-0">
              Vi sverigedemokrater har därför i vårt särskilda yttrande påpekat
              att stödet för att främja turismen i Sverige bör öka med 50 miljoner
              i förhållande till regeringens satsning.
            </seg>
          </u>
          <note type="speaker" xml:id="i-884a6b6c548baae5-0">
            Anf. 50 KENT PERSSON (V):
          </note>
          <u who="kent_persson_8dd737" xml:id="i-0642b82f8c549110-0">
            <seg xml:id="i-fe8c206110197aa2-0">
              Herr talman! Det går bra för Sverige i dag. Vi har en ekonomisk
              tillväxt när övriga euroländer i Europa har en ekonomi som går
              bakåt. Exporten ökar, och företagen nyanställer. Allt det är givetvis
              bra, men vi måste också inse att det finns en rad orosmoln på
              himlen.
            </seg>
            <seg xml:id="i-f8f3b0b7fbe95021-0">
              Arbetslösheten är fortfarande väldigt hög, speciellt bland ungdomar.
              Industrijobben kommer inte igen i samma utsträckning som tidigare,
              som före krisen. Och nyanställningar sker allt oftare som tillfälliga
              anställningar genom exempelvis bemanningsföretag.
            </seg>
            <seg xml:id="i-9c7d7ca1a477d402-0">
              Det här är en del av den globalisering som är här. Den har förändrat
              företagens och människornas villkor dramatiskt. Förändringen består
              av allt från avregleringar till en IT-revolution som har gjort
              att vi kan kommunicera med varandra som aldrig tidigare. Världen
              har blivit en marknadsplats, och konkurrensen mellan företagen
              är stenhård.
            </seg>
            <seg xml:id="i-89af3fcbd43bacbb-0">
              Få länder i västvärlden är lika beroende av sina stora företag
              som Sverige. Andelen sysselsatta i de stora företagen är dubbelt
              så hög som EU-genomsnittet. Sverige är fortfarande också till
              stor del beroende av den basindustri som har byggt upp Sverige
              och svenskt välstånd. Den sysselsätter direkt och indirekt hundratusentals
              människor. Den dominerar också Sveriges nettoexportinkomster.
              Exporten utgör i dag över 50 procent av bruttonationalprodukten.
            </seg>
            <seg xml:id="i-221703a249d83d34-0">
              Mot den bakgrunden, herr talman, är det oroande att produktiviteten
              i svenska företag fallit nästan oavbrutet de senaste åren. Den
              ökar just nu, men det är från en väldigt låg nivå. Det här är
              ingenting som jag påstår, utan det kan man läsa i Konjunkturinstitutets
              rapport från augusti 2009.
            </seg>
            <seg xml:id="i-cae81754e1552500-0">
              Den andra delen är att svenska exportföretag har tappat exportandelar
              gentemot våra konkurrentländer. Och de här två delarna hänger
              givetvis ihop, produktivitetstillväxten och exportmöjligheterna.
            </seg>
            <seg xml:id="i-b80e9736cb4425ca-0">
              Vi kan se att det här är en del av en ekonomisk politik och en
              industripolitik som har varit dominerande under de senaste fyra
              åren, som också har gjort att vi tappar marknadsandelar. Men det
              beror också på en bristande analys av vad som händer i världsekonomin
              och av förskjutningen av makten från de gamla industriländerna
              i Europa och USA till Kina, Indien och Brasilien. Den här bristen
              har också gjort att vi sitter stilla i vår båt och känner oss
              ganska nöjda och tror att det vi har levt av tidigare är det som
              vi också kommer att leva av i framtiden. Det är en farlig utveckling,
              herr talman.
            </seg>
            <seg xml:id="i-56e88f427a1c7b72-0">
              Men den kris som vi har gör också att vi har möjligheter, om
              vi vill se dem. Vi har möjlighet att förändra företagen mot framtidens
              produkter och tjänster och att ta oss an de utmaningar som vi
              står inför med den befolkningsexplosion som vi har och klimatförändringarna,
              som kräver att vi ser möjligheterna i de nya små tjänsteföretag
              som växer fram.
            </seg>
            <seg xml:id="i-cb025ae8283b0571-0">
              Näringspolitiken är en del av den ekonomiska politiken och kan
              inte behandlas separat. Det handlar om att förbättra förutsättningarna
              för företag att växa. Det kan vara investeringar i infrastruktur
              och innovationspolitiska insatser, som spridning av forskningsresultat
              eller att man ser till att det finns riskkapital när de uteblir.
              Kapital för innovation och risktagande när det gäller privata
              investerare uteblir av flera anledningar under en kris. Det säger
              egentligen sig självt.
            </seg>
            <seg xml:id="i-b26aa050466b23bb-0">
              Staten måste ta sitt ansvar och gå in och täcka upp när man med
              det privata kapitalet inte törs och vill ta sitt ansvar. Vi från
              De rödgröna har i vår budgetmotion och under våren och under hösten
              lagt fram ett förslag om en riskkapitalfond motsvarande 5 miljarder
              för att täcka det bortfall som blir när de privata investerarna
              inte törs eller vill investera i de innovationer som finns.
            </seg>
            <seg xml:id="i-c156629d09f7fb0e-0">
              Det behövs mer forskning, fler innovationer, mer riskkapital
              och bättre villkor för småföretag. Det har Socialdemokraterna,
              Miljöpartiet och Vänsterpartiet presenterat i budgetmotionen.
              Jag yrkar här också bifall till vår reservation.
            </seg>
            <seg xml:id="i-533ed56da620b3ba-0">
              Vi vill inrätta innovationsprogram för en konkurrenskraftig industri
              och en kunskapsintensiv tjänstesektor. Innovationer och ekonomisk
              tillväxt är nämligen två sidor av samma mynt. Ekonomisk tillväxt
              kommer först när innovationer kan omsättas i lönsam produktion
              och tjänster. Det är först då vi får en ekonomisk tillväxt. Här
              haltar faktiskt regeringens politik betänkligt.
            </seg>
            <seg xml:id="i-78ea068864f75672-0">
              Den tidigare riksdagsmajoritetens initiativ till strategiprogram
              och branschspecifika forskningsinsatser var viktigt för att vässa
              konkurrenskraften. Vi vill återinföra dem. Vi ser möjligheterna
              framför allt utifrån de utmaningar vi står inför. Här ser vi också
              ett bra exempel på det samarbete mellan stat, näringsliv och akademi
              som är ett måste om vi ska kunna vässa vår konkurrenskraft inför
              framtiden. Därför säger vi också att vi tillsammans med branschföreträdare
              och fackliga organisationer går vidare med nya och fördjupade
              program.
            </seg>
            <seg xml:id="i-ded8ba7180d54961-0">
              Men tillsammans med näringslivet vill vi också marknadsföra svenska
              varor och tjänster utomlands. Det gäller ju också att hitta nya
              marknader. Sverige är ett litet land som inte räcker till för
              den egna produktionen. Därför måste vi se till att göra det möjligt
              för våra små företag att växa utomlands.
            </seg>
            <seg xml:id="i-fc511b3d981aad4f-0">
              Vi kan inte göra som regeringen gjorde för något år sedan, dra
              ned på stödet till exportindustrin och dra ned på de utländska
              beskickningarna, som behövs då vi ska satsa och hjälpa de små
              företagen ut på marknaden. Vi vill göra en satsning på att markant
              stärka den delen.
            </seg>
            <seg xml:id="i-57b26dca75a3f702-0">
              Det finns också några saker som är viktiga när vi pratar om företagarna
              och företagarnas vardag. Tittar vi på forskningen kommer den stora
              majoriteten av forskningsresurserna i de stora industrierna. Det
              handlar om 7080 procent. Därför behövs det också en stimulans
              för de små och medelstora företagen när det gäller forskningsinsatser.
            </seg>
            <seg xml:id="i-fc39ad3cb12aa2b8-0">
              Vänsterpartiet har lyft fram möjligheterna till ett skatteincitament
              för dem för att just stimulera forskning och utveckling där. Det
              finns i våra grannländer ute i Europa, och jag kan inte förstå
              varför inte den svenska regeringen gör någonting åt situationen
              för de små och medelstora företagen för att stimulera forskning
              och utveckling där. Titta på omvärlden! De handlar och agerar.
            </seg>
            <seg xml:id="i-cdd6a30d186a73e3-0">
              Den andra delen för att tydligt förenkla och göra det lättare
              för de små företagen skulle kunna vara ett förslag som Vänsterpartiet
              har lyft fram under många år, och det är att slopa sjuklönekostnaden
              för de små företagen. Vi har lagt fram det förslaget under många
              år. Vi har tillsammans med Socialdemokraterna och Miljöpartiet
              lyft fram det som ett ambitionsområde också i vår budgetmotion.
              Vi tror att det på ett markant sätt skulle underlätta för småföretagen
              att våga ta första steget och göra den första anställningen.
            </seg>
            <seg xml:id="i-2f525cfebdd5fb42-0">
              Jag vet av egna besök och diskussioner med de små företagen,
              framför allt enmansföretagen, att det här är en av de stora utmaningarna
              att våga ta det ansvaret när man inte riktigt vet vad konsekvenserna
              blir. Slopa det! Underlätta direkt för de små företagen att anställa
              genom att minska riskerna och även regelkrånglet.
            </seg>
          </u>
          <note type="speaker" xml:id="i-99b7b088f09fb28a-0">
            Anf. 51 HANS ROTHENBERG (M):
          </note>
          <u who="hans_rothenberg_353d06" xml:id="i-1fc59fb29ed7596f-0">
            <seg xml:id="i-7482bcdc560b4ff6-0">
              Herr talman! Jag vill till att börja med yrka bifall till utskottets
              förslag och avslag på motionerna.
            </seg>
            <seg xml:id="i-bee776bbbed3d222-0">
              Det finns en hel del som är bra i Sverige. Det finns en hel del
              som är sjukt, till exempel mina kolleger Jessica Polfjärd och
              Mats Odell som därför tyvärr har fått stryka sig från debatten.
              Därför vill jag redan på förhand be om ursäkt för att jag något
              kommer att dra över min anmälda talartid för mitt anförande, för
              det blir lite grann att ta över några bollar från dem.
            </seg>
            <seg xml:id="i-0f8607a220abb5ff-0">
              Varje vecka kommer nya rapporter om den snabba vändningen i svensk
              ekonomi, där Sverige tycks prestera bäst inom hela EU. Tillväxten
              på nästan 7 procent för tredje kvartalet är i klass med det snabbväxande
              Asien. Staten väntas göra överskott i år samtidigt som företag
              och privatpersoner känner framtidstro.
            </seg>
            <seg xml:id="i-0b40fc9bf349fee2-0">
              Arbetslösheten faller, och för de kommande två åren bedömer Arbetsförmedlingen
              att ungefär 100 000 jobb växer fram. Företagarbarometern visar
              på en ökande optimism bland landets företagare med ökad orderingång.
              Utsikterna för nyanställningar ser allt bättre ut. Efter fordonskrisens
              kaos reser sig nu stora delar av det svenska företagandet. Sverige
              går som tågen borde göra.
            </seg>
            <seg xml:id="i-4785de57501051c8-0">
              Att fortsätta utvecklas på hemmaplan är nyckeln till vidare framgång,
              men för att ta ytterligare kliv framåt och utveckla arbetslinjen
              behöver Sverige fler företag med nya idéer och innovationer. Sverige
              behöver tänka nytt i såväl inlandet som städerna, inte minst om
              jobben ska bli fler.
            </seg>
            <seg xml:id="i-5050822652021a13-0">
              Det behövs bättre förutsättningar för företagsinkubatorer, vilket
              inte minst kommer unga blivande entreprenörer till nytta. En forsknings-
              och innovationssatsning har gjorts med en nivåökning om ungefär
              5 miljarder kronor med anslagen fram till 2012. Nästa steg är
              att regeringen arbetar fram en efterlängtad innovationsstrategi.
            </seg>
            <seg xml:id="i-a205601a7aea6624-0">
              Med förstärkt företagsklimat kan också ny teknik inom miljöområdet
              växa fram. För framtida generationer kan det visa sig avgörande
              om Sverige får fler framgångsrika miljöteknikföretag. En sund
              politik och ett ivrigt företagande är effektivt för att möta vår
              tids miljöproblem.
            </seg>
            <seg xml:id="i-16c568da1df4e81a-0">
              Att omvandla idé till verklighet är för många människor en möjlig
              dröm. Alliansens politik tar därför sikte på att hjälpa fler att
              göra verklighet av nya idéer. Det vinner hela Sverige på.
            </seg>
            <seg xml:id="i-c7d212be3e883b22-0">
              Nu vill vi gå vidare med att skapa ett företagsklimat i världsklass
              och har därför tillsammans med de andra partierna i Alliansen
              föreslagit ett jobb- och företagspaket för företagande, entreprenörskap
              och innovation. Totalt innebär det skarpa förslag med satsningar
              på företagande på ungefär 2,45 miljarder kronor för de kommande
              fyra åren.
            </seg>
            <seg xml:id="i-efde9aaf3e6740e0-0">
              Herr talman! Arbetet med att bygga starka forsknings- och innovationsmiljöer
              ska fortsätta. Där är kapitalförsörjningen väldigt viktig. För
              att utveckla de statliga kapitalförsörjningsinsatserna avser regeringen
              bland annat att kartlägga och analysera utbudet av lån och riskkapital.
            </seg>
            <seg xml:id="i-8da5964a1bbe2531-0">
              Dessutom avser regeringen att tillsätta en utredning av samtliga
              statliga riskkapitalaktörers uppdrag, investeringsinriktning och
              kapitalstruktur för att på ett bättre sätt använda resurserna.
              Man kan minst sagt konstatera att det spretar ganska mycket i
              dag.
            </seg>
            <seg xml:id="i-ecf9ecb941565f50-0">
              För att förbättra förutsättningarna för innovation och kunskapsintensivt
              företagande föreslår regeringen inom ramen för en nationell innovationsstrategi
              insatser för bland annat ökad tjänsteinnovation, inkubatorer och
              ungas innovationer.
            </seg>
            <seg xml:id="i-869a8b9c1bd3623b-0">
              Insatserna för att öka nyttiggörandet av resultaten från offentligt
              finansierad forskning inom akademin och vid forskningsinstitut
              fortsätter. Regeringen förstärker anslaget till Innovationsbron
              för insatser inom såddfinansiering och affärsutveckling.
            </seg>
            <seg xml:id="i-5114b994635b6fb6-0">
              För att främja innovation och företagande i norra Sveriges inland
              och vidta de åtgärder som är nödvändiga för detta ändamål startas
              nu bolaget Inlandsinnovation som får ett kapitaltillskott med
              2 miljarder kronor. Detta har kammaren redan debatterat och beslutat
              om i ett tidigare skede.
            </seg>
            <seg xml:id="i-6f0c9060fa8a0836-0">
              När man ramlar av en häst sägs det vara viktigt att man fort
              kommer upp i sadeln igen. Det är många som ramlar, inte bara när
              man rider, utan när man försöker starta eget, när man försöker
              ge sig på någonting som ingen annan har gjort när man startar
              företag.
            </seg>
            <seg xml:id="i-67643086279d5308-0">
              För att minska risken med företagande och främja entreprenörskap
              avser regeringen att föreslå två förändringar i skuldsaneringslagen,
              dels för att skuldernas ålder inte längre beaktas särskilt vid
              bedömningen av om det är skäligt att bevilja skuldsanering, dels
              för att aktiva näringsidkare ska kunna få skuldsanering. Det här
              är viktigt för den som har ramlat i sina försök men vill våga
              satsa vidare.
            </seg>
            <seg xml:id="i-abf0cb5382a2d8d5-0">
              Herr talman! Goda villkor för företagande är avgörande för ekonomisk
              tillväxt. Ett bra företagsklimat innebär att politiken också ska
              bidra till tillväxt genom att skapa goda förutsättningar för konkurrens,
              forskning, innovation och lärande.
            </seg>
            <seg xml:id="i-a013acdea907dc42-0">
              En positiv och öppen attityd till företagande och företagsamhet
              är en förutsättning för ett ökat nyföretagande. Fler företag och
              jobb kräver ett dynamiskt näringsliv med fler innovationer som
              kan bli goda affärer.
            </seg>
            <seg xml:id="i-044b265ee005cd8e-0">
              När ny kunskap och nya idéer omsätts i lönsamma verksamheter
              och nya produkter och tjänster skapas blir det också bättre förutsättningar
              för en långsiktigt hållbar tillväxt i hela landet. För att fler
              ska bli företagare krävs att fler individer ser företagande som
              lika självklart och möjligt som att bli anställd.
            </seg>
            <seg xml:id="i-1e660b4a8370fc38-0">
              I takt med att Sverige i allt högre grad blir en kunskapsbaserad
              ekonomi ökar betydelsen av tjänsteinnovationer såsom organisatoriska
              innovationer och marknadsinnovationer. Tjänsteinnovationerna som
              är viktiga för att öka konkurrenskraften påverkas bland annat
              av regleringar, entreprenörskapspolicy, utbildning, forskning
              och utveckling samt konkurrensregler. Därtill ska man lägga innovatörernas
              egen lust som inte får gå förlorad.
            </seg>
            <seg xml:id="i-d7092791deea2cc9-0">
              Ansvar för de offentliga finanserna är en ledstjärna för regeringens
              arbete. En ansvarsfull politik innebär dock att det måste göras
              avvägningar mellan olika områden. När det gäller åtgärder för
              att stärka innovationer vill Alliansen framhålla att regeringens
              budgetförslag innebär en ökning med 90 miljoner kronor för förstärkta
              innovationsinsatser.
            </seg>
            <seg xml:id="i-a5378962d9ec7473-0">
              Vi noterar tyvärr med förvåning att oppositionen har avvisat
              fortsatta särskilda insatser för att främja kvinnors företagande.
              Den kommande debatten kanske kommer att räta ut frågetecknen kring
              varför detta sker.
            </seg>
            <seg xml:id="i-fa2839243cc29f8b-0">
              Sverige behöver fler växande företag oavsett vem som startar
              dem man eller kvinna, kort eller lång.
            </seg>
            <seg xml:id="i-6ec46fe1728bafc3-0">
              Mycket har gjorts, men det finns mer att göra. Nu väntar vi dessutom
              på att tågen ska börja gå lika bra som Sverige gör.
            </seg>
          </u>
          <note type="speaker" xml:id="i-7a57b90223507d28-0">
            Anf. 52 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-0">
            <seg xml:id="i-c8689ed00d096b67-0">
              Herr talman! Det var ingen ände på hur självgod man kan vara
              i sitt inlägg. Det brukar också finansministern vara, men han
              brukar lägga till att det finns en del faror som vilar runt hörnet.
              Det glömde Hans Rothenberg bort.
            </seg>
            <seg xml:id="i-657b4f733ab93118-0">
              Visst går det bra med tillväxten, och det tycker vi väl alla
              är bra, men det som är bekymret är att vi inte löser arbetslöshetsfrågan.
              Det där utvecklades inte speciellt mycket. Det är vår riktigt
              stora utmaning i framtiden.
            </seg>
            <seg xml:id="i-dce9143eb01b8da5-0">
              Därför vill jag fråga: Vad har man för uppfattning där? Vad är
              det man vill göra för att lösa just de frågorna? Det är därför
              vi alla som sitter i den här salen tycker att vi ska ha en aktiv
              näringspolitik.
            </seg>
            <seg xml:id="i-ce46ba7cb481e666-0">
              Det andra som jag är lite intresserad av handlar om företag.
              Det pratas väldigt mycket om fler och nya företag. Det är positivt
              i sig, men det är väldigt lite diskussion om hur vi ska få de
              nya företagen, eller för all del även de gamla företagen, att
              växa och bli större, att få de små företagen att bli medelstora
              och de medelstora företagen att bli stora. Det hörde jag väldigt
              lite om. Vad har man för idéer där ifrån Alliansen?
            </seg>
            <seg xml:id="i-ad952c6cb82dc57f-0">
              Min tredje fråga gäller innovationer. För att en innovationspolitik
              ska hänga ihop krävs det forskning, grundforskning och innovation,
              men sedan kommer produktutvecklingen. Där har man klippt av bandet
              helt och hållet. Där ska staten inte ha något ansvar i fortsättningen.
              Är det inte viktigt att hela den här kedjan hänger ihop från början
              till slut? Varför vill man klippa bort den sista delen, produktutveckling?
              Det uppfattar i alla fall näringslivet som ett stort bekymmer.
            </seg>
          </u>
          <note type="speaker" xml:id="i-f0711f8ffd634ac9-0">
            Anf. 53 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-1">
            <seg xml:id="i-809f5ae28ef4f9e2-0">
              Herr talman! Börje Vestlund har många gånger väldigt kloka synpunkter.
              Bland de mindre tilltalande är benägenheten att recensera meddebattörer
              och även dem som inte är med i debatten. Vi kunde alla notera
              den uppsträckning som näringsministern fick för att hon inte var
              här. För egen del är jag självgod. Det må vara på det viset att
              någon uppfattar mig så, men jag tycker att vi ska hålla oss till
              själva debatten i stället.
            </seg>
            <seg xml:id="i-7cb46e603712ee7b-0">
              Faror som vilar runt hörnet ja, det finns faror som vilar runt
              hörnet för företagande, entreprenörskapet och svenskt näringslivs
              utveckling. En av de farorna avvärjdes för två månader sedan när
              riskkapitalet vände vid Trelleborg; man var rädd att komma till
              Sverige på grund av att Socialdemokraterna och oppositionen hotade
              med att ta tillbaka förmögenhetsskatten. Det hade varit att skjuta
              riskkapitalet, att skjuta de nya innovationerna i sank, fullkomligt.
              Har ni ändrat er, Börje Vestlund? Har ni dragit tillbaka de idéerna?
              Det skulle vara bra att höra det inför framtiden. Då kan vi säkert
              få bra överenskommelser på entreprenörsområdet framöver.
            </seg>
            <seg xml:id="i-6e3fd05817992392-0">
              Jag nämnde i mitt anförande att Arbetsförmedlingen spår att det
              är 100 000 nya jobb på gång det kommande året. Det har vänt, men
              det har inte vänt så fort att vi ska vara nöjda. Det har vänt,
              och det finns en tilltro. Det är viktigt att gå in såsom regeringen
              gör och se till att det börjar växa underifrån. Innovationsstrategin,
              som vi alla har anledning att se fram emot, tar ett helhetsgrepp
              på riskkapital, på hur idéer ska utvecklas och på produktutveckling.
            </seg>
            <seg xml:id="i-0b41c5ff226fab6f-0">
              Jag ber att få svara på de andra frågorna i nästa replik.
            </seg>
          </u>
          <note type="speaker" xml:id="i-6ca467bdee748179-0">
            Anf. 54 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-1">
            <seg xml:id="i-ea4617e5a7fd78c6-0">
              Herr talman! Jag tycker ärligt talat att när ett statsråd inte
              varit närvarande vid en enda debatt under hela sin ministerperiod
              finns det anledning att reagera. Det gällde inte de stora frågor
              man hade att diskutera från den tillträdda borgerliga regeringen,
              utan det var att statsrådet skulle vara närvarande oftare. Det
              var det jag kommenterade.
            </seg>
            <seg xml:id="i-66a603e07c8a352d-0">
              Det finns väldigt lite belägg för att det över huvud taget har
              kommit in något kapital efter det att förmögenhetsskatten avskaffades.
              Jag har ställt en fråga om detta både till finansministern och
              till näringsministern, men jag har aldrig fått något svar. Man
              har helt enkelt väldigt dålig kunskap om detta. Det finns några
              signaler som tyder på det.
            </seg>
            <seg xml:id="i-a035cacc079e2a54-0">
              Att kapital skulle vända i Trelleborg har jag aldrig hört talas
              om, utan det är någonting som ni har skapat när ni har suttit
              på era interna möten. Men det finns inget belägg för det.
            </seg>
            <seg xml:id="i-28399e3a519671f2-0">
              Jag ska fortsätta med detta att man inte utvecklar det som finns,
              nämligen företagen, och få dem att växa. Det finns ett annat stort
              problem på många håll i landet. Det är det man kallar för generationsväxlingen.
              Det är inte så att en ny generation ska ta över, utan det finns
              helt enkelt inga som vill ta över företagen. Företagare blir äldre
              och äldre och söker med ljus och lykta efter någon som vill ta
              över företagen.
            </seg>
            <seg xml:id="i-fcdb7bd2e32ec314-0">
              Där finns det väl anledning att fråga sig: Vilka insatser konkret
              vill man göra där? Det här håller på att utvecklas till att företag
              måste läggas ned i ganska goda företagsbygder därför att man inte
              orkar driva företagen vidare och inte hittar någon som vill ta
              över. Framför allt finns det inget sätt att få lån till den typen
              av företagsaffärer.
            </seg>
          </u>
          <note type="speaker" xml:id="i-fd1a9a64751ad2df-0">
            Anf. 55 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-2">
            <seg xml:id="i-7690039b41c310c9-0">
              Herr talman! Börje Vestlund sätter fingret på en väldigt viktig
              fråga, generationsväxlingen. Vi har i Sverige generationsväxlingsproblem
              på många håll. Vi har det inom industrin när det gäller anställda.
              Det finns arbetskraftsbrist. Vi har det när det gäller nyföretagande,
              och vi har det när det gäller att ta över företag. Det är tyvärr
              inte någonting som vänder på en halvdag direkt. Här handlar det
              om att göra det lika naturligt att starta eget och att driva företag
              som att bli anställd. Här spelar satsningarna på ung företagsamhet
              in. Här spelar de satsningar som görs för att få in entreprenörskap
              i tidig skolgång in. Det är viktigt att få med detta som en ledstjärna
              i hela processen.
            </seg>
            <seg xml:id="i-8f36c131e7132b6e-0">
              Det kommer att ta tid att vända på skolans inriktning, att vända
              på en mental inställning. Det krävs framför allt att vi från politikerhåll
              har en gemensam och uthållig ambition om detta. Oavsett vilken
              sida vi står på är det helt klart att vi måste arbeta för att
              få till mer av riskvillighet. Delvis handlar det om riskvilligt
              kapital. Det kanske inte vänder i Trelleborg det kanske inte ens
              åker från Travemünde. Men om man skramlar med vapnen att kommer
              det kapital till Sverige kommer det att beskattas är det helt
              klart att kapitalet inte kommer in till Sverige. Det är självklart
              att kapital då rinner ut, och då är den låtsasfond där man dränerar
              Vattenfall med 5 miljarder kronor ingenting annat än en stilla
              Salubrinkur på ett sår som inte låter sig läkas.
            </seg>
          </u>
          <note type="speaker" xml:id="i-8208d4a9fa9aa1c9-0">
            Anf. 56 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-1">
            <seg xml:id="i-3f434b6571758de6-0">
              Herr talman! Det är inte brist på riskkapital i Sverige, Hans
              Rothenberg. Det finns gott om sådant kapital. Det finns gott om
              kapital för att gå in när en idé är så pass mogen att det inte
              är någon risk. Ni har avskaffat förmögenhetsskatten. Trots alla
              era åtgärder lyckas en del företag, som vi kunde läsa senast i
              dag i Svenska Dagbladet, inom bemanningsbranschen med konststycket
              att lura svenska staten på skatteintäkter genom olika företagskonstruktioner.
            </seg>
            <seg xml:id="i-e736f553325ebbdf-0">
              Men det brister när vi ska kommersialisera en idé från sådd tills
              det är färdigt. Det är där det privata kapitalet inte går in.
              Det är där den riskkapitalfond som vi har föreslagit ska in och
              verka. Här är det satsningar som behöver göras kanske åtta tio
              tolv år innan saker och ting är färdiga för en mogen marknad.
              Och det finns inga riskkapitalister i dag som är beredda att gå
              in där. Det finns ju snabbare pengar att göra på skolan och inom
              sjukvården. Där är det snabba pengar, dessutom säkra, och ingen
              lågkonjunktur. Det är där de satsar pengarna i dag, inte där de
              skulle behöva göra det för att kunna utveckla ny miljöteknik och
              det som finns i dag.
            </seg>
            <seg xml:id="i-891f7c54b1568cc5-0">
              Det finns gott om exempel på idéer som i dag ligger vilande på
              grund av att det inte finns någon som går in och gör de nödvändiga
              satsningarna. Det är där det brister, och där brister också regeringens
              politik.
            </seg>
          </u>
          <note type="speaker" xml:id="i-3e4a476b08d6f57a-0">
            Anf. 57 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-3">
            <seg xml:id="i-df1f094ad536def7-0">
              Herr talman! Ja, Kent Persson sätter även han fingret på en viktig
              fråga. När det gäller analys och bild av verkligheten skiljer
              sig inte våra bilder sig åt särskilt mycket.
            </seg>
            <seg xml:id="i-bf255289ce14c8c4-0">
              Det talas om den så kallade dödens dal, när såddkapital, alltså
              det som kommer in till grundforskning och det som ingen annan
              satsar pengar på, upphör och det sedan ska in kapital från investeringsfonder,
              privatpersoner och så vidare. Det här sker under en ganska lång
              period. Det är precis övergången där som kallas för dödens dal.
              Där är det problem.
            </seg>
            <seg xml:id="i-86616728268366d8-0">
              Affärsänglar som satsar upp till 5 miljoner kronor finns det
              ganska gott om, men det är, som Kent Persson mycket riktigt säger,
              i vissa skeden som det här inte stämmer riktigt bra.
            </seg>
            <seg xml:id="i-a62e80ef54ad2495-0">
              Regeringen har ansvaret. Ja, det stämmer. Regeringen tar gärna
              det ansvaret. Regeringen har tagit det ansvaret genom att nu ha
              börjat ett aktivt arbete med en dialog för att ta fram en innovationsstrategi.
              Den ska se dagens ljus, som det ser ut nu, första halvåret 2012.
              Det här är en dialog. Kalla det branschprogram. Vi kallar det
              för ett samspel med näringarna. Där ser man ser över just var
              pengarna placeras rätt, var man ska placera våra gemensamma medel,
              de statliga medlen, skattebetalarnas medel, via Vinnova, via Innovationsbron,
              via Almi, via olika fonder, och var man ska kunna göra det lättare
              för det privata kapitalet att komma in. Och när vi talar om det
              privata kapitalet behöver det inte vara kapital som bara finns
              i Sverige i dag, för ett bra innovationsland som Sverige är men
              som kan bli ännu bättre måste attrahera kapital från annat håll
              i världen.
            </seg>
            <seg xml:id="i-a769738c284c58a8-0">
              Vi måste öppna oss. Vi behöver såväl arbetskraftsinvandring som
              arbetande kapitalinvandring till Sverige.
            </seg>
          </u>
          <note type="speaker" xml:id="i-136a440274238cd1-0">
            Anf. 58 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-2">
            <seg xml:id="i-ece767cf1bd40f64-0">
              Herr talman! Det var intressant att lyssna till Hans Rothenberg
              när han faktiskt medger att det finns brister i regeringens politik.
              Det är nog första gången jag hör just det.
            </seg>
            <seg xml:id="i-a499a6a3c846e7ff-0">
              Det haltar betänkligt här, för den analys som ni säger att ni
              ska göra nu har vi från Vänsterpartiet och även Socialdemokraterna
              och Miljöpartiet påtalat behovet av under en rad år. Och det är
              inte bara vi som har gjort det, utan det har även branschen själv
              gjort. Riskkapitalbranschen har gjort det, de fackliga företrädarna
              har gjort det och branschförbunden och industriförbunden har också
              gjort det.
            </seg>
            <seg xml:id="i-10857f1b52562b7e-0">
              Det som gör att det blir lite extra intressant är att ni redan
              har skapat ett bolag, Inlandsinnovation, som delvis har den uppgift
              som vi eftersöker, fast betydligt bredare, för hela Sverige, utan
              den analys som Hans Rothenberg säger att regeringen nu ska göra.
              Det hänger inte ihop. I och för sig ska jag medge och vi var ett
              enigt utskott att vi var väldigt kritiska till inlandsfonden,
              för det finns egentligen inte någon substans utan mer ett behov
              av det hela. Nu ska ju regeringen återkomma.
            </seg>
            <seg xml:id="i-1871a6e9db035c8d-0">
              Någonstans här har regeringen sett att det här behövs. Ändå kommer
              det inte, utan man säger att det behöver utredas ytterligare och
              att vi får vänta och se. Det är lite grann som i den gamla teaterföreställningen
              som jag såg 1976, I väntan på Godot : Vi får väl se. God afton!
            </seg>
          </u>
          <note type="speaker" xml:id="i-5548a827f07da441-0">
            Anf. 59 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-4">
            <seg xml:id="i-54addc121d784174-0">
              Herr talman! Brister i regeringens politik var inte det som jag
              avsåg. Däremot finns det brister i riskkapitalförsörjningen, i
              kedjan, och det finns olika tankar om var bristerna är som störst.
              Dödens dal inträffar ju direkt efter såddfinansieringen. När man
              i innovationssammanhang talar med entreprenörer, universitet och
              riskkapitalföreträdare är det här som man ser att problemet är,
              inte främst i slutet av kedjan. Där brukar ofta de pigga och penningtörstande
              dyka upp för att få avans på sina insatser. Och det är just detta
              som det är viktigt att man tar greppet om.
            </seg>
            <seg xml:id="i-b0e13e55d99db6f3-0">
              Jag har inte noterat att Vänsterpartiet eller något annat av
              oppositionspartierna specifikt har pekat på att det är Vinnova
              som ska utöka sitt investeringsområde, att vi ska ändra insatsen
              på någon av de befintliga aktörerna. Nej, och det har inte vi
              heller gjort, och det är därför det är viktigt att ta helhetsgreppet
              om detta. Det är viktigt att se vad det är för förutsättningar
              att sätta in riskkapital i den här kedjan. Det kan vara riskkapitalavdrag,
              det kan vara skattevillkor och det kan vara någonting annat. Det
              är viktigt att ta det här greppet.
            </seg>
            <seg xml:id="i-ca12092eae98f0e8-0">
              Jag måste ändå ta upp 5-miljardersfonden, när den nu är uppe,
              att man ska plocka 5 miljarder friska kronor ur Vattenfall, detta
              Vattenfall som i torsdags debatterades högt och på flera våglängder
              i energidebatten. Om Vattenfall ska klara av att svara upp mot
              de högt ställda krav som den här kammaren har är det inte att
              plocka pengar därur som gäller. Vattenfall kan nog, tyvärr, behöva
              ha både 10 och kanske fler miljarder till sin kassa, inte dränera
              den. Det är som att skära ett stycke skinka från grisen att ge
              den att äta den blir inte fet på det.
            </seg>
          </u>
          <note type="speaker" xml:id="i-cbf35019ac1946de-0">
            Anf. 60 MARIA WETTERSTRAND (MP) replik:
          </note>
          <u who="maria_wetterstrand_c07fc0" xml:id="i-e249c59ab310a480-1">
            <seg xml:id="i-947d38d915b59522-0">
              Herr talman! Det sista fick mig att undra lite om Hans Rothenberg
              aviserar att regeringen tänker sig något slags ägartillskott till
              Vattenfall. Det var inte det jag hade tänkt fråga om, men jag
              kanske kan få en liten kommentar om att investeringarna i nya
              kolgruvor skulle kunna användas till någonting annat.
            </seg>
            <seg xml:id="i-67c04c0a2c5165f2-0">
              Jag hör väldigt ofta i näringspolitiken att regeringen talar
              om innovationer, att det behövs ett närmare samarbete mellan universiteten
              och arbetsmarknaden, att utbildningen ska leda till att arbetskraft
              kan komma in i företagen och ta de jobb som behövs. Man satsar
              mycket pengar på inkubatorer för att de som har idéerna ska kopplas
              ihop med dem som kan driva företag. Jag stöder väldigt mycket
              av den politik som regeringen bedriver på det här området.
            </seg>
            <seg xml:id="i-c0d5d76d8f30e34f-0">
              Samtidigt ser jag i dag att det finns regionala högskolor där
              det här sker väldigt naturligt som en del i det arbete som görs
              där. Man har ett väldigt nära samarbete mellan högskolorna och
              näringslivet, mellan högskolorna och det omgivande samhället,
              för att man ska kunna bedriva gemensamma forskningsprojekt, för
              att man ska kunna få ut studenterna på arbetsmarknaden, för att
              utbildningarna just ska vara anpassade till det som företagen
              behöver.
            </seg>
            <seg xml:id="i-aff6d5f63d05bee1-0">
              Samtidigt bedriver regeringen en forskningspolitik som går i
              helt motsatt riktning. Man har nu gett signaler om att man ska
              driva det ännu mer åt det hållet. Det handlar om att man ska uppmuntra
              forskarna att ägna sig åt inomvetenskaplig forskning, där de ska
              sitta i ett antal år och skriva om sitt eget område snarare än
              att välja att gå utanför universitetets gränser och jobba tillsammans
              med det omgivande samhället.
            </seg>
            <seg xml:id="i-f11eea003968bd4f-0">
              Jag ser att det finns en stor risk att det framöver kommer att
              bli en dragkamp mellan Utbildningsdepartementet och Näringsdepartementet.
              Jag vill fråga Hans Rothenberg hur vi ska göra för att gemensamt
              se till att det är Näringsdepartementet som vinner den kampen.
            </seg>
          </u>
          <note type="speaker" xml:id="i-83c32bb9661984eb-0">
            Anf. 61 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-5">
            <seg xml:id="i-0254d447b723dbd7-0">
              Herr talman! Ja, kampen går vidare det är helt uppenbart. Och
              det skulle vara trevligt att få stå på samma sida som Maria Wetterstrand
              och Miljöpartiet i ett antal av dragkamperna. Jag tror att vi
              kan hitta gemensamma ambitioner och mål. Låt mig säga att det
              inte ska vara en kamp mellan två olika departement. Låt däremot
              den fria tanken och de kloka idéerna brottas och brytas mot varandra.
            </seg>
            <seg xml:id="i-f805258f2f5913e3-0">
              Inom den tillämpade forskningen och grundforskningen finns det
              en viss grundläggande motsättning och har alltid funnits, och
              det är den som är den akademiska världens stimulans att få ta
              del av. Det är faktiskt väldigt skönt, när man emellanåt kommer
              utanför riksdagens murar, att få möta den fria världen och de
              fria tankar som frodas där.
            </seg>
            <seg xml:id="i-3687e9b8c12579c3-0">
              Vi behöver nog inte sätta vare sig Utbildningsdepartementet,
              Näringsdepartementet eller dessa ambitioner mot varandra. Den
              viktiga ambitionen är att se till att det som kommer från labben
              också blir AB, det vill säga att det bli affärer av det hela och
              att arbete utvecklas av detta. Här är näringsliv och utbildningsväsen
              ganska sammanflätade, men det kan bli mer av det. Jag skulle därför
              vilja betona det mentala tillståndet, attityden, där man behöver
              få in mer kommersiellt tänkande, marknadstänkande och affärstänkande
              i hela skolsystemet. Det gäller inte minst på högskolorna.
            </seg>
            <seg xml:id="i-f0b16896ccf27aab-0">
              Maria Wetterstrand antydde att det finns en viss motsättning
              mellan mindre högskolor och större universitet. Den kritiska massan
              är det viktiga i sammanhanget, och den uppnås tyvärr inte lika
              ofta på de mindre högskolorna.
            </seg>
          </u>
          <note type="speaker" xml:id="i-12ea4ad31b8a92d1-0">
            Anf. 62 MARIA WETTERSTRAND (MP) replik:
          </note>
          <u who="maria_wetterstrand_c07fc0" xml:id="i-e249c59ab310a480-2">
            <seg xml:id="i-9230cdfcfa2e710f-0">
              Herr talman! Det är en dragkamp. Jag skulle gärna se en politik
              där man valde att inte styra så tydligt utan där det fanns en
              stor frihet att ägna sig åt inomvetenskaplig forskning, för dem
              som väljer det, eller åt forskning som är mer tillämpad, samhällsorienterad
              och tvärvetenskaplig.
            </seg>
            <seg xml:id="i-ae9b82a41345ce0a-0">
              I dag har regeringen valt en modell för forskningsanslag som
              innebär att man får mer pengar om man blir publicerad i vetenskapliga
              tidskrifter. Det främjar framför allt den inomvetenskapliga forskning
              som bedrivs vid de större universiteten. Den forskning som är
              mer tillämpad och tvärvetenskaplig har betydligt svårare att hävda
              sig.
            </seg>
            <seg xml:id="i-d1706a67aa149059-0">
              Nu har det kommit signaler om att det ska styras ännu mer i den
              riktningen, men jag anser att vi behöver större frihet på detta
              område för att främja det innovativa och kreativa klimatet när
              man går utanför universitetets väggar.
            </seg>
            <seg xml:id="i-4aca6f712bfb0c3b-0">
              När jag läste biologprogrammet i Göteborg hade vi en samhällstillvänd
              kurs. Där lärde vi oss att göra powerpoint-presentationer. Någon
              hade nämligen tänkt att vi skulle ut på arbetsmarknaden. Men kursen
              lades ned. Läraren som höll kursen var mycket ifrågasatt eftersom
              det ansågs att vi alla skulle ägna oss åt att titta i mikroskop
              resten av våra liv, vilket vi givetvis inte gjorde.
            </seg>
            <seg xml:id="i-b9ff05ebc93b2d79-0">
              Sedan dess har utvecklingen gått framåt, förhoppningsvis även
              där. Jag är dock orolig att denna utveckling drivs tillbaka på
              grund av att attityden är att det enda som är värt något inom
              forskning är att man ägnar sig åt att sitta och stirra i sitt
              lilla hål för att nå målet att få Nobelpris om 20 år. Jag har
              inget emot detta för dem som önskar så, men jag vill se en större
              frihet där även annan form av forskning uppmuntras och får möjlighet
              att utvecklas i samhället framöver.
            </seg>
          </u>
          <note type="speaker" xml:id="i-0b6630b7e023caac-0">
            Anf. 63 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-6">
            <seg xml:id="i-808f1767b50c2310-0">
              Herr talman! Så talar en sann liberal. Det är självklart att
              den fria forskningen ska bestå, och det kommer alltid att vara
              en viss dragkamp på det akademiska fältet. Den forsknings- och
              innovationsproposition som lades fram för två år sedan hade en
              viss tyngdpunkt på det akademiska. Därför kan vi med tillförsikt
              se fram emot att den innovationsstrategi som tas fram är ett steg
              mot mer hands on-tänkande och mot att få utvecklingen att gå mot
              mer kommersialisering av idéerna. Det gäller att se över kapitalförsörjningen
              och hur kunskapsförsörjningen sker. Man ser ofta i bolag som härrör
              från den akademiska världen att det kanske inte är affärstänkandet
              och affärskompetensen som är det mest utpräglade.
            </seg>
            <seg xml:id="i-8110197b00720873-0">
              När det gäller innovationer är det viktigt att ta upp kunskapshoppen.
              Hur ska en person som fick Nobelpris för tio år sedan fortsätta
              vara vårdare av varumärke, idé och produktutveckling och samtidigt
              agera på en större marknad?
            </seg>
            <seg xml:id="i-6fd2c1dbb75dab3d-0">
              Jag gör ingen liknelse med denna debatt, men jag såg Snillen
              spekulerar häromdagen. Där kom också frågan upp om hur vi ska
              få det passionerade idéägandet att bli något som kan utveckla
              framtidens arbete.
            </seg>
            <seg xml:id="i-43990d3243c4176e-0">
              Jag sätter stor tilltro till innovationsstrategin. Jag hoppas
              att vi när vi debatterar den om två år kan se det goda utfallet
              av den. I grunden tror jag inte att vi skiljer oss så mycket åt.
            </seg>
          </u>
          <note type="speaker" xml:id="i-a5f97ce209ed5813-0">
            Anf. 64 Tredje vice talman LISELOTT HAGBERG (FP):
          </note>
          <u who="michael_hagberg_c6b067" xml:id="i-9d90de5a5fb05609-0">
            <seg xml:id="i-47de5f0f1333f692-0">
              Herr talman! Globaliseringen är ett faktum. För att vårt land
              ska kunna hävda sig i konkurrensen krävs medvetna satsningar.
              Regeringens vision är att Sverige ska bli ett av världens bästa
              länder att starta, driva och utveckla företag i detta för att
              vi ska kunna stå oss i den ökande globala konkurrensen.
            </seg>
            <seg xml:id="i-1b8a66884f397a1c-0">
              Globaliseringsrådet, som tillsattes av regeringen i början av
              förra mandatperioden, pekade i sin slutrapport på ett antal faktorer
              som kommer att vara av avgörande betydelse för Sveriges framtida
              tillväxt. Regeringens strategi vad gäller tillväxt ligger väl
              i linje med de insatser som föreslogs av Globaliseringsrådet.
              Sverige kan med rätt insatser bli en vinnare.
            </seg>
            <seg xml:id="i-c0e3c746f7e65435-0">
              I OECD:s rapport Going for Growth 2010 pekas på vikten av åtgärder
              för att stimulera ekonomierna. I rapporten kommenteras att Sverige
              är ett av de länder som infört en rad av de åtgärder som förordas
              av OECD. Det är något som vi alla kan glädjas åt.
            </seg>
            <seg xml:id="i-6c56ab41dd1f57ed-0">
              Det finns många olika faktorer som styr utvecklingen inom det
              område som vi debatterar. Det handlar om människors utbildning,
              möjligheten till anställning, företagande, forskning, infrastruktur
              av olika slag, skatter, regler, konkurrens, kapital etcetera.
            </seg>
            <seg xml:id="i-df5b5b7cf8d41db3-0">
              Vad Sverige behöver är ett dynamiskt och innovativt företagsklimat,
              ett klimat som gör att företagare och entreprenörer ser vårt land
              som ett attraktivt och kunskapsintensivt land som kan hävda sig
              i en föränderlig värld.
            </seg>
            <seg xml:id="i-4321abfdb8ae49a9-0">
              Herr talman! Sveriges välstånd har byggts och kommer att byggas
              av kreativa människor inom näringslivets olika grenar. För att
              det ska utvecklas på lång sikt måste nya företag och företagare
              och nya entreprenörer hela tiden komma till.
            </seg>
            <seg xml:id="i-d8f10f306f3812e3-0">
              Själva begreppet entreprenör är vidare än begreppet företagare.
              En entreprenör avser någon som ser nya affärsmöjligheter, nya
              kombinationer och nya marknader. För att detta ska ske krävs bland
              annat ett samhällsklimat som uppmuntrar entreprenörskap. Därför
              är det glädjande att något så viktigt som entreprenörskap och
              entreprenöriellt lärande i och med den nya skollagen kommer att
              löpa som en röd tråd genom hela utbildningssystemet.
            </seg>
            <seg xml:id="i-e9c58abd45a7d4cd-0">
              Under de kommande åren kommer förhoppningsvis ännu fler än i
              dag att starta företag. Även om antalet människor som gör detta
              val ökar är det långt ifrån tillräckligt. Under perioden 19942003
              varierade inte antalet nystartade företag mycket. Det låg på ungefär
              35 000 per år exklusive jord- och skogsbruk, fiske och fastighetstjänster.
              Under senare år har dock antalet nystartade företag ökat för att
              2009 uppgå till drygt 56 000. Inkluderar man jord- och skogsbruk,
              fiske och fastighetstjänster uppgick antalet nystartade företag
              till knappt 60 000. Det är bra, men det räcker inte.
            </seg>
            <seg xml:id="i-98a8163d78294f3a-0">
              Vi i Folkpartiet liberalerna menar att det i framtiden måste
              vara lika naturligt att starta företag som att ta anställning.
            </seg>
            <seg xml:id="i-528c7210b5803b76-0">
              Det måste även finnas möjligheter för befintliga företag att
              växa. Ofta påtalas bristen på riskvilligt kapital hos olika typer
              av företag. Enligt Folkpartiets och regeringens uppfattning är
              inte lösningen på problemet att dränera det statliga bolaget Vattenfall
              på kapital, vilket den rödgröna oppositionen föreslår. Det finns
              bättre sätt.
            </seg>
            <seg xml:id="i-71ba612332d91472-0">
              För att utveckla de statliga kapitalförsörjningsinsatserna avser
              regeringen bland annat att kartlägga och analysera utbudet av
              lån och riskkapital. Ett råd kommer att inrättas som stöd för
              myndigheten Tillväxtanalys. Uppdraget är att följa kapitalmarknadens
              utveckling och dess påverkan, särskilt på små och medelstora företags
              tillgång till kapital.
            </seg>
            <seg xml:id="i-2990eb474785e874-0">
              Regeringen har även för avsikt att tillsätta en utredning om
              samtliga statliga riskkapitalaktörers uppdrag, investeringsinriktning
              och kapitalstruktur i syfte att finna en mer effektiv resurstilldelning
              och aktörsstruktur.
            </seg>
            <seg xml:id="i-24b07d6606e27bef-0">
              Det är förstås angeläget att de statliga insatserna vad gäller
              finansiering och rådgivning fungerar som ett komplement till privat
              verksamhet av detta slag. Offentligt finansierad verksamhet ska
              inte och får inte konkurrera ut fungerande privat sådan.
            </seg>
            <seg xml:id="i-e076c89cfe2c88cc-0">
              Inom det växande näringslivet behövs ytterligare åtgärder för
              att uppmuntra och främja innovation. Sverige är traditionellt
              sett ett innovativt land. För bara ett par veckor sedan fanns
              det möjlighet att i riksdagen ta del av en utställning där några
              innovatörer visade upp resultatet av sitt arbete.
            </seg>
            <seg xml:id="i-8f879e738f459003-0">
              Regeringen föreslår en nationell innovationsstrategi bland annat
              för en ökad tjänsteinnovation, för inkubatorer och ungas innovationer.
              Insatserna för att öka nyttiggörandet av resultaten från offentligt
              finansierad forskning inom akademi och vid forskningsinstitut
              ska därför fortsätta.
            </seg>
            <seg xml:id="i-ec2f0b9e0e8c27c8-0">
              Herr talman! En bransch som visat en tydlig tillväxtkurva, lågkonjunkturen
              till trots, är turistbranschen. Här har liksom inom annat tjänstebaserat
              företagande en tydlig uppgång kunnat noterats. Regeringen fortsätter
              sin satsning på turismen och har för avsikt att, som ett led i
              att bland annat främja turismen och sysselsättningen, föreslå
              en sänkning av restaurangmomsen. I möten med turistföretagen på
              turistmässan i Göteborg i våras efterlystes detta samt ökade möjligheter
              till lärlingar och lärlingsutbildningar vilket ligger i linje
              med regeringens satsningar på lärlingar och lärlingsinriktade
              utbildningar.
            </seg>
            <seg xml:id="i-a3ede205c478ee7d-0">
              Herr talman! Det finns mycket mer att säga inom detta område
              som i många delar sammanfaller med andra budgetområden. Jag nöjer
              mig dock med detta och vill avslutningsvis yrka bifall till utskottets
              ställningstagande och avslag på reservationen.
            </seg>
          </u>
          <note type="speaker" xml:id="i-f62fd4fc81594bd8-0">
            Anf. 65 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-2">
            <seg xml:id="i-e923304812643c0e-0">
              Herr talman! Vi kan ha olika uppfattningar om hur vi ska finansiera
              olika typer av statliga insatser för att skapa riskkapital. Vi
              har föreslagit 5 miljarder från Vattenfall. Det intressanta är
              att regeringssidan inte har några idéer alls. Man hänvisar till
              något som eventuellt ska komma i framtiden när man har sett över
              allting. Vi har lagt fram vårt förslag. Även ni måste väl se till
              att pengar tillförs på något sätt? Jag vill nämna det eftersom
              man har nämnt Vattenfallsmiljarderna ett antal gånger, men det
              var inte därför jag begärde replik.
            </seg>
            <seg xml:id="i-f35a542dd97ab072-0">
              Min ena fråga är densamma som den jag ställde till Hans Rothenberg.
              Det är bra att man startar nya företag, men om man tittar på hur
              många företag som startar och hur många som läggs ned är nettot
              inte särskilt stort. Det är det stora problemet för Sverige.
            </seg>
            <seg xml:id="i-a798d4a00b75099e-0">
              Jag har hittills inte hört något från majoriteten om hur vi ska
              få små företag att bli medelstora och medelstora företag att bli
              stora. Att någon startar ett företag och bedriver verksamhet i
              ett soloföretag bidrar ju knappast till att det blir fler anställda.
              Vi pratar om att det är i de små och medelstora företagen som
              sysselsättningen kommer att finnas i framtiden.
            </seg>
            <seg xml:id="i-77ffc6f28b123ff5-0">
              Min andra fråga gäller tjänstesektorn. Nu duttar ni med en sak
              till, nämligen restaurangmomsen. Jag ska villigt erkänna att vi
              hade med den i våra förslag också. Det är lite ROT här, lite RUT
              där, lite restaurangmoms här och en avreglerad marknad där. När
              ska man ta ett helhetsgrepp över hela tjänstesektorn så att det
              blir någorlunda lika villkor?
            </seg>
          </u>
          <note type="speaker" xml:id="i-d7b9e0b0a392f2ac-0">
            Anf. 66 Tredje vice talman LISELOTT HAGBERG (FP) replik:
          </note>
          <u who="michael_hagberg_c6b067" xml:id="i-9d90de5a5fb05609-1">
            <seg xml:id="i-5070f0e4d04e9f63-0">
              Herr talman! Man kan ju kalla det en dutt här och en dutt där.
              Jag vill påstå att regeringens insatser under den mandatperiod
              som just har passerat har byggt på den inriktning som jag talade
              om inledningsvis, det vill säga att stärka både små, medelstora
              och kommande företag på olika sätt. Det gäller, som jag sade,
              många utgiftsområden som sammanfaller med det vi just debatterar.
              Det handlar om att stärka möjligheten att anställa människor,
              det vill säga se till att människor har rätt kompetens och rätt
              utbildning och är väl förberedda för de kommande anställningarna.
              Det handlar också om att utbilda unga människor för olika val.
              Det som har varit förhärskande under många år har varit att utbilda
              människor för anställning. Det ska också vara naturligt att gå
              in i eget företagande. När det gäller Ung företagsamhet har trenden
              brutits i och med att unga människor nu väljer att starta företag.
              Vi har gjort historiska satsningar som har med forskning att göra.
              Det har inte gjorts tillnärmelsevis lika mycket under tidigare
              mandatperioder. Vi har gjort infrastruktursatsningar. Allt som
              varit möjligt att genomföra med den planering som krävs har genomförts.
              Jag skulle kunna göra en lång lista över satsningar.
            </seg>
            <seg xml:id="i-d6092f9bd9ab7c1e-0">
              När jag lyssnade på Börje inledningsvis lät det rätt dystert.
              Men var lite glad, Börje Vestlund! Det har gjorts många insatser
              som gynnar vårt företagande.
            </seg>
          </u>
          <note type="speaker" xml:id="i-3999b1ff72cecd12-0">
            Anf. 67 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-3">
            <seg xml:id="i-87db3e2616fb3c2c-0">
              Herr talman! Jag är glad, men jag tycker att debatten ibland
              blir lite enfaldig. Vi pratar om nya företagare, men vi pratar
              väldigt sällan om hur vi ska få de företag som finns att växa.
              En del vill vara soloföretagare, och det ska vi ha respekt för.
              Många företag har möjlighet att växa, men då saknas det ofta kapital.
              Som Liselott Hagberg sade kanske man inte kan få tag i rätt kompetens.
              Där kan man göra en lång rad insatser. Där saknar jag en pusselbit
              i det som regeringen säger. Jag tycker att vi har en bättre politik
              på det området.
            </seg>
            <seg xml:id="i-4ddddc6f39e86d8b-0">
              Jag frågade om tjänstesektorn. Där menar jag att det duttas lite
              här och lite där. Det tas inget helhetsgrepp. Vad kan man göra
              för att lyfta hela tjänstesektorn så att den blir lite bättre?
              Det hjälper inte att man får lite mer av det ena eller andra.
              Vi kan vara kritiska till en del av åtgärderna och vi kan vara
              positiva till dem. Jag vill inte säga att allt har varit fel.
              Det jag efterlyser är ett helhetsgrepp över hela tjänstesektorn.
              Den debatten har vi inte fört i den här kammaren över huvud taget,
              och knappast i den offentliga debatten heller. Precis som det
              behövs en sammanhållen industripolitik behövs det nu, när vi får
              en allt större tjänstesektor, att man håller samman politiken
              i tjänsteföretagen.
            </seg>
          </u>
          <note type="speaker" xml:id="i-8345b0e45878ed63-0">
            Anf. 68 Tredje vice talman LISELOTT HAGBERG (FP) replik:
          </note>
          <u who="michael_hagberg_c6b067" xml:id="i-9d90de5a5fb05609-2">
            <seg xml:id="i-86e6ea3e8d2f30e2-0">
              Herr talman! Det är inte obekant för Börje Vestlund eller någon
              annan att det efter den ekonomiska krisen var nödvändigt att vidta
              åtgärder ganska snabbt för att få fram nya arbetstillfällen. En
              sådan insats var ROT-avdraget som tidigarelades, liksom RUT-tjänsterna.
              Vi har också infört något som kallas LOV, lagen om valfrihet.
              Att bryta upp offentliga monopol tror jag är viktigt för att öppna
              nya möjligheter för tjänstesektorn.
            </seg>
            <seg xml:id="i-96cb5d292d736a71-0">
              Som jag sade i mitt anförande genomför regeringen en satsning
              på de innovativa delarna av tjänstesektorn. Jag tror att vi bara
              har sett början när det gäller tjänsteinnovation.
            </seg>
            <seg xml:id="i-103ff2a356f14d4e-0">
              Börje Vestlund nämnde kapital och annat som kan vara hämmande
              för företag som vill växa. Något som jag stöter på när jag möter
              företag är vad jag brukar kalla för fyra k, nämligen krångel,
              kapital, kompetens och konkurrens. Jag vill påstå att regeringen
              har vidtagit en rad åtgärder inom alla de områdena. Vi har påbörjat
              en nedmontering av krånglet. Vi ser över frågan om riskkapitalavdrag.
              När det gäller kompetens har vi hela satsningen av utbildningsväsendet.
              För konkurrens är det viktigt att bryta upp offentliga monopol.
              Det har gjorts en hel del.
            </seg>
            <seg xml:id="i-d515fb7b7c12d695-0">
              Börje Vestlund sade att någon här lät självgod. Jag tror att
              det är farligt om man slår sig till ro och tycker att man har
              gjort allt. Inget är så bra att det inte kan bli bättre, men det
              gäller att veta hur målet ser ut och vart man är på väg.
            </seg>
          </u>
          <note type="speaker" xml:id="i-89349973355da90f-0">
            Anf. 69 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-3">
            <seg xml:id="i-ba1889485ef2ca3b-0">
              Herr talman! Det var intressant att lyssna på Liselott Hagberg.
              Hon gjorde en utvikning och pratade om den globaliserade världen
              och dess påverkan på oss. Hon avslutade det hela med att med rätt
              insatser blir Sverige en vinnare i en globaliserad värld. Vilka
              insatser menar Liselott Hagberg? Jag uppfattade inte vilka insatser
              det handlar om för att vi ska bli vinnare.
            </seg>
          </u>
          <note type="speaker" xml:id="i-6db89e909255b786-0">
            Anf. 70 Tredje vice talman LISELOTT HAGBERG (FP) replik:
          </note>
          <u who="michael_hagberg_c6b067" xml:id="i-9d90de5a5fb05609-3">
            <seg xml:id="i-f304cea9d0719c77-0">
              Herr talman! Jag kan ge Kent Persson rådet att han skulle ha
              lyssnat när jag nyligen hade ett replikskifte med Börje Vestlund.
              I det replikskiftet utvecklade jag de insatser regeringen har
              vidtagit. Det handlar om många olika delar som är till glädje
              och nytta och stärker Sveriges möjligheter att konkurrera internationellt.
            </seg>
            <seg xml:id="i-f8e747cbe8c31f9b-0">
              Jag kan upprepa att det handlar om satsningar inom till exempel
              forskning. Det handlar om alla reformer av och den stora förändring
              som har inletts när det gäller utbildningsväsendet. Alla vet att
              det tar lång tid innan man ser resultat. Därför var det verkligen
              hög tid att genomföra de stora förändringarna. Det handlar om
              översyn när det gäller kapital. Här har påbörjats, och kommer
              att fortgå, möjligheten att förse växande företag med riskkapital.
              Vi har också monterat ned krånglet för att fler ska tycka att
              det är värt att anstränga sig att påbörja ett företagande; det
              ska vara mer roligt än krångligt och tråkigt.
            </seg>
            <seg xml:id="i-3a43ecf0a48dcbe1-0">
              Jag vill påstå att det har vidtagits en rad åtgärder. Målet när
              det gäller forskningsdelen är att vi någon gång själva ska tilldelas
              Nobelpriset, som vi hela tiden delar ut till andra.
            </seg>
          </u>
          <note type="speaker" xml:id="i-1a0b6833e84ec740-0">
            Anf. 71 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-4">
            <seg xml:id="i-8db61a3b04804e29-0">
              Herr talman! Då hörde jag rätt: Ingenting nytt.
            </seg>
            <seg xml:id="i-3afa7b7b69dd6190-0">
              Produktiviteten i svenska företag föll under den här regeringens
              första mandatperiod. Vi har under hela perioden tappat marknadsandelar
              på exportmarknaden. Det är resultatet. Då hjälper inte detta.
            </seg>
            <seg xml:id="i-872796c4d7676898-0">
              Vi är inte dåliga på forskning. Vi är och har varit relativt
              duktiga på forskning i Sverige. Den forskningsproposition som
              regeringen lade fram var också väl tilltagen. Det vi är dåliga
              på är att kommersialisera våra resultat. Där ligger vi i botten
              inom OECD. Det är där insatserna behöver göras. Det har jag, och
              flera med mig, påpekat under en rad år här i kammaren. Att regeringen
              nu avser att tillsätta olika utredningar för att se över det hela
              är inte detsamma som att komma med skarpa förslag. Man kan kritisera
              oss för att vi tillskjuter 5 miljarder kronor och dränerar Vattenfall.
              Så är det inte i det här fallet. Vattenfall har fortfarande god
              vinstmarginal.
            </seg>
            <seg xml:id="i-77b9026af221f539-0">
              Det är också symtomatiskt att Liselott Hagberg pratar om konkurrens
              på lika villkor och offentliga monopol när vi har stora problem
              inom privata sektorn. Bemanningsbranschen är det senaste området
              där man via fusk och olika skattetrick stärker sin ställning.
              Det förekommer även inom städbranschen och byggbranschen. Vad
              gör ni där för att stävja detta uppenbara fusk som snedvrider
              konkurrensen?
            </seg>
          </u>
          <note type="speaker" xml:id="i-f1072ada63ba27f9-0">
            Anf. 72 Tredje vice talman LISELOTT HAGBERG (FP) replik:
          </note>
          <u who="michael_hagberg_c6b067" next="cont" xml:id="i-b17ff3658f7a3546-0">
            <seg xml:id="i-c012e83d5128f875-0">
              Herr talman! Nu tror inte jag att produktionsvolymerna minskade
              så fort den här regeringen trädde till. Det kan möjligtvis ha
              berott på den politik som fördes före vi bytte regering efter
              valet 2006.
            </seg>
            <seg xml:id="i-7329600cccf4afee-0">
              När det gäller förändringar av stor betydelse för en så omfattande
              apparat som det svenska näringslivet och alla de olika delar som
              jag har pekat på finns inga quick fix, även om man skulle önska
              det. Det tar tid. Inom utbildningssystemet, som jag nämnde som
              en viktig faktor, tar det många år innan vi kan se resultaten
              av de förändringar vi har beslutat om och fortsätter att besluta
              om. Det kommer att ta tid tyvärr. Det är mycket tid som har tappats
              på vägen.
            </seg>
            <seg xml:id="i-e92886fac1fccd5f-0">
              Det viktiga är att man vet i vilken riktning man är på väg och
              vad man vill nå. Där finns det en klar och tydlig ambition. Vi
              tar olika steg i den riktningen.
            </seg>
            <seg xml:id="i-555e88fd4deef0f3-0">
              Sverige har också, som jag sade inledningsvis, lovordats av OECD.
              Sedan handlar det förstås om vad man väljer att läsa och ta del
              av i form av rapporter, information och så vidare.
            </seg>
            <seg xml:id="i-67468e7ea6133768-0">
              Kent Persson nämnde Vattenfall och kapitalutbyggnaden. Nu vet
              jag att Kent Persson inte har rätt till ytterligare replik, men
              det är rätt intressant att det finns en uppfattning hos De rödgröna
              i alla fall i årets motion. Vi får se hur det ser ut nästa år
              eftersom jag har förstått att samarbetet inte kommer att fortsätta.
              Bilden är att Vattenfall är en ko som man kan mjölka i all oändlighet
              medan det finns andra som menar att vad som krävs är en kapitaluppbyggnad
              i Vattenfall. Där kan vi ha lite olika bilder.
            </seg>
            <seg xml:id="i-c5faab555f7413f7-0">
              Konkurrens ska främjas mellan privata aktörer förstås. Men det
              är ett stort problem när offentligheten bedriver verksamhet som
              konkurrerar ut privat verksamhet. Där beslutade vi så sent som
              förra mandatperioden om möjligheter som stärker privata företagare
              mot det offentliga monopolet. Där röstade Kent Persson nej.
            </seg>
          </u>
          <note xml:id="i-595f530d27813121-0">
            Anf. 73 TALMANNEN:
          </note>
          <u who="michael_hagberg_c6b067" prev="cont" xml:id="i-d0fbb417ee47d916-0">
            <seg xml:id="i-9bcfe8938abede00-0">
              Jag ska besvara frågor om talarordningen.
            </seg>
            <seg xml:id="i-0a833a3b292aa80b-0">
              Talarordningen fastställs dagen innan enligt 2 kap. 15 § i riksdagsordningen,
              och talarordningen kan enligt lagen inte ändras efter detta. Den
              gäller. Däremot har det varit praxis ibland att när sjukdom inträder
              eller andra synnerliga skäl, till exempel kraftigt försenade flyg,
              att för att inte förstöra debatten att en annan partiföreträdare
              får ta en talares plats. Så har skett i dag. Men det innebär ingen
              allmän rätt att byta plats på talarlistan. Det är endast statsråd
              som kan bryta talarordningen. Då har alla förstått principerna.
            </seg>
            <seg xml:id="i-70a1d48f63ea8ac0-0">
              Även om man släpper in en annan talare i stället för en talare
              som är sjuk sker det i strid med lagen. Om någon protesterar gäller
              lagen, och då gäller endast strykning från listan.
            </seg>
          </u>
          <note type="speaker" xml:id="i-431f9e7c249a8619-0">
            Anf. 74 ERIK A ERIKSSON (C):
          </note>
          <u who="peter_eriksson_5d85a2" xml:id="i-303f2d914c6c8bff-0">
            <seg xml:id="i-ae154afaa0974f16-0">
              Herr talman! Tack för klargörandet.
            </seg>
            <seg xml:id="i-62955b24ded797ba-0">
              Ärade ledamöter! Det är en mörk tid på året just nu, men jag
              känner att jag ser ljuset. Det beror inte bara på snön som lyser
              upp utan det beror också på ett antal andra faktorer. Jag tänkte
              redogöra för några av dem här.
            </seg>
            <seg xml:id="i-8a102aa16e25859b-0">
              Vi har haft år med finanskris och lågkonjunktur bakom oss. De
              har präglat vårt lands näringsliv och arbetsmarknaden de senaste
              åren. Därför är det glädjande att se småföretagens återhämtning
              eftersom de utgör grunden för den kommande jobbtillväxten i landet.
              Det är otroligt glädjande. Färska undersökningar visar att nyföretagandet
              ökar kraftigt. I vissa länder når företagandet rekordnivåer.
            </seg>
            <seg xml:id="i-bb2cc3b7b90667a3-0">
              Tack var en proaktiv, jobbinriktad och ansvarsfull näringspolitik
              samt ordning och reda i statsfinanserna står Sverige starkt, och
              vi kan ta sikte bortom krisen. Resultaten är tydliga. Nyföretagarbarometern
              visade för november att nyföretagandet ökat nationellt med nästan
              18 procent sedan förra året. Vi har i dag en sysselsättningsnivå
              som ökat med nästan 110 500 sysselsatta sedan hösten 2006. Nu
              är vi uppe i samma nivåer som innan krisen slog till.
            </seg>
            <seg xml:id="i-27295c6b5c851ba7-0">
              Herr talman! Vi kan rabbla upp siffror och slå oss för bröstet.
              Jag gör det inte för att vara stöddig, utan jag försöker ge en
              bild av att det faktiskt finns ljusglimtar. Vi har haft oerhört
              tunga år bakom oss.
            </seg>
            <seg xml:id="i-86254323e160eb36-0">
              Jag är själv näringsidkare sedan årsskiftet 1996/97. Jag vet
              vad det kan innebära när man inte rår på allt i omgivningen, när
              det finns faktorer som gör att tryggheten, basen i livet, blir
              något helt annat. Det är vad tusentals personer i vårt land har
              varit utsatta för. Därför är det glädjande att kunna nämna detta.
            </seg>
            <seg xml:id="i-7ea9904793a392e9-0">
              För mig som centerpartist är entreprenörskapet en av byggstenarna
              för en bra välfärd och ett välstånd som gör att vi kan se framåt
              för kommande generationer våra barn och eventuella barnbarn. Om
              det sker inom den växande tjänstesektorn eller inom välfärdsföretagandet
              må kvitta lika. Vi tycker att det är lika viktigt.
            </seg>
            <seg xml:id="i-c22e0ca404a6f735-0">
              Många entreprenörer startar nytt inom vård och omsorg. Det är
              positivt. Det visar på mångfald, och det sker etableringar på
              orter som vi inte hade förväntat oss innan reformerna genomfördes.
              Det är många kvinnor som startar företagen. Det finns en uppgift
              om runt 20 000. Antalet kan vi möjligen diskutera, men det viktiga
              är att det sker en utveckling åt det hållet. Om vi skulle förlita
              oss till bara det som har varit skulle vi alla förbli bönder.
              Det är vi inte. Det är ett tag sedan, och jag tror att många är
              tacksamma för att det inte är så.
            </seg>
            <seg xml:id="i-a3a106875860ec11-0">
              Det är tydligt att småföretagen är viktiga. Det märker vi i dessa
              debatter och i andra sammanhang som vi befinner oss i. Maria Wetterstrand
              nämnde föredömligt att politiken inte styr allt. Jag kan biträda
              henne i den ståndpunkten. Vi kan skapa förutsättningar och göra
              det något lättare och enklare. Vi kan, herr talman, visa att människor
              är olika och behöver olika ingångar i livet för att utvecklas.
            </seg>
            <seg xml:id="i-3583f8d1055dabb9-0">
              Under krisen anställde våra mikroföretag företag med färre än
              tio anställda 5 876 personer. Det är en hög siffra med tanke på
              att vi bara upplevde varsel dag ut och dag in, inte minst hemma
              i västra Värmland. Det var bara svarta rubriker. Det är ändå här
              någonstans hoppet finns för mikroföretagens möjligheter att utvecklas
              och på sikt bli större.
            </seg>
            <seg xml:id="i-f8b08eec9bd9b6b3-0">
              När det gäller vår budget är en utgångspunkt att stärka jobbpolitiken,
              att den vilar på tre ben. Det handlar då om att det ska vara mer
              lönsamt att jobba, att det blir billigare och enklare att anställa
              och att det ska vara enklare, roligare och mer lönsamt att driva
              företag. Detta kommer vi att fortsätta att upprepa. Det får inte
              bli så att vi kontaktas av företagare vilket vi för all del fortfarande
              blir; företagare är inte en homogen grupp som säger: Det är inte
              roligt nu på grund av regelkrångel, högt skattetryck och den situation
              som vi nu befinner oss i och som vi inte själva rår över.
            </seg>
            <seg xml:id="i-bfc6c0ab5002e070-0">
              Självkritiken finns här. Det kan jag, herr talman, försäkra.
              Vi är inte på något vis i mål. Den som säger att den är i mål
              kan i stort sett gå i kompost eller hitta på någonting helt annat.
              Att vara i mål är inte det som är det roliga, utan det roliga
              är att kunna fortsätta att påverka och förbättra. Den ansatsen
              måste finnas.
            </seg>
            <seg xml:id="i-4312ac6f88f99e4d-0">
              Under mandatperioden har Centerpartiet och alliansregeringen
              gjort 172 insatser som främjar jobb och företagande. Har då Sverige
              blivit bättre tack vare dessa 172 insatser? Ja, till vissa delar
              har det blivit bättre. Men det är svårt att jämföra eftersom vi
              inte haft, skulle jag vilja säga, normala år. Liselott Hagberg
              redogjorde på ett föredömligt sätt för detta. Det har inte varit
              alldeles enkelt, för det är inte fråga om vanliga år utifrån vilka
              man kan göra en långsiktig budget.
            </seg>
            <seg xml:id="i-13e76dbb75ca8a73-0">
              Jobbskatteavdraget är positivt. Det har faktiskt bäring på företagandet.
              En undersköterska med ett jobbskatteavdrag på ungefär 1 500 kronor
              per månad har 18 000 kronor mer per år att röra sig med. Vad ska
              vederbörande göra med dessa pengar? Ja, det är det upp till vederbörande
              att själv bestämma. Det kan handla om att genom stärkt privatekonomi
              få ett något drägligare liv. Det kan också handla om att skaffa
              sig ett bättre boende eller om att spara eller investera. Vi ser
              att många betalar tillbaka på sina CSN-lån. Återbetalningen är
              nu rekordhög.
            </seg>
            <seg xml:id="i-1517276082e32f87-0">
              Det handlar också om pengar som kan bidra till nyföretagande
              utifrån en idé som en person går och bär på. Jobbskatteavdraget
              har, menar jag, varit banbrytande när det gäller att visa att
              vi kan sänka en skatt och att det kan bidra till att människor
              själva kan välja. Kanske är det inte världens bästa modell, och
              kanske visar det sig inte vara det bästa vi gjorde. Vi gjorde
              i alla fall en förändring som visar på att människor får mer pengar
              privatekonomiskt och själva kan bestämma.
            </seg>
            <seg xml:id="i-90ba7d44a09a822f-0">
              Utöver detta har det blivit billigare och enklare att anställa.
              Vi har sänkt arbetsgivaravgifterna för alla med 1 procent. Det
              gäller även kommuner och landsting. Det tycker jag är bra. Särskilt
              under kristiden var detta positivt för den offentliga sektorn
              men också för den privata sektorn.
            </seg>
            <seg xml:id="i-4c180fb1b54efb98-0">
              Även sänkta egenavgifter med 5 procent är positivt. Ytterligare
              en sänkning med 0,74 procent av egenavgifter som en anpassning
              till trygghetssystemen handlar det också om. Vidare handlar det
              om sänkt bolagsskatt, slopad förmögenhetsskatt och en sänkning
              av bolagsskatten, från 28 procent till 26,3 procent.
            </seg>
            <seg xml:id="i-85246bc9bc71936b-0">
              Dessa åtgärder kan göra att mindre företag kan växa och att egenföretagare
              vågar anställa. Här spelar nämnda faktorer in. Det uttalar i alla
              fall de företagare jag träffar. Men företagare är, som sagt, inte
              en homogen grupp, utan det ser olika ut.
            </seg>
            <seg xml:id="i-c91323235bb5f1d8-0">
              Herr talman! För att ta ytterligare ett exempel: En egenföretagare
              med en inkomst på runt 17 000 kronor i månaden har med alliansregeringen
              fått 16 000 kronor mer per år att leva på jämfört med hur det
              var 2006. Jobbskatteavdragen gäller även för den som är egenföretagare
              och betyder att en skattesänkning kommer den personen till del.
              För den som är pensionär är det dubbelt jobbskatteavdrag, men
              det behöver vi kanske inte nämna i just den här debatten. Detta
              har också bäring på dem som kanske har ett hus och som har kvar
              sin verksamhet men som är pensionärer.
            </seg>
            <seg xml:id="i-68bb549155a0fdc9-0">
              Regelkrånglet har diskuterats i den här debatten. Det kan jag
              förstå, för det är högst rimligt. Det är också högst rimligt,
              kan jag tycka, att från oppositionens sida ifrågasätta de mål
              som sätts. Var ska man börja, och vad är ett vallöfte värt? Den
              ingången har naturligtvis oppositionen, med all respekt för det.
              Oppositionen ska ställa sådana frågor.
            </seg>
            <seg xml:id="i-f2991d469a29cdf0-0">
              Vi kan självkritiskt fråga oss om talet 25 var bäst eller om
              talet 7 hade varit bättre. Börje från Socialdemokraterna förlåt,
              jag har tappat bort efternamnet frågar om det är rätt tal som
              uppnåtts. Vi ska, som sagt, vara självkritiska, för vi alltså
              inte heller jag är absolut inte nöjda. Fortfarande finns det regelkrångel
              i vägen för företagaren eller entreprenören. Men vi har gjort
              någonting som är banbrytande. Vi har nämligen för första gången
              minskat regelkrånglet, men minskningen ligger inte på 25 procent.
            </seg>
            <seg xml:id="i-2cd6e7d202fa6a34-0">
              Herr talman! Låt mig nämna Eskil Erlandsson, som jag tycker är
              en föredömlig minister på området. Han ligger på en minskning
              av regelkrånglet på långt över 25 procent. Det visar kanske att
              det inom vissa områden och branscher har funnits ett utrymme,
              större möjligheter, att minska regelkrånglet. Den möjligheten
              ska man förstås använda sig av för att minska kostnaderna.
            </seg>
            <seg xml:id="i-f742f9727a714e46-0">
              Helt kort vill jag också säga några ord om tryggheten för företagare.
              Per Åsling kommer senare att ta upp delar av detta. Det sociala
              trygghetssystemet har inte varit anpassat till företagare. Men
              här har vi nu genom ett beslut fått till en ändring som gör att
              företagare ska kunna tillgodoräkna sig någonting som mer liknar
              trygghetssystemet för löntagare. Det har varit otroligt viktigt
              för att komma framåt och för att få något slags rätsida på detta.
            </seg>
            <seg xml:id="i-4092ff4c8596f13d-0">
              Det finns otroligt stora möjligheter, vill jag säga. Allt är
              förvisso inte ljust, men allt är verkligen inte mörkt.
            </seg>
          </u>
          <note xml:id="i-d57a936fe0ba3eb9-0">
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker" xml:id="i-0ae02db874278e64-0">
            Anf. 75 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-4">
            <seg xml:id="i-fd7d9589a55b6e49-0">
              Herr talman! Jag har tre frågor till Erik A Eriksson även jag
              höll på att glömma efternamnet.
            </seg>
            <seg xml:id="i-e07626d34f132e2d-0">
              Också Erik A Eriksson för diskussionen om fler företag. Jag tror
              att vi står bakom den men jag vill till Erik A Eriksson ställa
              följande fråga: Vad gör man för att utveckla så att företag som
              redan finns kan växa? Det riktigt stora problemet när det gäller
              svensk tillväxt är att företag startar men inte växer.
            </seg>
            <seg xml:id="i-a5413cefc4b65d89-0">
              Vidare skulle jag vilja ställa följande konkreta fråga: När tänker
              regeringen börja arbeta med de två områden som är de riktigt stora
              och där regler kostar riktigt mycket för företagen? Jag tänker
              då på Justitie- och Finansdepartementens områden. Jag tycker att
              frågan kommer allt närmare. För att ta ett exempel från ordförandeskapet
              kan jag säga att jordbruksministern och naturligtvis också näringsministern
              tog upp frågan om regelkrånglet i sina råd. Det gjorde inte justitieministern
              och finansministern, så jag undrar när man tänker ställa krav
              i det avseendet i regeringen.
            </seg>
            <seg xml:id="i-2e6e046669894667-0">
              Min sista fråga handlar om tryggheten för företagare: Varför
              behövdes det val, och varför behövde man inte vara i majoritet
              för att kunna få samma trygghet för företagare? Det skulle ju
              vara sju dagars karenstid före valet. Tydligen gick det efter
              valet bra med en dags karenstid. Vad var det som skedde?
            </seg>
          </u>
          <note type="speaker" xml:id="i-a7fbd0314b43f0d1-0">
            Anf. 76 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-1">
            <seg xml:id="i-f982fcc7089aa407-0">
              Herr talman! Jag ber om ursäkt, Börje Vestlund. Själv får jag
              ofta efternamnet Andersson i stället för Eriksson. Ibland blir
              det abrovinker.
            </seg>
            <seg xml:id="i-bd61d9b2c62b1533-0">
              Nåväl, jag tackar för möjligheten till replik och till att ytterligare
              få utveckla mina tankar. När det gäller företags möjligheter att
              växa talar jag trots allt om skattesänkningar och det spåret,
              kanske mest därför att vi haft ett väldigt högt skattetryck som
              under en lång tid har hämmat småföretagandet i landet.
            </seg>
            <seg xml:id="i-79e86fef5939ea4b-0">
              Det har funnits politiska ambitioner även från Börje Vestlunds
              parti att göra något åt saken, men vi har kanske inte sett så
              mycket av det där. Det är lätt att i efterhand säga hur man skulle
              ha gjort, så det tänker jag inte göra. Anslaget har säkert funnits
              under en lång tid. Dessutom har industrialiseringen och efterkrigstiden
              gjort att storföretagen på många sätt har gynnats.
            </seg>
            <seg xml:id="i-a1e5667e5a112d53-0">
              Jag tänker på vad Liselott Hagberg tog upp om kompetensförsörjningen.
              Den tror jag är en av nycklarna för att komma framåt. Det är vad
              företagen efterfrågar för att kunna växa. Det kan handla om miljöteknik
              eller om företag med stort så kallat know how som kräver expertkompetens.
              Det är viktigt med en synkronisering där. Jag både hoppas och
              tror att det kan göras på ett bättre sätt bland annat genom det
              som vi i dag har och som kallas för lärlingsplatser. Vårt utbildningssystem
              i dag ska bättre synkronisera, för kompetensförsörjningen är nog
              egentligen en av de större utmaningarna när det gäller att se
              till att företagen kan växa.
            </seg>
            <seg xml:id="i-8c048ebed7520efa-0">
              Herr talman! I torsdags hade vi en energipolitisk debatt här
              i kammaren. Då handlade det om hur vi snabbt kan få rimligare
              elpriser och vettigare elpriser på längre sikt. Flera konstaterade
              att det tar ungefär tio år att få till stånd en förändring i elproduktionen
              i vårt land. Jag kan tänka mig att inte heller det vi här diskuterar
              är gjort över en natt för att försöka vara lite självkritisk.
              Men också ni i den nuvarande oppositionen hade tidigare kanske
              kunnat ta liknande initiativ, kan jag tycka.
            </seg>
          </u>
          <note type="speaker" xml:id="i-4762f074ae693bdb-0">
            Anf. 77 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-5">
            <seg xml:id="i-eedb8b9b39512e86-0">
              Herr talman! Den här majoriteten skulle ju göra om hela utbildningssystemet.
              Vi hade inte minst en ganska bra arbetsmarknadsutbildning för
              att just klara av detta när det gäller toppar. Nu ska man i stället
              stoppa in detta i ett skolsystem, vilket gör att det kanske tar
              ännu längre tid. Ibland säger utbildningsministern att det kommer
              att ta 20 år att få en förändring. Hur många företag ska försvinna
              under dessa 20 år? Jag tror inte att det tar riktigt så lång tid,
              men det går alltid att fundera över sådana uttalanden.
            </seg>
            <seg xml:id="i-3e2bb28aec274e66-0">
              Jag är fortfarande nyfiken på när man tänker sätta i gång med
              regelförenklingar på Justitiedepartementet och Finansdepartementet.
              Det gäller också den lilla frågan vad som fick regeringen eller
              rättare sagt Alliansen att ändra sig när det gällde frågan om
              tryggheten för företagare. Det gick nämligen väldigt bra när man
              började riva i detta i socialförsäkringsutskottet. Jag skulle
              vilja veta vad det var som hände.
            </seg>
          </u>
          <note type="speaker" xml:id="i-ff324b55ee0884bd-0">
            Anf. 78 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-2">
            <seg xml:id="i-5c5bc2993115f52e-0">
              Herr talman! Först vill jag kommentera det Börje Vestlund säger
              angående Amsutbildningar. Jag besökte arbetsplatser under 2006.
              Då var det högkonjunktur i Sverige. Jag gjorde besök tillsammans
              med några arbetssökande och fick frågan: När ska du börja då?
              De stirrade på mig. Behovet av arbetskraft var så stort just då.
              Jag tror egentligen att vi under lång tid har missat möjligheten
              att synka ihop, även i högkonjunktur, när Socialdemokraterna styrde
              Sverige.
            </seg>
            <seg xml:id="i-be6154ee9db87486-0">
              Jag säger inte att det är lätt. Jag säger att jag tror att vi
              ska lära av de misstag som eventuellt har begåtts. Nu har vi ett
              utbildningssystem som är sjösatt. Ja, det är väl inte satt i någon
              sjö, men det är i alla fall verkställt nu. Det måste vi ha tilltro
              till, särskilt lärlingssystemet, så att det inte blir så att vi
              saknar kompetens inom dessa så kallade praktiska yrkena. Det är
              livsviktigt för ett land att ha det framöver.
            </seg>
            <seg xml:id="i-505194d79ebc29b6-0">
              Jag ska försöka svara på Börje Vestlunds två frågor. När det
              kommer till Justitiedepartementet respektive Finansdepartementet
              vill jag nog passa där och be att vi tar det i särskild ordning
              och att vederbörande får svara på det i andra eventuella debatter
              i kammaren.
            </seg>
            <seg xml:id="i-f0637154a9948832-0">
              Ambitionen måste dock vara att det gäller minskat regelkrångel
              inom samtliga departement så att man netto ser att en företagare
              fått minskat regelkrångel. Annars, herr talman, är det inget minskat
              regelkrångel. Då kan vi fylla på hinken, och så tömmer någon ur
              den samtidigt som någon fyller på igen. Det är helt meningslöst.
              Där tror jag alltså att Börje Vestlund har en poäng. Jag bara
              utgår ifrån att detta arbete pågår, och jag ser med glädje fram
              emot att man också lyckas inom dessa två departement. Det kanske
              finns andra, dessutom.
            </seg>
            <seg xml:id="i-bfd716cd7194e838-0">
              Sedan var det detta med sjudagarskarensen. Den remissomgång som
              gjordes i frågan om att förändra trygghetssystemet och därmed
              förändra antalet karensdagar visade inte att man tyckte någonting
              annat, utan där var man i remisserna nöjda med ett sjudagarssystem
              om man fick sänkta egenavgifter. Det skulle man få här.
            </seg>
            <seg xml:id="i-31d89dbdda9988a1-0">
              Däremot tyckte jag att det var märkligt skött. Om jag går tillbaka
              till min företagarroll och får ett brev från Försäkringskassan
              som talar om att jag nu får sju karensdagar men där det inte står
              någonting om den kompensation som är i samband med detta är det
              klart att man blir förbannad, upprörd, sur, putt, purken, grinig,
              vresig och lättirriterad. Nåväl: Jag tror att det är bra att man
              har lyssnat i så fall.
            </seg>
            <seg xml:id="i-47a118e5c0d82252-0">
              Jag ska också säga att man kan välja fler dagar än dessa sju.
              Man kan välja upp till 90 dagar om man vill. Valfriheten är alltså
              viktig.
            </seg>
          </u>
          <note type="speaker" xml:id="i-e60bb2945def4947-0">
            Anf. 79 MIKAEL OSCARSSON (KD):
          </note>
          <u who="mikael_oscarsson_725142" xml:id="i-ff64d3b4092f68c7-0">
            <seg xml:id="i-02a4df95b1ffe221-0">
              Herr talman! Sverige ska vara ett land där det lönar sig att
              arbeta och ett land där fler vill anställa och fler företag kan
              starta och växa. För jobben, tillväxten och en positiv utveckling
              i hela vårt land är det helt centralt att befintliga företag växer
              och att nya skapas.
            </seg>
            <seg xml:id="i-e00e5c171c3632f1-0">
              En rad viktiga reformer har genomförts under förra mandatperioden
              som förbättrat näringslivsklimatet och stärkt Sverige som företagarnation.
              Det som har hänt är att alliansregeringen målmedvetet sänkt skatterna
              för företagare och på företagande, sänkt kostnaderna för att anställa,
              förbättrat trygghetssystemen och minskat regelbördan för företagen.
              Vi har även öppnat fler delar av ekonomin för entreprenörer.
            </seg>
            <seg xml:id="i-53362504aa093228-0">
              Företagen är också beroende av stabilitet och ordning i de offentliga
              finanserna. Därför har vi tagit ansvar för Sveriges ekonomi. Tillsammans
              utgör allt detta en allt bättre grund för att göra Sverige mer
              konkurrenskraftigt och för att få fler och växande företag.
            </seg>
            <seg xml:id="i-029addbfa812154b-0">
              Sverige är nu på väg att återhämta sig från den djupaste krisen
              sedan 1930-talet. Alliansregeringen har gjort kraftiga insatser
              för att möta krisen och bekämpa arbetslösheten. Vi har vidtagit
              omfattande åtgärder för att stabilisera den svenska finansmarknaden
              och därmed trygga företagens kapitalförsörjning liksom för att
              värna sysselsättning och produktion. En aktiv krispolitik har
              varit möjlig tack vare en ansvarsfull politik som har värnat de
              offentliga finanserna och satt jobben främst.
            </seg>
            <seg xml:id="i-1730055c6f72c816-0">
              Målet för näringspolitiken denna mandatperiod är att stärka den
              svenska konkurrenskraften och skapa förutsättningar för fler jobb
              i fler och växande företag för att därigenom bryta utanförskapet
              och minska den fortfarande alldeles för höga arbetslösheten, inte
              minst bland unga och personer med utländsk bakgrund. Det är helt
              oacceptabelt att en så stor del av befolkningen fortfarande är
              arbetslös.
            </seg>
            <seg xml:id="i-89d8d4890d4d0358-0">
              Här spelar näringspolitiken och småföretagens villkor en viktig
              roll för att ge arbetslösa jobb och framtidstro. Det är därför
              glädjande att nu se småföretagens kraftfulla återhämtning, eftersom
              de utgör grunden för att vi ska få fler och hållbara jobb. Färska
              undersökningar visar att nyföretagandet har ökat rejält jämfört
              med förra året och att vissa län till och med når rekordnivåer.
            </seg>
            <seg xml:id="i-0c50bd41e5fc4735-0">
              En rad undersökningar visar nu hur företagen återhämtar sig och
              hur framtidens jobb växer fram. Företagarnas årliga undersökning
              Småföretagarbarometern visar samtidigt att vi nu ser en snabbare
              återhämtning jämfört med tidigare konjunkturuppgångar, exempelvis
              i början av 2000-talet eller perioden efter 90-talets kriser.
            </seg>
            <seg xml:id="i-a8d04b1659cf55d0-0">
              En trend bland nyföretagandet är att det är allt fler ungdomar,
              kvinnor och personer med utländsk bakgrund som startar företag.
              Sedan hösten 2006 är det till exempel 49 procent fler ungdomar
              i åldern 2024 som startar företag. En aktiv företagarlinje är
              avgörande för att bryta ungdomsarbetslösheten och utanförskapet.
            </seg>
            <seg xml:id="i-2932fd0af9745f4f-0">
              Alliansen har genomfört en rad reformer för att förbättra för
              företagen i Sverige. Nyligen avskaffades revisionsplikten, som
              gällde för två tredjedelar av företagen, och för några månader
              sedan sänktes egenavgiften för småföretagen. Detta är reformer
              som underlättat för tusentals företag att vara mer framgångsrika
              och anställa fler. För att göra aktiebolag mer tillgängligt för
              företagare har kravet på aktiekapitalet sänkts från 100 000 till
              50 000 kronor. Detta har bidragit till att antalet aktiebolag
              har ökat med 15 procent under det senaste året.
            </seg>
            <seg xml:id="i-22d70bfb620942c4-0">
              Vår vision är att Sverige ska bli ett av världens bästa länder
              att starta, driva och utveckla företag i. Det är nödvändigt om
              vi ska kunna möta den ökande konkurrensen. Ett näringslivsklimat
              som stärker Sveriges konkurrens- och attraktionskraft förutsätter
              insatser inom i praktiken samtliga politikområden.
            </seg>
            <seg xml:id="i-aab2bab0016de3cd-0">
              Herr talman! Arbetet för ett företagsklimat i världsklass har
              kommit långt, men mer behöver göras. Därför fortsätter vi arbetet
              med att utveckla en mer samlad och tvärsektoriell näringspolitik.
              För att få fler och växande företag krävs också insatser för att
              utveckla företagsfinansiering, öka tillgången på riskkapital och
              ge information och rådgivning riktad till befintliga och blivande
              företagare. Här planerar regeringen att tillsätta en utredning
              som ser över samtliga statliga riskkapitalaktörer.
            </seg>
            <seg xml:id="i-71bf23c68372dabc-0">
              Vi måste samtidigt fortsätta arbetet med att bygga starka forsknings-
              och innovationsmiljöer. Arbetet med att förenkla företagens vardag
              fortsätter med hög prioritet. Nya mål och indikatorer ska utvecklas,
              och förenklingsarbetet ska få ökat genomslag på regional och lokal
              nivå.
            </seg>
            <seg xml:id="i-2e7d072884da3d79-0">
              För att förbättra förutsättningarna för innovation och kunskapsintensivt
              företagande föreslår regeringen inom ramen för en nationell innovationsstrategi
              insatser för bland annat ökad tjänsteinnovation, inkubatorer och
              ungas innovationer. Insatserna för att öka nyttiggörandet av resultaten
              från offentligt finansierad forskning inom akademin och vid forskningsinstitut
              fortsätter. Regeringen förstärker anslaget till Innovationsbron
              AB för insatser inom såddfinansiering och affärsutveckling.
            </seg>
            <seg xml:id="i-ea3e3f7eb1bae9cf-0">
              För att upprätthålla ett internationellt konkurrenskraftigt företagsklimat
              kommer regeringen att tillsätta en utredning av företagsbeskattningen
              för att utforma beskattningen så att investeringar, produktivitet,
              sysselsättning och välfärd gynnas. Vidare har regeringen som reformambition
              att under mandatperioden sänka mervärdesskatten på restaurang-
              och cateringtjänster från 25 procent till 12 procent.
            </seg>
            <seg xml:id="i-2c320955ca832d7b-0">
              Sverige behöver fler och växande företag. Bara så får vi fler
              jobb och tryggar vår gemensamma välfärd.
            </seg>
            <seg xml:id="i-cd7784040d001642-0">
              Herr talman! Mycket har gjorts, men mycket mer kan göras. Det
              kommer vi kristdemokrater, tillsammans med moderater, centerpartister
              och folkpartister, att arbeta aktivt för under den mandatperiod
              som just har inletts.
            </seg>
            <seg xml:id="i-be8d510d22465963-0">
              Herr talman! Med detta yrkar jag bifall till propositionen och
              avslag på samtliga motioner.
            </seg>
          </u>
          <note xml:id="i-21fb12e88dcf5820-0">
            I detta anförande instämde Andreas Carlson (KD).
          </note>
          <note type="speaker" xml:id="i-a432e9550e490a8d-0">
            Anf. 80 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-ead13cbe46d299e2-0">
            <seg xml:id="i-fd44b992e2409591-0">
              Herr talman! Målet och visionen för oss socialdemokrater är att
              Sverige ska vara ett jämlikt land. Ska målet och visionen kunna
              nås behöver fler möjligheter skapas. Barnens framtid ska inte
              avgöras av vad föräldrarna tjänar eller av var man bor. Utbildning
              och trygghet ska vara för alla så att vi kan utvecklas genom hela
              livet.
            </seg>
            <seg xml:id="i-bdd9b6f5dce93812-0">
              Kvinnor och män ska ha samma möjligheter att påverka både sina
              egna liv och samhällsutvecklingen i stort. Alla ska kunna förverkliga
              sina drömmar och utveckla sina förmågor. Ett jämlikt Sverige är
              ett framgångsrikt Sverige. Där tas all begåvning, alla talanger
              och all arbetsvilja till vara. Där bryr vi oss om varandra, och
              där kan man känna sig trygg.
            </seg>
            <seg xml:id="i-2c096e3295ccba49-0">
              Engagemang och nyfikenhet förvandlas till nya idéer och växande
              företag, och därmed till jobb och framtidstro. Så kan Sverige
              konkurrera med kunskap och förnyelse i en värld av ständigt tuffare
              internationell konkurrens.
            </seg>
            <seg xml:id="i-6541d4275e0181a0-0">
              Ett jämlikt Sverige förutsätter ett jämställt Sverige. För att
              minska klyftorna mellan kvinnor och män behöver en rad strukturella
              reformer genomföras. Att hålla samman Sverige är det viktigaste
              för oss socialdemokrater.
            </seg>
            <seg xml:id="i-0a16c8543b15a9ae-0">
              I dag går utvecklingen i motsatt riktning. Unga möter stängda
              dörrar. Alltför många är långtidsarbetslösa. Svårt sjuka människor
              görs försäkringslösa. Klyftorna ökar både mellan människor med
              höga och låga inkomster och mellan män och kvinnor. Den utvecklingen
              är inte värdig ett välfärdsland som Sverige. På längre sikt hotar
              detta förutsättningarna för både jobb och ekonomisk utveckling,
              men det går att byta färdriktning.
            </seg>
            <seg xml:id="i-b9849ef136452d4e-0">
              Herr talman! Vi rödgröna har en högre ambition än regeringen
              på utgiftsområde 24 Näringsliv. Vi anser att vägen till arbete
              går genom företag och företagande. Därför är det lite förvånande
              att borgarna här i riksdagen och i regeringen har gett en hel
              del otydliga besked just när det gäller näringslivet.
            </seg>
            <seg xml:id="i-f58bddea024e89d1-0">
              Låt mig ta några exempel. Hans Rothenberg säger här i kammaren
              att vi i Sverige ska vara i världsklass. Jag har ingenting emot
              det. Man ska självfallet spänna bågen hårt, men det gäller att
              landa på rätt ställe också. Vi kan ta Coompanion som exempel.
              Det handlar om kooperativt företagande som är på frammarsch i
              Sverige. Allt fler väljer att driva företag i den här företagsformen.
              De får otydliga besked om framtiden och hur det ska gå med deras
              verksamhet. Det måste vara självklart att det ska finnas pengar
              till information, utbildning och rådgivning.
            </seg>
            <seg xml:id="i-54ce3da564a88db3-0">
              Låt mig tydliggöra vad Coompanion gör sedan 25 år tillbaka. Det
              handlar om affärsrådgivning till människor som vill starta och
              driva företag tillsammans. Nu får de för andra året i rad otydliga
              besked om huruvida de ska få de medel som krävs för att de ska
              kunna jobba just med rådgivning och utbildning.
            </seg>
            <seg xml:id="i-fe8d792d07c8b5bf-0">
              Vidare har vi IFS, det vill säga Internationella Företagarföreningen,
              som ger råd och stöd till invandrare som vill starta företag i
              Sverige. Det är samma sak där. Regeringen skriver i budgetpropositionen
              att man avser att fortsätta med insatser för att främja företagande
              bland personer med utländsk bakgrund, till exempel satsning på
              mentorskap, rådgivning och mikrolån.
            </seg>
            <seg xml:id="i-d906dbad21275d91-0">
              Men i själva verket innebär det beslut som vi förmodligen kommer
              att fatta här om några timmar en neddragning med 20 miljoner.
              Hur kan man då säga att det är en satsning? Det här går inte riktigt
              ihop. Detta är väl en viktig målgrupp?
            </seg>
            <seg xml:id="i-f5197b23fbf097cd-0">
              Ett tredje exempel är kvinnor som jobbar med företag. Winnet,
              som tidigare hette NRC, har ca 8 000 medlemmar. De upplever att
              de blir godtyckligt behandlade. De har blivit lovade en basfinansiering
              som vi här i kammaren är överens om. Men man har ändå gjort en
              förändring som innebär att det har blivit projektbaserat. Det
              gör att det är väldigt många tidigare resurscentrum som nu måste
              lägga ned eftersom de inte får några projektpengar. Detta sker
              i en tid när andra, särskilt inom EU, har Sverige och just det
              här sättet att arbeta som förebild. Nu slår man undan fötterna
              för dem. Det är väldigt märkligt, speciellt eftersom regeringen
              vill skapa bilden av att man är företagsvänlig och i världsklass
              när det gäller näringslivet.
            </seg>
            <seg xml:id="i-cca4ad4069763477-0">
              Herr talman! Besöksnäringen har nämnts vid flera tillfällen under
              debatten. Det är en mycket viktig näring. Flera talare har tagit
              upp besöksnäringen, och den är mycket viktigt. Därför kanske vi
              kan få en enad riksdag bakom det förslag som vi har om att det
              ska bli ett särskilt branschprogram för besöksnäringen där vi
              ska kunna satsa på forskning och utveckling. Det kanske är någonting
              att se fram emot.
            </seg>
            <seg xml:id="i-809d210a8dd8659d-0">
              Herr talman! Handelsfrämjande åtgärder är viktiga för Sverige
              om vi ska kunna stå starka i en global konkurrens. Att satsa på
              exportfrämjande åtgärder är därför både A och O. Vi rödgröna har
              andra förslag än regeringen och borgarna här i riksdagen på det
              området. Den internationella finanskrisen satte under 2009 tillfälligt
              stopp för den svenska exportens gynnsamma utveckling sedan 1990-talet.
              Varuexporten, som står för två tredjedelar av den svenska exporten,
              föll med 17 procent, medan tjänsteexporten bara backade en knapp
              procent. Det är naturligtvis glädjande att den svenska exporten
              har återhämtat sig något nu under 2010. Det har vi kunnat se på
              hur många uppsägningar det blev. Det visar också hur sårbara vi
              i Sverige är.
            </seg>
            <seg xml:id="i-d874b207d2917ba8-0">
              Därför är det bra att regeringen och handelsministern har målet
              att fördubbla exporten på fem år. Det som möjligtvis är lite förvånande
              är att man inte är beredd att tillskjuta några pengar för att
              klara av den här satsningen. Vi kan konstatera att det är likadant
              här. I budgetpropositionen skriver regeringen att man gör satsningar
              på export- och handelspolitiken. I själva verket gör man en neddragning
              med 15 miljoner på Exportrådets verksamhet. Detta går inte riktigt
              ihop.
            </seg>
            <seg xml:id="i-a01e35cf48bd3c0d-0">
              Vi hör också regelbundet hur små och medelstora företag återkommer
              till att de har problem att få rådgivning.
            </seg>
            <seg xml:id="i-be9607056e1d1cdc-0">
              Förvisso har vi, än så länge i alla fall, de regionala exportrådgivarna,
              och det som de utför är inledningsvis gratis. Problemet blir nästa
              steg, när man behöver gå vidare och det inte finns gratis exportrådgivning.
              I stället ska man betala, och det är inte alltid de små och medelstora
              företagen har förutsättningar för detta.
            </seg>
            <seg xml:id="i-3cd424c0bdc2d28b-0">
              När man gör sådana neddragningar på Exportrådet som det nu är
              fråga om blir det svårt att få pengarna att räcka för just små
              och medelstora företag och deras behov av hjälp. Man kan särskilt
              se detta när det gäller underleverantörerna, det vill säga Svensk
              Industriförening. De har själva tagit initiativ till Undexo eftersom
              de känner att det som staten har att erbjuda inte räcker till.
              Samtidigt säger de i sina krav att de behöver hjälp från samhället
              i någon form för att klara av detta. Det är mycket märkligt att
              man från borgarnas sida inte är beredd att göra den typen av satsning
              så att Sverige inte ska vara lika sårbart beträffande export-
              och handelspolitiken.
            </seg>
            <seg xml:id="i-2e4374bc67cd776b-0">
              Herr talman! Det finns många företag som ropar efter arbetskraft
              men inte hittar rätt kompetens. Samtidigt finns det många unga
              som inget hellre vill än att jobba. Det behöver göras stora investeringar
              i kollektivtrafik, järnvägar och bostäder liksom i energieffektivisering
              och förnybar energi för att kunna möta klimatutmaningar och göra
              Sverige världsledande på grön omställning och miljöteknik.
            </seg>
            <seg xml:id="i-cdea999be3ded234-0">
              Om vi tar vara på dessa möjligheter får det många positiva följdeffekter
              i form av jobb och ekonomisk utveckling. Det finns mycket kreativitet,
              engagemang och framtidstro, och utifrån detta kan det bara bli
              fler företag och fler som kommer i jobb. Och alla får en chans
              att växa.
            </seg>
          </u>
          <note type="speaker" xml:id="i-f0e1f3cf888b6550-0">
            Anf. 81 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-7b96391e1b06b253-0">
            <seg xml:id="i-2695be20865a7575-0">
              Herr talman! En bärande tanke i vår socialdemokratiska syn på
              Sveriges förutsättningar att lyckas i den mycket tuffa internationella
              konkurrens vi lever under är att vi ska konkurrera med högt kunskapsinnehåll,
              aldrig någonsin med låga löner. Därför tycker jag och vi i vår
              partigrupp att det är oroande att regeringen förhåller sig så
              pass passiv när det handlar om att skapa bättre förutsättningar
              för svenska företag, oavsett bransch, att utvecklas och växa.
            </seg>
            <seg xml:id="i-d58ec5c836844a0f-0">
              Oroande, ja förvisso, men faktiskt föga förvånande. Det finns
              ett grundläggande ideologiskt motstånd från de borgerliga partiernas
              sida att ge staten en tydligare och ambitiösare roll som samarbetspartner
              för näringslivet. Det finns på den statliga nivån, jag har upplevt
              den på den regionala nivån och med egna ögon sett den på den kommunala
              nivån.
            </seg>
            <seg xml:id="i-aea005dbc545f613-0">
              För oss är det naturligt att välja en annan väg. När regeringen
              väljer en alltför passiv väg är vi tydliga med att vi vill att
              staten ska bli mer aktiv och ta ett större ansvar.
            </seg>
            <seg xml:id="i-07f059237ea87a97-0">
              Herr talman! Den högproduktiva exportindustrin i vårt land är
              på sätt och vis den ryggrad som bär upp mycket av vårt gemensamma
              välstånd. Därför är dess behov också Sveriges behov. I juni presenterade
              Industrikommittén en utvärdering av den så kallade offerten som
              lämnades till regeringen 2004. Den innehåller en lång rad förslag
              på åtgärder inom forskning, utbildning och innovation. Slutsatsen
              är att samarbetet mellan industrin, såväl under den tidigare socialdemokratiska
              regeringen som under den nuvarande borgerliga regeringen, i huvudsak
              har varit ganska fruktbart. Men, och det är mycket viktigt, väldigt
              mycket återstår att göra.
            </seg>
            <seg xml:id="i-f7fe8811d0cf3660-0">
              Enligt min mening är det därför, herr talman, angeläget att öka
              statens ambitionsnivå för att uppnå en större fokusering och förbättrad
              samordning av insatserna riktade till industrin. Jag tror att
              det i själva verket är en nödvändig förutsättning för att upprätthålla
              Sveriges konkurrenskraft.
            </seg>
            <seg xml:id="i-c0e50bee835b5a9c-0">
              Industrin efterlyser bland annat en starkare knytning av statens
              satsningar på forskning till den forskning och utveckling som
              bedrivs inom industrin själv. Industrikommittén efterlyser strategiska
              forskningsprogram i en samverkan mellan näringslivet och staten.
              Man menar att det borde vara en självklart naturlig del av den
              svenska FoU-politiken.
            </seg>
            <seg xml:id="i-4f7db7668cf14ab3-0">
              Mot bakgrund av detta är jag glad att kunna redovisa att vårt
              budgetförslag innehåller en rad insatser som väl skulle matcha
              de efterfrågade åtgärderna. Vårt budgetförslag innehåller satsningar
              på innovationsprogram för en konkurrenskraftig industri och en
              kunskapsintensiv tjänstesektor. Vi vill genom en extra utdelning
              på 5 miljarder från Vattenfall inrätta en riskkapitalfond för
              att stärka tillgången på riskkapital med fokus på små och medelstora
              industri- och tjänsteföretag i hela Sverige.
            </seg>
            <seg xml:id="i-e869060abdcbfae2-0">
              Det jag emellertid allra mest vill framhålla är vårt förslag
              att regeringen bör utveckla en modell för att stärka konkurrenskraften
              genom en bättre samverkan mellan staten, universiteten, högskolorna
              och näringslivet. De branschprogram som den dåvarande regeringen
              initierade 2005, men som den borgerliga regeringen kastat i papperskorgen,
              skulle kunna utgöra en plattform för ett sådant arbete och mycket
              väl möta Industrikommitténs förslag på konkreta åtgärder. För
              våra prioriteringar ger vi Verket för innovationssystem ett högre
              anslag än regeringen, motsvarande 100 miljoner kronor.
            </seg>
            <seg xml:id="i-9a9032380cdc2911-0">
              Herr talman! Det är som sagt oroande men inte alls förvånande
              att regeringen förhåller sig så pass passiv när det handlar om
              en så viktig fråga som Sveriges förmåga att konkurrera. Det handlar
              om själva grundvalen för det välfärdssamhälle som vi skapat och
              borde därför vara en högre prioriterad uppgift för regeringen,
              oavsett vilken regering det handlar om.
            </seg>
            <seg xml:id="i-ea19d218c37b04d1-0">
              Jag är därför extra bekymrad över att näringsutskottets borgerliga
              ledamöter så okritiskt svalt regeringens förslag på det här området.
              Om regeringen inte har insikter nog och inte förmår prioritera,
              fokusera och strukturera statens insatser på forsknings- och innovationsområdena
              borde åtminstone några insiktsfulla ledamöter på den borgerliga
              kanten ha haft kurage nog att säga ifrån. Det är trist att så
              inte är fallet.
            </seg>
          </u>
          <note type="speaker" xml:id="i-eb5fd41fa54592ba-0">
            Anf. 82 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-7">
            <seg xml:id="i-be614cd748feaab7-0">
              Herr talman! Det var ord och inga visor!
            </seg>
            <seg xml:id="i-4cc7bbfbb1374456-0">
              Jag vill komma tillbaka till det reptrick som ni från framför
              allt Socialdemokraterna talar mycket om, att plocka 5 miljarder
              kronor ur Vattenfall. Jag skulle vilja veta vad det är för analyser
              ni har gjort av Vattenfall som säger att det är det bästa bolaget
              att plocka 5 miljarder kronor ur. Staten har ganska många bolag.
              Här ska pengarna komma från Vattenfall. Vad är det som gör att
              ni landat på 5 miljarder? Och hur långt tror ni att 5 miljarder
              från Vattenfall kommer att räcka med tanke på de ambitioner ni
              har?
            </seg>
            <seg xml:id="i-96aa8efc8ba84760-0">
              Är det bra att ta 5 miljarder kronor ur Vattenfall? Vi har tidigare,
              framför allt i energidebatter, hört de ambitioner som De rödgröna
              har med Vattenfall det ska ställa om till grön teknik, stänga
              ned kolkraftverk i Tyskland och så vidare och därför undrar jag:
              Kommer det att finnas 5 miljarder över i Vattenfall? Många är
              nyfikna på att höra hur denna analys har gått till.
            </seg>
          </u>
          <note type="speaker" xml:id="i-766eb56680eae281-0">
            Anf. 83 INGELA NYLUND WATZ (S) replik:
          </note>
          <u who="ingela_nylund_watz_ce889e" xml:id="i-7b96391e1b06b253-1">
            <seg xml:id="i-43e954d7ab517c6a-0">
              Herr talman! Vi bygger naturligtvis våra budgetförslag på de
              realiteter som finns, och vår bedömning är att det går att göra
              en extra utdelning från Vattenfall. Vi har ungefär samma underlag
              för våra politisk-strategiska ekonomiska bedömningar som regeringen,
              eller rättare sagt exakt samma underlag.
            </seg>
            <seg xml:id="i-9c8d7eacdcbf80dd-0">
              Jag skulle kunna returnera frågan och säga: Vad är det som får
              Hans Rothenberg och den borgerliga majoriteten att tro att 2 miljarder
              i ett inlandsstöd, som alltså bara riktas till inlandet, kommer
              att ge de effekter som man eftersträvar? Vi har ju ännu inte sett
              regelverket för detta.
            </seg>
            <seg xml:id="i-c3f7e9631e26a504-0">
              Det handlar inte om att vi i oppositionen inte ser behovet av
              riskvilligt kapital. Frågan är i stället hur vi så att säga vill
              värka fram instrumenten. Vi tror på den här modellen. Det är betydligt
              större belopp, och det kommer att gynna hela landet. Det är ett
              instrument som ni saknar. Där står ni blanka.
            </seg>
            <seg xml:id="i-bf80c1b33c5353c4-0">
              Jag är inte ett dugg oroad över detta. Jag är mer oroad över
              att regeringen är så passiv när det gäller stödet för att utveckla
              svensk industri.
            </seg>
          </u>
          <note type="speaker" xml:id="i-3ffd9d6389f22e0b-0">
            Anf. 84 HANS ROTHENBERG (M) replik:
          </note>
          <u who="hans_rothenberg_353d06" xml:id="i-1fc59fb29ed7596f-8">
            <seg xml:id="i-05b1d4cda0062d78-0">
              Herr talman! När det gäller inlandsinnovation och det projektet
              för norra delen av Sverige finns det en klar och tydlig politisk
              tanke. Det är ett område, en del av Sverige, där det inte finns
              entreprenörskap och där det saknas lokalt och regionalt riskkapital.
              Där behövs det. Det är bra politik när man använder medel ur statsbudgeten
              till detta.
            </seg>
            <seg xml:id="i-a2ae9d1ec53e7378-0">
              Men nu gäller det Vattenfall. Vi har ju i diskussioner om statligt
              ägande fått kritik för att regeringen inte har tillräcklig koll
              på vad som händer i styrelserna. Från oppositionen har man föreslagit
              att man ska sätta en vakthund i varje styrelse, som ska ta reda
              på vad som egentligen händer. Har Socialdemokraterna en vakthund
              i Vattenfalls styrelse som har kunnat göra analysen att 5 miljarder
              går att plocka ur företagets kapital för att lägga på annat? Har
              man gjort den analysen, eller har den kommit fram på något annat
              sätt?
            </seg>
            <seg xml:id="i-f66ba0539ff46ccb-0">
              Vattenfall har enorma utmaningar om det är så att man till exempel
              ska avveckla kolkraftverken i Europa. Det är ju inget man kommer
              att tjäna pengar på. Det är snarare tvärtom. En av baksidorna
              med detta är just att man tjänar pengar på det som är smutsigast.
              Så ska man sälja det eller avveckla det och dessutom ta 5 miljarder
              att lägga på något annat. Om man ska ta ansvaret att avyttra kolkraften
              i Europa från Vattenfall skulle kanske de 5 miljarderna behöva
              gå åt andra hållet. Jag är fortfarande intresserad av att få höra
              hur analysen har gått till.
            </seg>
          </u>
          <note type="speaker" xml:id="i-42c7f417e1084a82-0">
            Anf. 85 INGELA NYLUND WATZ (S) replik:
          </note>
          <u who="ingela_nylund_watz_ce889e" xml:id="i-7b96391e1b06b253-2">
            <seg xml:id="i-3a1943bd69535738-0">
              Herr talman! Hans Rothenberg får väl fortsätta fundera över Vattenfall.
              Jag tror att han och andra kommer tillbaka till detta av det enkla
              skälet att det är en genialisk idé. Den är väl genomtänkt, och
              den skulle ge små och medelstora företag i Sverige väldigt mycket
              mer än ett osäkert förslag på 2 miljarder till inlandsinnovation,
              som ju inte ger förutsättningar för riskvilligt kapital att verka
              i hela landet.
            </seg>
            <seg xml:id="i-3f8e2ce15f560f8e-0">
              Jag säger inte att vi inte tycker att idén med de 2 miljarderna
              till inlandsinnovation är bra, men på samma sätt som Hans Rothenberg
              frågar hur vi har kommit fram till att vi skulle kunna göra en
              extra utdelning från Vattenfall på 5 miljarder skulle jag kunna
              returnera hans fråga, även om Hans nu inte har någon replikrätt.
              Vad är det för analys som ligger till grund för att det är just
              2 miljarder till inlandsinnovation som kommer att få företagen
              där att blomstra? Jag tror dess värre inte och det har vi också
              i utskottet fått erfara att regeringen var särskilt genomtänkt
              i detta. Det lär komma tillbaka hit till kammaren. Då får vi se
              vad det är för genialisk analys som regeringen har gjort på den
              punkten.
            </seg>
          </u>
          <note type="speaker" xml:id="i-af2e5d1861f114f7-0">
            Anf. 86 PER ÅSLING (C):
          </note>
          <u who="per_asling_f81bf3" xml:id="i-db4b2b525b59fdbf-0">
            <seg xml:id="i-7d1c6dbc50232c16-0">
              Herr talman! Jag tänker i dag uppehålla mig vid de mindre företagens
              förutsättningar att etableras och växa. Det är ett ämne av största
              angelägenhet, och jag vågar säga att det är en ödesfråga för Sverige.
              Fler och växande företag är i högsta grad ett samhällsintresse,
              något som berör oss alla. Det är det samlade värdet av vad företagen
              producerar som utgör grunden för välfärden. Det är värt att påminna
              om detta.
            </seg>
            <seg xml:id="i-2e720ddea069c1c9-0">
              I den allmänna debatten tenderar många att skilja mellan riktiga
              företag och vad man benämner levebrödsföretag. Men de så kallade
              levebrödsföretagen skapar mycket sysselsättning i vårt land, inte
              minst på landsbygden där dessa livsstilsföretag i många fall är
              en förutsättning för att man ska kunna bo kvar på hemorten. Enligt
              undersökningar som har gjorts är så många som tre av fyra företag
              i Sverige just sådana här livsstils- eller levebrödsföretag, och
              det vore djupt beklagligt att föra en diskussion om företagandet
              utan att ta dessa företags situation i beaktande.
            </seg>
            <seg xml:id="i-2585b4ad8daf435a-0">
              Under hela mitt liv har jag varit företagare och entreprenör.
              Jag har drivit företag själv. Jag har varit med och finansierat
              dem. Jag har suttit i styrelser, och jag har agerat rådgivare.
              Det finns givetvis många slutsatser att dra av de erfarenheterna,
              men den viktigaste är att en fungerande företagarpolitik börjar
              med finansieringsmöjligheter. För att underlätta nyföretagandet
              bör förändringar inom skattepolitikens område ske. Låt mig nämna
              två angelägna reformer: för det första införande av riskkapitalavdrag
              och för det andra skattefri avsättning i företagsuppstartskonton.
            </seg>
            <seg xml:id="i-9bc4c58ded65d7ca-0">
              Herr talman! Det startas en hel del företag i vårt land i en
              tydligt ökad takt, men betydligt färre växer och anställer fler.
              Vi halkar långsamt efter när det gäller innovationer. Just därför
              är det arbete med sikte på en sammanhållen innovationsstrategi
              som näringsministern har aviserat så oerhört viktigt. En förnyelse
              av företagandet är en förutsättning för att vi ska klara konkurrenskraften.
              Sverige behöver mer produktutveckling, fler innovationer och smarta
              investeringar. Vi ska vara i framkant av utvecklingen.
            </seg>
            <seg xml:id="i-425fa2d1db368f5c-0">
              Den viktigaste förklaringen till dagens läge är förmodligen hur
              tillgången till kapital ser ut i Sverige. Banker som bränt sig
              på vidlyftig och spekulativ utlåning drar sig för att ge lån ens
              mot säkerhet. Kreditmarknaden fungerar varierande i olika delar
              av landet, mycket beroende på värderingen av fastigheter. Privat
              riskkapital kommer sällan in i själva såddskedet, utan först senare
              då en verksamhet växer, och de statliga aktörerna är nästan mer
              konservativa än de privata finansiärerna.
            </seg>
            <seg xml:id="i-015bd517034d9f4d-0">
              Därför är det ett angeläget och välkommet steg som regeringen
              nu tar med genomförandet av flera åtgärder med sikte på riskkapitalförsörjningen.
              För mig som jämte är det naturligtvis särskilt välkommet att inlandsfonden,
              inlandsinnovation, blir en realitet efter beslut i den här kammaren.
              Övriga åtgärder, översynen av statens egna aktörer och uppdraget
              till myndigheten Tillväxtanalys att se över de mindre företagens
              tillgång till kapital, är angelägna åtgärder. Låt mig konstatera
              att det är viktigt och angeläget att se över de statliga aktörerna
              och att myndigheter själv arbetar rätt. Tillämpas rätt strategier
              och nyttjas de rätta verktygen? Det är frågor som bör ställas.
              För att bättre kunna stötta mindre företag är en stark regional
              närvaro av största vikt.
            </seg>
            <seg xml:id="i-c4afc97f6534df27-0">
              Herr talman! Ett gott företagsklimat kan sägas bestå av två delar.
              Den ena delen är de stora strukturella förutsättningarna, samhällsekonomisk
              stabilitet, ett totalt sett acceptabelt skattetryck, en fungerande
              arbetsmarknad och fungerande institutioner. Den andra delen är
              de mikroekonomiska förutsättningarna för företagandet, den konkreta
              tillgången på riskkapital, effekten av arbetsrättslig lagstiftning
              på den faktiska arbetsplatsen, följderna av högre arbetsgivaravgifter
              än i de flesta länder i vår omvärld, och så vidare.
            </seg>
            <seg xml:id="i-b2fa164bbc130322-0">
              I Sverige har vi utan tvekan varit ytterst framgångsrika i att
              trygga de strukturella och institutionella förutsättningarna för
              företagande. Sverige anses i dag vara ett av världens mest konkurrenskraftiga
              länder, och Sverige har klarat finanskrisen med bättre statsfinanser
              än något annat land i Europa. Att beskriva det som annat än en
              framgång för ett litet och utsatt land är otvetydigt att sätta
              politiken i debatten före verkligheten.
            </seg>
            <seg xml:id="i-f7de066e1a160a27-0">
              De åtgärder som vidtagits har lagt en bra grund för företagande
              i hela landet. Samtidigt kan det vara på sin plats att påminna
              om att företagens värld inte enbart består av makroekonomiska
              förutsättningar. Den består också av mikroekonomiska realiteter.
              I takt med att Sverige nu lämnar krishanteringen bör förutsättningarna
              för positiva åtgärder för ett ökande företagande stå högst på
              önskelistan.
            </seg>
            <seg xml:id="i-af16cb944ee5bffa-0">
              Jag ska inte uppehålla mig vid dessa frågor i någon längre utsträckning
              utan nöjer mig med att konstatera att de svenska företagens önskemål
              inte har förändrats särskilt mycket under de senare åren. Det
              som prioriteras är kostnaderna för att anställa i form av sänkta
              arbetsgivaravgifter, risken med att anställa och krångliga regler
              inte minst gällande skatter som riskerar att leda till fel och
              som kan kosta mycket att hantera för det enskilda företaget.
            </seg>
            <seg xml:id="i-67a2255be910a576-0">
              Herr talman! Som en avslutande observation ska jag kortfattat
              nämna några ord om energipolitik och företagande. Den rekordkalla
              inledningen på vintern har gett många i vårt land en påminnelse
              om hur det ser ut varje år i de norra delarna. Detta har lett
              till en diskussion om infrastruktur och tillgänglighet.
            </seg>
            <seg xml:id="i-268c629130dd8d6e-0">
              En annan konsekvens av den kalla vintern med låga nivåer i vattenmagasin
              och den usla driftsäkerheten för svensk kärnkraft är rejäla prisstegringar
              på el. För åtskilliga företag väntar mycket högre elkostnader
              för produktion och uppvärmning med påverkan på lönsamheten.
            </seg>
            <seg xml:id="i-51ae938418d450d3-0">
              Den uppkomna situationen visar en sårbarhet som inte bara hotar
              landets konsumenter utan också alla företag och därmed sysselsättningen.
              I ljuset av detta är näringsministerns initiativ att sätta press
              på energibolagen än mer välkommet.
            </seg>
            <seg xml:id="i-d17ffd0bbdef9404-0">
              I den uppkomna situationen höjs redan röster för mer kärnkraft.
              Det står naturligtvis var och en fritt att resonera om det. Men
              det löser inte dagens problem med energiförsörjning. För min del
              är slutsatsen klar. Det är nu angeläget att än mer skynda på utbyggnaden
              av de förnybara energislagen för en ökad mångfald på energimarknaden
              och bättre konkurrens som kommer att skapa starkare incitament
              för dem som driver kärnkraften att ta ansvar för tillgängligheten.
            </seg>
            <seg xml:id="i-fac6cfee667b11c1-0">
              Energiuppgörelsen ter sig nu än mer riktig. Det tredje förnybara
              benet prioriteras äntligen tack vare Centerpartiets medverkan.
              För hushåll och företag måste säkerheten sättas först. Det gäller
              tillgången på energileveranser, konkurrenskraftiga priser och
              miljöansvar.
            </seg>
          </u>
          <note xml:id="i-9e95b7110c819678-0">
            Låt mig avslutningsvis yrka bifall till utskottets ställningstagande.
          </note>
          <note type="speaker" xml:id="i-0ab406cc158a1b82-0">
            Anf. 87 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-6">
            <seg xml:id="i-99f9d51041c6b2af-0">
              Herr talman! Per Åsling var den enda borgerliga företrädaren
              som nämnde att företag skulle växa. Det har mest talats om att
              det ska bli fler företag men inte att företagen ska växa, och
              det tackar jag särskilt för. Jag kan ställa samma fråga som jag
              ställt till de flesta andra här. På vilket sätt ska företagen
              kunna växa? Vad är det regeringen vill sätta in för att företagen
              ska växa?
            </seg>
            <seg xml:id="i-9250384d8bc99508-0">
              Det andra är det som varit med i princip hela eftermiddagen som
              vi har diskuterat näringslivsfrågorna. Det gäller kapitalmarknaden.
              Förutom de 2 miljarderna till inlandsinnovation, vad är det man
              vill göra där? Det verkar som att man vill göra någonting, men
              det är inte så preciserat vad det är man vill göra och vilka åtgärder
              man har tänkt sig.
            </seg>
            <seg xml:id="i-448cd7f4be77377c-0">
              Vi kunde konstatera redan när den Folkessonska utredningen lades
              fram för nästan tre år sedan att det var en stor kritik. Det har
              också kommit rapporter från Riksrevisionen där man kan konstatera
              att de statliga insatserna är väldigt fragmentiserade. Detta kompletteras
              dessutom med att det finns en del regionala insatser som inte
              gör bilden särskilt mycket enklare för de företag som behöver
              kapital.
            </seg>
            <seg xml:id="i-1583c2ce443088b8-0">
              Därför är min fråga i sammanhanget: Vad är det konkret man vill
              göra på området? Vill man centralisera mer, eller vad är det man
              vill göra? Det andra är: På vilket sätt ska man få den privata
              marknaden att kunna gå in i sammanhanget? De är de frågor jag
              har just nu.
            </seg>
          </u>
          <note type="speaker" xml:id="i-2133a3771ed2137f-0">
            Anf. 88 PER ÅSLING (C) replik:
          </note>
          <u who="per_asling_f81bf3" xml:id="i-db4b2b525b59fdbf-1">
            <seg xml:id="i-6e3cf6be1e20c14a-0">
              Herr talman! Jag tackar Börje Vestlund för frågorna. Det är viktigt
              att flera saker åtgärdas för att få företagen att växa. En sak
              kan vara att angripa de statliga fragmenterade insatserna som
              Börje Vestlund kallar myndigheter som jobbar med statlig finansiering.
              Jag tycker väl att det är lite vårdslöst uttryckt. Jag vill påminna
              Börje Vestlund att det till mångt och mycket är en struktur som
              finns kvar från den tidigare socialdemokratiska regeringen.
            </seg>
            <seg xml:id="i-bd58cf9ae12ae8c1-0">
              Oavsett det gäller det att de statliga myndigheterna jobbar effektivt
              och har en väl fungerande inriktning på sitt arbete. Vad jag menar
              är att de statliga myndigheterna måste jobba mer med att hjälpa
              till att lösa finansieringsfrågor och med rådgivning. Det gör
              man redan i dag, men jag tror att det går att göra en hel del
              ytterligare. Detta är frågor som inte i första hand jag ska svara
              på, utan det är regeringen och ministrarna som Börje Vestlund
              bör ställa de frågorna till.
            </seg>
            <seg xml:id="i-3b472ae52d10b758-0">
              Om jag ska fortsätta att rangordna det Börje Vestlund nämnde
              är jag tämligen säker på att det är viktigt att minska trösklarna
              för anställning. Börje Vestlund har själv påtalat vikten av att
              få företag att anställa. Det är en viktig åtgärd liksom att titta
              över kostnaderna. Där är arbetsgivaravgifterna en fråga av stor
              vikt. Att göra det lättare att anställa till mindre kostnader
              är en prioriterad insats.
            </seg>
          </u>
          <note type="speaker" xml:id="i-5c77833453135bd8-0">
            Anf. 89 BÖRJE VESTLUND (S) replik:
          </note>
          <u who="borje_vestlund_809cde" xml:id="i-26b1648ecaf18348-7">
            <seg xml:id="i-954d139a3f2bfcfc-0">
              Herr talman! Det är klart att jag kommer att ställa frågorna
              till näringsministern. Men vi sitter väl här allihop eftersom
              vi har en idé om hur vi vill förändra samhället och göra det bättre.
              I vårt fall som sysslar med näringspolitik handlar det om hur
              vi vill se ett bättre näringslivsklimat i vårt land. Det är intressant.
              Jag är lite förvånad att Per Åsling inte svarade på det.
            </seg>
            <seg xml:id="i-b657878ecc07276d-0">
              Den andra fråga jag vill ta upp i denna replikomgång är sårbarheten
              när det gäller energimarknaden.
            </seg>
            <seg xml:id="i-2cb3e7b7cb855b89-0">
              Då måste ändå frågan ställas: På vilket sätt blir vårt system
              mindre sårbart genom att man öppnar en gemensam energimarknad
              med hela Europa? På vilket sätt blir vi mindre sårbara, och på
              vilket sätt kan vi lösa framför allt den energiintensiva industrins
              problem? Det gäller egentligen situationen för alla företag och
              även hushållen, och det handlar om prisnivån. Elpriset blir ju
              en större och större fråga. Nästan för varje år som har gått under
              de år jag har suttit i den här riksdagen jag tror att vi har suttit
              lika länge, Per Åsling och jag har frågan vuxit i intensitet.
            </seg>
          </u>
          <note type="speaker" xml:id="i-86c188a017a2db8c-0">
            Anf. 90 PER ÅSLING (C) replik:
          </note>
          <u who="per_asling_f81bf3" xml:id="i-db4b2b525b59fdbf-2">
            <seg xml:id="i-eb0b5dd46a7cdcbd-0">
              Herr talman! Energifrågan är oerhört central, och jag är tacksam
              att Börje Vestlund lyfter fram den. Jag konstaterade i mitt anförande
              att det är angeläget att öka tillgången på förnybar, säker energi.
              Den utbyggnad som nu har skett under senare tid skulle ha kunnat
              starta mycket tidigare. Jag välkomnar den, men jag beklagar att
              investeringen i den klimatsmarta förnybara energin inte har skett
              tidigare. Vi ser nu konsekvenserna i form av det stora beroendet
              av kärnkraften. Den är illa fungerande, och det är det som för
              tillfället höjer priserna.
            </seg>
            <seg xml:id="i-6dd41dfdc90d73c4-0">
              När det gäller energipolitiken är jag är glad att kunna konstatera
              att visa energislag, inte minst bioenergin, har vuxit starkt.
              Det gör att bioenergin nu står för en större del av den svenska
              energibalansen än vad vattenkraft och kärnkraft gör tillsammans.
              Denna sektor måste lyftas upp ännu mer. Bioenergin är dessutom
              större än vad det fossila bränslet är.
            </seg>
            <seg xml:id="i-768f26ad5d187b5b-0">
              Vi vill ha en fortsatt satsning på det förnybara, för det är
              det vi i Sverige snabbast kan bygga ut på energiområdet. Det innebär
              dessutom en trygghet i leveranser och en trygghet i att det är
              en miljöriktig och klimatsmart satsning.
            </seg>
          </u>
          <note type="speaker" xml:id="i-f6a1387e0bd32235-0">
            Anf. 91 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-5">
            <seg xml:id="i-06eee9c0cd945fb4-0">
              Herr talman! Jag kan dela Per Åslings uppfattning om att energipolitiken
              är grunden för en framgångsrik näringspolitik. Den är grunden
              för väldigt mycket här i livet.
            </seg>
            <seg xml:id="i-b4d4b3679eeae69f-0">
              Men att nuvarande regeringsrepresentant tar åt sig äran för satsningen
              på bio- och kraftvärme här i Sverige är väl ändå att ta i. Den
              satsningen gjordes för oerhört många år sedan, under den period
              då det fanns en energiöverenskommelse mellan Socialdemokraterna,
              Centerpartiet och Vänsterpartiet. Det gäller att vara riktigt
              sann här.
            </seg>
            <seg xml:id="i-d2c0750c63c86666-0">
              Jag misstror inte Per Åsling över huvud taget när han talar om
              vikten av att satsa på det förnybara. Jag vet att det är många
              centerpartister som vill det. Du säger också att det är ert bidrag
              i energiöverenskommelsen, och då får man köpa kärnkraften.
            </seg>
            <seg xml:id="i-2a1b2d136467ac85-0">
              Men jag ställde frågan till Vattenfalls vd: Finns det någon motsättning
              mellan satsning på kärnkraft och det förnybara? Då svarade han:
              Ja, det finns det uppenbarligen. Det kan finnas en motsättning.
            </seg>
            <seg xml:id="i-46f75f587aa92d51-0">
              Det är självklart; den motsättningen är tydlig, och jag tror
              att det är viktigt att se detta.
            </seg>
            <seg xml:id="i-c04857b0b4d2c0e2-0">
              En annan del av detta är att Per Åsling pratar mycket om egenföretagare
              och deras vikt. Det är ingen homogen grupp. Det finns de som är
              egenföretagare mer i form av att man driver ett levebrödsföretag.
              Men det finns också de som vill växa men inte vågar göra det därför
              att de ser att risken är för stor. En av de frågor som många egenföretagare
              pratar om är sjuklönekostnaden vid en eventuell anställning. Är
              ni beredda från regeringens sida att se över denna fråga och komma
              med förslag som underlättar för egenföretagare att anställa med
              tanke på sjuklönekostnaden?
            </seg>
          </u>
          <note type="speaker" xml:id="i-223c2d4490ba74e6-0">
            Anf. 92 PER ÅSLING (C) replik:
          </note>
          <u who="per_asling_f81bf3" xml:id="i-db4b2b525b59fdbf-3">
            <seg xml:id="i-0ca23acea23741b3-0">
              Herr talman! Jag tackar Kent Persson för frågorna. Jag tackar
              också för att du ger Centerpartiet kredit när det gäller satsningar
              på det förnybara. Om vi tittar runt i vår omvärld ser vi en ordentlig
              utbyggnad av förnybara energikällor. Jag tror att vindkraften
              är det energislag som globalt sett har starkast utveckling i dag.
              Vi vet att i vår omvärld i Europa satsas det mycket just på detta
              energislag. Det är glädjande och angeläget.
            </seg>
            <seg xml:id="i-c4fd2bf0caef3a8f-0">
              Bioenergin har jag kommenterat tidigare. Ett skogsland som Sverige
              har så klart en stor potential där. Kopplat till bioenergin vill
              jag också nämna biogasen. Det råder en ständig brist på biogas
              på tankställena runt om i landet, inte minst i Mälardalen. Det
              är viktigt att det sker en snabb utbyggnad. Det fina med biogasen
              är dessutom att det ofta är fråga om avfall som konverteras till
              bränsle.
            </seg>
            <seg xml:id="i-5dddd00051f5e54c-0">
              Jag ser den svenska energiuppgörelsen som att det nu är stort
              fokus på att stärka det förnybara. Det är de förnybara energikällorna
              som snabbt kan bidra till att öka tillgången på energi i Sverige.
              Det får ses som ett svar på den fråga som jag fick om energin
              kärnkraft kontra förnybart.
            </seg>
          </u>
          <note type="speaker" xml:id="i-d84d2e20fcc6be04-0">
            Anf. 93 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-6">
            <seg xml:id="i-532c1bedc580a9b1-0">
              Herr talman! Det är klart att jag ger Centerpartiet kredit för
              satsningen på det förnybara, för det faller tillbaka även på Vänsterpartiet.
              Satsningen vilar ju på den energiuppgörelse som varade under elva
              års tid och där även Miljöpartiet och Socialdemokraterna var med
              och bidrog.
            </seg>
            <seg xml:id="i-df11c56ce4f1ad26-0">
              Det finns en rad hinder för att detta ska ta fart. Det är en
              viktig del också i en satsning på framför allt landsbygdskommunerna,
              där det finns möjlighet att utveckla för företagarna när det gäller
              det förnybara. Men vi har en rad utmaningar som vi står inför.
            </seg>
            <seg xml:id="i-3dc70ec17e2fbedf-0">
              Hur löser vi frågan om effekterna av uttagsbeskattningen på vindkraftskooperativen?
              Den frågan är fortfarande inte löst trots att Maud Olofsson för
              drygt sju månader sedan med anledning av De rödgrönas förslag
              att snabbutreda detta och jag återger vad hon sade fritt ur minnet
              sade att det är att dra frågan ur långbänk. Jag trodde att det
              innebar att det skulle komma något förslag.
            </seg>
            <seg xml:id="i-c69fdc8ae478121b-0">
              Den andra frågan när det gäller vindraft gäller missbruket av
              det kommunala vetot, som nu inte bara vi i De rödgröna och Vänsterpartiet
              har tagit upp utan också Energimyndigheten. Myndigheten har i
              skarpa ordalag kritiserat kommunernas misskötsel av det kommunala
              vetot.
            </seg>
            <seg xml:id="i-1f18c78befe9342c-0">
              Är ni beredda från regeringens håll att göra någonting för att
              underlätta utbyggnaden av vindkraften här i Sverige? Det påskyndar
              också omställningen och skapar nya jobb och nya företag, inte
              minst i landsbygdskommunerna.
            </seg>
          </u>
          <note type="speaker" xml:id="i-cf6ddc9ce72593a6-0">
            Anf. 94 PER ÅSLING (C) replik:
          </note>
          <u who="per_asling_f81bf3" xml:id="i-db4b2b525b59fdbf-4">
            <seg xml:id="i-acc5874728fac06c-0">
              Herr talman! Jag ser satsningen på vindkraft som en prioriterad
              fråga. Det torde inte ha gått att ta miste på det.
            </seg>
            <seg xml:id="i-eaaca2bda58cb635-0">
              Förändringen av lagstiftning när det gäller tillståndsprövning
              gjordes med syfte att underlätta och skynda på hanteringen. Men
              nu går det alltför trögt på vissa ställen. Det är klart att man
              måste följa detta faktum.
            </seg>
            <seg xml:id="i-34f32e4d3a9039fb-0">
              Till syvende och sist är det fråga om att i förändringar värdera
              kommunernas roll och det kommunala självstyret kontra det nationella
              intresset av att vindkraften byggs ut i större omfattning. Jag
              utgår ifrån att man noggrant följer utvecklingen från berört departement.
            </seg>
            <seg xml:id="i-364ff470f7d2414b-0">
              När det gäller uttagsbeskattningen har vi från Centerpartiets
              sida lagt fram ett konkret förslag. Vi har fått en stark uppbackning
              från berörda organisationer bransch- och intresseorganisationer
              som jobbar för de ekonomiska vindkraftsföreningarna. Jag hoppas
              att vi där kan komma till ett resultat och därmed komma till skott.
            </seg>
            <seg xml:id="i-708cbf243b219322-0">
              Det må vara att det inte är så stor del av vindkraften som i
              dag produceras i de ekonomiska föreningar som driver vissa vindkraftverk,
              men det finns ett intresse av att sprida ägandet av vindkraften
              och på så sätt skapa en större lokal legitimitet. Då måste den
              frågan åtgärdas.
            </seg>
          </u>
          <note xml:id="i-ebcba77ae4197df6-2">
            Överläggningen var härmed avslutad.
          </note>
          <note xml:id="i-ac838835dc0ddb6e-0">
            14 § Regional tillväxt
          </note>
          <note xml:id="i-aa072a78a235c1f7-3">
            Föredrogs
          </note>
          <note type="speaker" xml:id="i-13a97d32e6ca93e4-0">
            Anf. 95 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-50ab49449fbcbe88-0">
            <seg xml:id="i-d4f41dd05a330e56-0">
              Herr talman! Häromdagen röstade vi ned regeringen i en fråga
              som hade att göra med hur mycket pengar man skulle använda till
              den statliga förvaltningen, inte minst borta på departementen.
              Det är så att vi har fått fler ministrar i regeringen. Vi har
              bland annat fått en IT- och regionminister.
            </seg>
            <seg xml:id="i-7c52951c8e4cd9b6-0">
              Jag har haft förmånen att arbeta med de här frågorna och är inne
              på femte året nu. De fyra föregående åren visade sig inte den
              tidigare ministern i kammaren. Man skulle kunna tro att det berodde
              på att hon hade ett antal arbetsområden som gjorde att hon inte
              hann med, men hon lyckades vara borta varje gång.
            </seg>
            <seg xml:id="i-e06158d3d3ae9c14-0">
              I dag har den nya ministern, Anna-Karin Hatt, möjlighet att vara
              med i den här diskussionen. Hon har i andra sammanhang uttryckt
              hur viktigt det här området är, men hon dyker inte upp.
            </seg>
            <seg xml:id="i-08feba8e25694239-0">
              Statsministern och utrikesministern har påpekat att det beslut
              vi fattade kommer att få stora konsekvenser. Jag kommer härmed
              att ge dem ett besparingsförslag. Börja med att ta bort den här
              ministern och de personer som arbetar runt henne. Är det så att
              hon inte tänker engagera sig i de här frågorna lär inte den delen
              av departementet behövas.
            </seg>
            <seg xml:id="i-9b63aa0a0c3e3bd9-0">
              Jag tycker att det var en väldigt dålig start, tyvärr. Det kan
              väl ni som arbetar ihop med henna tala om för henne. Vi vill gärna
              se henne här i kammaren så att vi kan föra en vettig diskussion
              om de här frågorna, som vi alla tycker är viktiga.
            </seg>
            <seg xml:id="i-ed7b0f7da639a7cb-0">
              Herr talman! Vi socialdemokrater vill göra den regionala utvecklingspolitiken
              till en central fråga där konsekvenserna för den regionala utvecklingen
              blir en ständigt närvarande aspekt i utformningen av strategiska
              politiska beslut. Detta förutsätter i sin tur en väl fungerande
              samordning mellan olika politikområden och mellan olika politiska
              nivåer, inte minst ministrar. Den nationella nivån måste aktivt
              samverka med regioner och kommuner för att skapa bästa möjliga
              utvecklingsmöjligheter.
            </seg>
            <seg xml:id="i-cf429123a3697d19-0">
              Herr talman! Vi socialdemokrater accepterar inte att regionalpolitiken
              reduceras till en politik utan ambitioner. Vi vill ha en kraftfull
              regionalpolitik som antar utmaningen att formulera övergripande
              tillväxt- och utvecklingsstrategier för hela landet. En landsända
              ska inte ses isolerad från en annan.
            </seg>
            <seg xml:id="i-cc3ce001149de217-0">
              Företag, naturresurser och arbetskraft återfinns i alla delar
              av landet och de är sinsemellan sammanlänkade i ett komplext system
              av produktion och transporter som knyter Sverige samman. För oss
              socialdemokrater är det därför oerhört angeläget att solidariteten
              mellan Sveriges regioner finns kvar. Vår solidariskt uppbyggda
              välfärd, där det kommunala skatteutjämningssystemet spelar en
              viktig roll, bidrar ytterligare till att stärka de ekonomiska
              banden mellan olika delar av landet. En fortsatt kommunalekonomisk
              utjämning är därför ett nödvändigt verktyg för att vi ska kunna
              fortsätta att garantera en likvärdig kvalitet i välfärdstjänsterna
              oavsett var i landet man bor.
            </seg>
            <seg xml:id="i-0499d0e58b06dc46-0">
              Herr talman! Det starka ömsesidiga beroendet mellan Sveriges
              olika landsändar innebär att regionalpolitiken måste söka lösningar
              på såväl de snabbväxande storstädernas problem som de svåra välfärdsutmaningar
              som väntar många mindre regioner som tampas med kraftigt minskande
              befolkning, hög strukturell arbetslöshet och skev åldersstruktur.
            </seg>
            <seg xml:id="i-31105c949471c67d-0">
              Herr talman! En annan grundläggande slutsats är att varannan
              svensk faktiskt återfinns varken i storstad eller i genuin gles-
              eller landsbygd. Nej, herr talman, halva befolkningen lever i
              det som alltför länge har varit regionalpolitikens blinda fläck,
              de medelstora regionerna. Här återfinns sannolikt framtida tillväxtregioner
              och regioner som, utan en kraftfull politik, på sikt kan få problem
              att hantera ett snabbt tilltagande internationellt konkurrenstryck.
            </seg>
            <seg xml:id="i-ea065f71b8c162fe-0">
              Herr talman! Under den gångna mandatperioden har vi socialdemokrater
              arbetat fram en regionalpolitik som vilar på en analys av vad
              som driver regional utveckling och hur den globaliserade ekonomin
              kan komma att rita om den tillväxtpolitiska kartan. Vår övergripande
              regionalpolitiska målsättning ligger dock fast: Socialdemokraternas
              utgångspunkt är att den ekonomiska tillväxten är summan av tillväxten
              i landets alla delar och att de statliga insatserna måste vara
              inriktade på att regionerna ska få möjlighet att växa och utvecklas
              efter sina särskilda förutsättningar. Den regionala utvecklingspolitiken
              ska bidra till att skapa en hållbar utveckling i hela landet,
              med väl fungerande och hållbara arbetsmarknadsregioner och en
              god servicenivå i alla delar av landet.
            </seg>
            <seg xml:id="i-31620692fba06a44-0">
              Herr talman! Jag ska därför ta upp ett antal exempel på nödvändigheter.
            </seg>
            <seg xml:id="i-656f0d269a560ec1-0">
              För att ha den här goda servicenivån måste vi lyckas med att
              se till att vi får en satsning på utbildning och forskning i hela
              landet. Vi behöver bra infrastruktur som gör det möjligt att arbetspendla
              och skapa större och mer slagkraftiga arbetsmarknadsregioner.
              Vi måste få en större utväxling av de resurser som kanaliseras
              via EU-programmen. Vi måste värna om de grundläggande samhällsfunktionerna
              så att tillgängligheten finns, oavsett var man bor i landet. Det
              är nödvändigt att solidariteten mellan Sveriges regioner finns
              kvar.
            </seg>
            <seg xml:id="i-d56f33dac10125f2-0">
              Bostadsmarknaden är av avgörande betydelse för regionernas utveckling.
              Nästan alla nya jobb växer fram i små och medelstora företag.
              Därför är insatser för att tillvarata de mindre företagens förmåga
              att anställa och växa ett prioriterat område.
            </seg>
            <seg xml:id="i-57738b01f521c29e-0">
              Herr talman! Som ni märker finns det mycket att göra, och ett
              stort ansvar vilar därför på oss som är med och tar beslut i denna
              kammare. Socialdemokraterna vill därför att regionalpolitiken
              ska få ett större utrymme och en större betydelse i den politiska
              debatten. Jag vill därför yrka bifall till de socialdemokratiska
              förslagen och reservationerna.
            </seg>
          </u>
          <note type="speaker" xml:id="i-5a217ea5b1ad048e-0">
            Anf. 96 MARIA WETTERSTRAND (MP):
          </note>
          <u who="maria_wetterstrand_c07fc0" xml:id="i-e249c59ab310a480-3">
            <seg xml:id="i-02f07057983b107c-0">
              Herr talman! Jag vill börja med att säga till representanter
              för regeringspartierna att jag visserligen gärna hade sett att
              ministern hade varit här men att jag inte önskar att ni från min
              sida framför någon hälsning att antingen kommer hon hit eller
              också kan hon lämna sin post. Jag tror att hon är en fullt vuxen
              och kapabel människa att själv avgöra var hon gör bäst nytta.
            </seg>
            <seg xml:id="i-33aea83f061ead7c-0">
              I valet i september 2010 hade Miljöpartiet stora framgångar i
              hela landet, inte minst på landsbygden. Vi fick då mandat i många
              kommuner där vi tidigare inte har varit representerade och vi
              stärkte vår representation kraftigt på andra håll.
            </seg>
            <seg xml:id="i-b515045295d6ffa4-0">
              Ökningen var faktiskt procentuellt sett högre i mindre kommuner
              än i storstadskommunerna. Vi gjorde vårt bästa val någonsin i
              varenda kommun i hela landet med undantag för att vi inte nådde
              upp till 44 procent i Kalix den här gången.
            </seg>
            <seg xml:id="i-ee89257549a86fdf-0">
              Miljöpartiet är och förblir ett parti för både stad och landsbygd.
              Alla är vi beroende av att stat och kommuner klarar av att ta
              sin del av ansvaret för att skapa en ekologiskt hållbar framtid.
              Ett misslyckande på miljöområdet påverkar oss alla, och vi har
              ett gemensamt ansvar.
            </seg>
            <seg xml:id="i-2b659380a968a03e-0">
              Det är inte heller så att insatser för storstäderna gör det svårare
              för en levande landsbygd, och insatser för landsbygden står inte
              emot starka och livskraftiga storstäder. Det finns tvärtom en
              positiv symbios mellan stad och landsbygd som är uppenbar och
              där vi är beroende av varandra för att klara oss. Alldeles särskilt
              är vi som bor i städerna naturligtvis beroende av landsbygden.
              Brukandet av resurser som skog, vattenkraft, jordbruksmark och
              mineraler är grundläggande för att Sverige ska vara det land som
              vi är i dag.
            </seg>
            <seg xml:id="i-00f484bbb4352345-0">
              Förutsättningarna för att leva och arbeta på landsbygden liksom
              i alla delar av Sverige förändras hela tiden. Det blir både enklare
              och svårare.
            </seg>
            <seg xml:id="i-c21f7aefbadf252d-0">
              Ser vi på landsbygden har möjligheterna att transportera sig
              förbättrats avsevärt de senaste decennierna, med undantag för
              järnvägstrafiken som skulle behöva betydligt större insatser.
              Men detta leder till större arbetsmarknadsregioner och större
              frihet att bosätta sig var man vill och ändå kunna ta sig till
              jobbet. Utbyggnaden av regionala högskolor ger en möjlighet till
              högre utbildning för fler, även för dem som inte vill flytta långt.
            </seg>
            <seg xml:id="i-06fbaf70386704d4-0">
              Informationstekniken gör det möjligt att distansarbeta, att kunna
              delta i globala sammanhang på lokal nivå, att distansstudera,
              att driva företag via nätet och att hålla kontakt med människor
              långt borta. I vissa delar av landet används IT för att ge mervärde
              i vården genom att viss service kan ges på distans och minska
              behovet av resor.
            </seg>
            <seg xml:id="i-335c4ce09b97519c-0">
              Samtidigt finns en del problem. Tillgängligheten till service,
              myndigheters kontor, banker, bensinmackar och närbutiker minskar,
              delvis som en följd av att utvecklingen har gjort många saker
              enklare. Att resandet är lättare gör att fler väljer att handla
              på stormarknaden eller tanka på en större mack inne i stan. IT
              gör att fler väljer att använda banken i datorn eller i mobiltelefonen.
            </seg>
            <seg xml:id="i-f164224b69a82ef1-0">
              Regionalpolitiken syftar till att skapa tillväxt, konkurrenskraft,
              entreprenörskap och sysselsättning i hela landet. Det mesta av
              detta sker naturligtvis helt utan statens inblandning genom människors
              arbete runt om i landet, genom företag, stora och små, genom kommuner,
              byalag, föreningsliv, organisationer och enskilda människor som
              gör en insats i just sin del av landet.
            </seg>
            <seg xml:id="i-c8d306f1ac943128-0">
              Trots detta avsätter staten 3 ½ miljard av skattebetalarnas pengar
              för att satsa på regional tillväxt. En av de största posterna
              här är EU:s strukturfonder som ligger på 1 ½ miljard.
            </seg>
            <seg xml:id="i-d3c36b9d1e5a5410-0">
              Det finns två perspektiv som är lite av skiljelinjer i diskussionen
              om regionalpolitiken ett uppifrånperspektiv med ett stort mått
              av statlig och överstatlig styrning och ett underifrånperspektiv
              som tar sin utgångspunkt i lokal demokrati och att värna regionala
              styrkor och olikheter.
            </seg>
            <seg xml:id="i-da7bd34da1caa1cf-0">
              Dagens regionalpolitik, eller politik för regional tillväxt,
              är till största delen ett exempel på ett uppifrånperspektiv. Bara
              namnet tyder på att statens övergripande önskan är att regionerna
              runt om i landet i första hand ska bidra till den nationella tillväxten.
              Det kan låta logiskt. Man skulle också kunna resonera utifrån
              termer av trivsel för dem som bor i hela landet, god service,
              tillvaratagande av individuell skaparkraft och möjligheterna för
              hela Sverige att bidra till målet om ekologisk hållbarhet.
            </seg>
            <seg xml:id="i-b8ce1134a93bd2f4-0">
              Men det tydligaste exemplet på att budgeten styrs av ett uppifrånperspektiv
              är just att den största delen av pengarna, 1 ½ miljard, är pengar
              som är kopplade till EU:s strukturfonder.
            </seg>
            <seg xml:id="i-1d55858dc8005b0c-0">
              Det är fortfarande oklart vilken effekt dessa satsningar har
              för att bidra till en långsiktig regional utveckling, eller snarare
              har de flesta utredningar svårt att påvisa någon sådan långsiktig
              effekt. Medan projekten pågår skapar de naturligtvis sysselsättning.
              Men hur det är därefter är mycket oklart. Hur många andra delar
              av statens budget skulle vi acceptera att lägga 1 ½ miljard på
              med sådana utvärderingar?
            </seg>
            <seg xml:id="i-8e98d8081f31a145-0">
              Eftersom varje satsad krona från EU dessutom kräver medfinansiering
              innebär det att stora summor ytterligare från bland annat kommunerna
              används för att få tillgång till strukturfondsmedlen. Det är lite
              förrädiskt eftersom varje inblandad aktör känner att det är någon
              annan som betalar. Staten känner att det är EU som betalar, kommunerna
              känner att det är staten som betalar, och företagen eller människorna
              som deltar i projekten ser att pengarna finns där att söka. Men
              sammantaget innebär det att ungefär 3 miljarder spenderas, och
              det är någon som betalar.
            </seg>
            <seg xml:id="i-573ba2da8243744f-0">
              Just nu sker det en översyn inom EU av dessa strukturfonder.
              De är beslutade fram till 2013. Det är svårt att förändra under
              innevarande period. Men nu ska man ha en öppen process som ska
              leda till en reformering.
            </seg>
            <seg xml:id="i-66167e0270d97ae4-0">
              Jag hoppas att den svenska regeringen väljer en tydlig linje
              inför denna reformering och om vad som ska hända därefter.
            </seg>
            <seg xml:id="i-9e340e9f05ab1470-0">
              För det första bör EU:s satsningar via strukturfonderna minska
              kraftigt till förmån för mer av ett underifrånperspektiv. Det
              är inte ett lämpligt sätt att spendera skattepengar på att beslutsfattare
              sitter i Bryssel och räknar ut hur mycket pengar de olika länderna
              ska spendera på regional utveckling och med vilken inriktning
              det ska ske. Det är en tredjedel av EU:s budget.
            </seg>
            <seg xml:id="i-e3b40e5188ee1e94-0">
              Var finns behovsanalysen? Vem är det som har bett om pengarna
              från första början? Vilka av dem som försöker bedriva företagsverksamhet,
              söker sysselsättning eller vill stärka konkurrenskraften i landets
              olika regioner hade valt just EU:s sätt att spendera dessa drygt
              3 miljarder om året? Vad vet EU om behoven i Sveriges regioner
              som vi inte vet?
            </seg>
            <seg xml:id="i-20d6aab19a2fa890-0">
              För det andra bör de pengar som spenderas, som blir kvar, gå
              till smarta och långsiktiga investeringar som kan bidra till att
              uppnå EU:s miljömål, sådana investeringar som är av intresse för
              EU, snarare än för de enskilda medlemsstaterna, och därför lämpar
              sig för att beslutas om på just EU-nivå. Inte en skattekrona ska
              gå till att öka beroendet av eller förlänga eran av fossila bränslen.
            </seg>
            <seg xml:id="i-f423b0c93b4b63c0-0">
              För det tredje måste dessa beslutsprocesser liksom genomförandet
              av stödprojekt ske med stor öppenhet. Det ska vara möjligt att
              granska vad dessa pengar går till och analysera hur effektivt
              de används. Det minskar risken för korruption och ineffektivitet.
            </seg>
            <seg xml:id="i-c6b3e8f849fdf418-0">
              Jag vill se en tydlig regeringslinje när det gäller hur EU:s
              strukturfonder ska användas efter 2014.
            </seg>
            <seg xml:id="i-9d683b3882a48e5c-0">
              I övrigt är det uppenbart att skillnaden mellan oppositionen
              och regeringen när det gäller budgeten för regional tillväxt är
              ganska liten. De viktigaste delarna av den politik som bidrar
              till att utveckla regionerna i hela Sverige bedrivs inom andra
              politikområden och ligger under andra budgetposter. På transportområdet
              återfinns till exempel den kraftigt ökade satsningen på järnvägarna,
              tågen och godstrafiken som vi rödgröna vill göra i hela landet.
              För norra Sveriges del finns satsningen på Norrbotniabanan som
              ensamt antagligen skulle vara den mest effektiva utvecklingssatsningen
              på den regionen som vi över huvud taget kan göra.
            </seg>
            <seg xml:id="i-589a01f5705a85d5-0">
              Småföretagarpolitiken är mycket viktig för att skapa möjligheter
              för entreprenörer i hela landet att förverkliga sina idéer.
            </seg>
            <seg xml:id="i-b3a7dc2db789c209-0">
              Utbildningspolitiken kan, förutom att erbjuda utbildningsmöjligheter,
              bidra till att den verksamhet som bedrivs vid de regionala högskolorna
              kan utvecklas i samarbete med näringslivet och med det omgivande
              samhället till nytta för många.
            </seg>
            <seg xml:id="i-1a0c4ae9a88fdb3d-0">
              I detta betänkande som rör regionalpolitiken finns det tre konkreta
              saker som Miljöpartiet föreslår som skulle göra en liten skillnad,
              men ändå en skillnad, för de boende på landsbygden.
            </seg>
            <seg xml:id="i-903ba12c1e7caf05-0">
              Vi anser att det är rimligt att de regioner där vattenkraft och
              storskalig vindkraft finns eller byggs framöver också ska få en
              större del tillbaka av de statliga intäkter som kommer från den
              verksamheten.
            </seg>
            <seg xml:id="i-cbd92a6559fe332f-0">
              Vi vill se ett tillfälligt stöd för att få fler biogaspumpar
              i landet. Här är majoritetens svar att det inte behövs för att
              det finns så lite biogas. Nu har vi, dock på andra budgetområden,
              förslag som även skulle leda till en ökad produktion av biogas.
              Det hade därför varit fullt möjligt att bifalla båda dessa delar
              så hade vi brutit ett moment 22.
            </seg>
            <seg xml:id="i-f2e385a90881a477-0">
              Vi anser också att regeringens satsning på grundläggande kommersiell
              service i glesbygden behöver utökas. Den är i ett uppbyggnadsskede,
              och förhoppningen är att stödet inte ska behöva permanentas på
              den nivån. Men i detta läge föreslår vi 30 miljoner ytterligare.
            </seg>
          </u>
          <note xml:id="i-31ee0c99c6faeabb-0">
            Jag yrkar bifall till reservation 7.
          </note>
          <note type="speaker" xml:id="i-cf48a85e942c6877-0">
            Anf. 97 KENT PERSSON (V):
          </note>
          <u who="kent_persson_8dd737" xml:id="i-0642b82f8c549110-7">
            <seg xml:id="i-54152341699da897-0">
              Herr talman! Jag börjar med att yrka bifall till reservationerna
              2 och 5, men jag står givetvis bakom samtliga Vänsterpartiets
              reservationer.
            </seg>
            <seg xml:id="i-3fb6e6d82226aa41-0">
              I regeringens budgetproposition kan man läsa att hela Sveriges
              utvecklingskraft, hållbara tillväxtpotential och sysselsättningsmöjligheter
              ska tas till vara.
            </seg>
            <seg xml:id="i-5ca338e9ad16c09d-0">
              Vidare står det: Genom lokalt och regionalt inflytande för statliga
              tillväxtresurser ska regionalpolitiken stärkas.
            </seg>
            <seg xml:id="i-db2c8a15325a8852-0">
              I en av punkterna i sammanfattningen står det att det ska vara
              en god tillgång till kommersiell och offentlig service för medborgarna
              och företagen i alla delar av landet.
            </seg>
            <seg xml:id="i-ced9d5c7eb136014-0">
              Vem håller inte med om detta?
            </seg>
            <seg xml:id="i-4c2eec3c03f7e31f-0">
              Det här är ju bara ord. Tittar vi lite grann på resultatet av
              regionalpolitiken och den satsning som har skett, inte bara under
              de fyra år som har gått utan under en rad av år, har befolkningen
              minskat, vilket har lett till en åldrad befolkning, att ungdomen
              har flyttat från landsbygdskommunerna och arbetskraftsbrist.
            </seg>
            <seg xml:id="i-dc431cd5a73a6574-0">
              Det här visar att det är ett ganska svårt område. Tittar vi ut
              över resten av världen kan vi se att den urbanisering som sker
              har inneburit att över 50 procent av världens befolkning i dag
              bor i städer, trots att politiken många gånger har ett annat syfte
              och ett annat mål. Det visar också att det är ett område som det
              är ganska svårt att hålla på med.
            </seg>
            <seg xml:id="i-093c6595b439ed68-0">
              Vänsterpartiet menar ändå att det finns möjligheter, enorma möjligheter,
              att bromsa utvecklingen och förhoppningsvis vända den. Det finns
              landsbygdsregioner i Sverige som har lyckats med det, genom en
              strategiskt viktig och riktig politik som ofta har byggt på lokala
              initiativ, och inte alltid på uppifrånperspektiv.
            </seg>
            <seg xml:id="i-ad122e519cb4db5e-0">
              Vi ser i Vänsterpartiet fyra huvudmål för regionalpolitiken:
            </seg>
            <seg xml:id="i-ec6047cd83de2399-0">
              Jag kommer att beröra några av dessa områden lite senare.
            </seg>
            <seg xml:id="i-06524c66c948cffb-0">
              Jag menar att det finns goda möjligheter här. Mycket av våra
              basresurser, naturresurser, finns just i dessa områden. Det är
              skogen, malmen och besöksnäringen, som har möjligheter att växa
              ytterligare.
            </seg>
            <seg xml:id="i-edff724fb9ede872-0">
              För att tillgodogöra sig alla dessa sammanlagt mycket stora utvecklingsmöjligheter
              behöver i första hand staten men också andra aktörer, som de privata
              och kooperativa företagen samt kommunerna, skapa en långsiktig
              strategi för att göra Sveriges landsbygdsregioner till mer attraktiva
              framtidsmiljöer för människor i Sverige och övriga länder.
            </seg>
            <seg xml:id="i-d9aaca00c9609a7e-0">
              Till de insatsområdena hör följande områden.
            </seg>
            <seg xml:id="i-75c51e2aac69a7c0-0">
              Det behövs en väl fungerande infrastruktur i hela landet. Utan
              en sådan är det svårt att göra övriga insatser uthålliga och trovärdiga.
              Det faller om vi inte har en infrastruktur. Det handlar inte bara
              om vägar och järnvägar, utan också om telekommunikationer. Har
              vi inte den basen spelar det ingen roll vilka insatser vi gör
              när vi yrkar medel. Då löser vi inte det. Grunden för att skapa
              större arbetsmarknadsregioner, grunden för folk att kunna bo på
              en ort och jobba på en annan ort och grunden för ett näringsliv
              att kunna växa är att det finns en infrastruktur.
            </seg>
            <seg xml:id="i-b8588e4cd7955678-0">
              Det behövs också en finansiell infrastruktur som garanterar strategiskt
              viktiga investeringar i landsbygdsdistrikten. Att ge lån till
              uppbyggnad av ett antal lokala sparbanker är ett medel att stärka
              landsbygdsregionerna. Vi kan se att där det finns lokala sparbanker
              finns det också större tillgång till krediter, tack vare att de
              lokala sparbankerna inte har samma krav och inte styrs från Helsingfors.
              De har sin lokala förankring, och därmed känner de näringslivet
              och känner de människor som bor där, och de har då lättare att
              ge krediter. Om vi använder inlandsfonden för att hjälpa till
              att bygga upp den typen av finansiell infrastruktur löser vi det
              långsiktiga problemet med krediter i landsbygdsregionerna.
            </seg>
            <seg xml:id="i-f40b012e800c4bfd-0">
              Det behövs också, som Maria Wetterstrand sade, ökade möjligheter
              för landsbygdens befolkning att få inflytande över sin vardag
              och över de investeringsmedel för infrastruktur eller annan offentlig
              service som behövs. Jag har jobbat med EU:s strukturfonder under
              en rad år som kommunalråd i min hemkommun, och tro mig! Det är
              en byråkrati som går långt utöver den svenska byråkratin. Det
              är en revisionsplikt som de som inte har hållit på med det här
              inte förstår. Vi har de kommunala revisorerna, vi har EU:s svenska
              revisorer och vi har de regionala fondernas revisorer, som kan
              komma om tio elva år och revidera ett suddgummi eller en penna
              ute i en kommun. Då gäller det att ha ordning och reda på sina
              papper. En sådan struktur kan vi givetvis inte ha. Det är inte
              trovärdigt, och på det sättet löser vi inte de grundläggande problemen.
            </seg>
            <seg xml:id="i-3bcee7d5b2f12c66-0">
              Vi har också en annan utmaning, herr talman, och det är våra
              svenska statliga myndigheter, den myndighetsstruktur som byggdes
              upp här för snart 400 år sedan och som fortfarande lever cementerad
              och bygger sina småriken här i Sverige. Trots att regeringen otaliga
              gånger har sagt att samverkan är det rådande och att det ska vara
              samverkan mellan myndigheterna och samverkan mellan myndigheter
              och kommuner, för att på det sättet lösa problemen, sker det inte
              i dag.
            </seg>
            <seg xml:id="i-3d6435f27d89b2c9-0">
              När man nu med den nya strukturen, med IT och allting, har fått
              möjligheter, vad gör man då när man ska samarbeta? Jo, man drar
              sig bort från inlandskommunerna och centraliserar till de regionala
              storstäderna. På det sättet har både Arbetsförmedlingen och Försäkringskassan
              underminerat möjligheterna att bygga upp livskraftiga landsbygdsregioner.
            </seg>
            <seg xml:id="i-5cf268daf816e2a7-0">
              Vi menar från Vänsterpartiet, Miljöpartiet och Socialdemokraterna
              att det här måste ändras. Det är därför vi föreslår att det ska
              inrättas servicepunkter i varje kommun där det finns en grundläggande
              service som är lika i hela landet. Vi hänvisar här och jag gör
              det gärna till Lars Högdahls utredning Se människan , för det
              är det som det handlar om. Det handlar om människan. Myndigheternas
              uppdrag är att jobba utifrån ett tydligt och konkret uppdrag:
              Det är människan det handlar om. Då ger vi också möjligheter för
              kommunerna att växa.
            </seg>
            <seg xml:id="i-a873d801104059e2-0">
              Annars blir det, herr talman, som Maria Larsson någonstans har
              sagt: Ja, företagen ska ju växa på något sätt, och hemtjänsten
              är ett område, och kan kommunerna inte göra det frivilligt är
              jag beredd att lagstifta.
            </seg>
            <seg xml:id="i-883014965beb0361-0">
              Jag förstår att hon har läst Torgny Lindgrens bok Norrlands Akvavit
              , som jag nu ska citera:
            </seg>
            <seg xml:id="i-2e4618e5f25b58b7-0">
              Det var en stor glädje att det fanns gamla och sjuka att vårda.
              Den dag ingen längre behövde vårdas var det slut med bygden. Ja,
              de sjuka och döende var en välsignelse. De utgjorde basen för
              näringslivet i trakten. De var de enda som behövde föröka sig.
            </seg>
            <seg xml:id="i-85894dd56cd2215a-0">
              Är det den utvecklingen vi ser? Är det den utvecklingen regeringen
              ser framför sig, eftersom Maria Larsson tydligen har sett den
              möjligheten för näringslivet att utveckla sig på landsbygden?
            </seg>
          </u>
          <note type="speaker" xml:id="i-b02fb680593bdcf1-0">
            Anf. 98 HELENA LINDAHL (C):
          </note>
          <u who="helena_lindahl_7452bc" next="cont" xml:id="i-9bf0327a1f39075d-0"/>
          <note xml:id="i-535a0844d4a28db0-0">
            Herr talman! Jag vill börja med att yrka bifall till förslaget
            i utskottets betänkande och avslag på reservationerna.
          </note>
          <u who="helena_lindahl_7452bc" prev="cont" xml:id="i-09c090fe811bf4eb-0">
            <seg xml:id="i-6227c8d346a8efc2-0">
              Jag hoppas att jag ska ge en mer positiv bild än den bild Kent
              Persson nyss gav oss. Jag bor nämligen själv på landsbygden, och
              jag tycker att det finns mycket positivt där som är värt att lyfta
              fram. Det är synd att vi alltid har det här tycka-synd-om-perspektivet,
              för möjligheterna är också stora om vi bara nyttjar dem på rätt
              sätt.
            </seg>
            <seg xml:id="i-e04c8127a26fdde9-0">
              Sverige är ett fantastiskt land med många möjligheter till tillväxt
              i alla delar av landet, från norr till söder, i storstäder, landsorten
              och landsbygden. Alliansregeringen har presenterat en budget med
              en tydlig politik för fler och växande företag som riktar sig
              till alla branscher för hållbar tillväxt. Vi har under mandatperioden
              flyttat fokus från att prata om utveckling och utjämning till
              att i stället fokusera på att stärka den regionala tillväxten
              med fokus på konkurrenskraft, entreprenörskap och sysselsättning.
            </seg>
            <seg xml:id="i-4c51bf6c3dd6325c-0">
              I budgetpropositionen för 2011 konstaterar alliansregeringen
              att utmaningar inom området kommersiell service kommer att kräva
              fortsatta kraftfulla insatser för att bland annat stärka butiker
              och drivmedelsstationer av strategisk betydelse. Därför presenteras
              ytterligare 80 miljoner kronor som ska avsättas för ökade och
              intensifierade insatser, för att stimulera investeringar och lokala
              servicelösningar i gles- och landsbygder och för att utveckla
              nya innovativa servicelösningar.
            </seg>
            <seg xml:id="i-ca6ad944025ddef1-0">
              Medlen ska fördelas med 20 miljoner per år under perioden 20112014.
              Tillväxtverket kommer att få i uppdrag att administrera medlen
              och samordna insatser under perioden. En närmare precisering av
              hur det ska gå kommer att framgå av ett särskilt regeringsbeslut
              i början av nästa år.
            </seg>
            <seg xml:id="i-9beede68d75fc5b7-0">
              Herr talman! Alliansregeringen har stärkt den lokala och regionala
              konkurrenskraften och skapat bättre förutsättningar för företagande,
              innovationer och investeringar. Tillväxtpotentialen och sysselsättningsmöjligheterna
              i hela landet kan därmed utvecklas. Den nationella utvecklingskraften
              är beroende av hur väl de unika förutsättningar som finns lokalt
              och regionalt tas till vara av enskilda och företag. För konkurrenskraften
              är EU en viktig samarbetspartner, inte minst genom sammanhållningspolitiken
              och EU:s strukturfonder.
            </seg>
            <seg xml:id="i-1d0edadc8915dd94-0">
              Eftersom EU:s strukturfonder varken är något favoritområde för
              mig eller den största kunskapskällan hos mig kommer jag att lämna
              över den frågan till Erik A Eriksson, som kommer att berätta mer
              om vår syn på de strukturfonderna.
            </seg>
            <seg xml:id="i-c01a72826ee17c26-0">
              För en stark konkurrenskraft i alla delar av landet är det självklart
              att ett antal basala förutsättningar måste finnas.
            </seg>
            <seg xml:id="i-4380d64eb7620991-0">
              Tillgång till grundläggande service för invånare och företag
              är en sådan. Ett väl fungerande transportsystem var Maria Wetterstrand
              inne på. Åtgärder för att stärka den lokala och regionala konkurrenskraften
              och skapa bättre förutsättningar för företagande, innovationer
              och investeringar är oerhört viktigt.
            </seg>
            <seg xml:id="i-f07a8c325c69a6d0-0">
              Vi måste också möta det arbetskrafts- och kompetensförsörjningsbehov
              som finns i många delar av landet, inte minst i kommuner med en
              åldrande befolkning, vilket Kent Persson var inne på.
            </seg>
            <seg xml:id="i-5f7068e689c97e04-0">
              Bra boendemiljöer och ett aktivt förenings- och kulturliv är
              väldigt betydelsefullt, liksom jämställdhet. Det är avgörande
              att regioner och orter ser såväl kvinnors som mäns initiativ i
              sökandet efter morgondagens framtidssagor.
            </seg>
            <seg xml:id="i-29585db5207f95a8-0">
              Jag kommer själv från Västerbotten. Det finns sådant som är tråkigt:
              Vi har sett en utveckling med minskad befolkning speciellt i de
              norra delarna av inlandet. Folk tenderar att flytta ut till kusten,
              gärna till Umeå. Men det finns potential jag tycker det är viktigt
              att lyfta fram det. Västerbotten är rikt på naturresurser och
              på kunniga och företagsamma människor, och det är välkänt. Hela
              världen frågar nu efter råvaror och förnybar energi. Det kan ge
              många jobb till regionen.
            </seg>
            <seg xml:id="i-ae5ec422de441d40-0">
              Jag är väldigt glad över de 2 miljarder som vi har beslutat om
              till Inlandsinnovation. Jag vet ju att det finns ett stort behov
              av riskkapital, speciell i Norrlands inland.
            </seg>
            <seg xml:id="i-f22801e9e41742a0-0">
              Här handlar det naturligtvis om företag. Men jag skulle också
              vilja belysa att det finns problem även på det privata planet.
              Människor som vill bygga strandnära eller bosätta sig i Norrlands
              inland kanske har svårt att låna pengar eftersom bankerna lånar
              ut bara till det faktiska värdet på marknaden inte vad det kostar
              att bygga. Samma sak är det för företagen, som är grunden för
              vårt välmående och vår utveckling.
            </seg>
            <seg xml:id="i-7d5db7dfa07d4483-0">
              Därmed ser jag med tillförsikt fram emot Norrlands Innovation
              och vilka möjligheter bolaget kan ge oss framöver.
            </seg>
            <seg xml:id="i-9155d53337602025-0">
              Jag vill också lyfta fram Borgafjäll och Hemavan. Det sker mycket
              här när det gäller turistsatsningar. Med ett ökat riskkapital
              tror jag att det, som en distriktsordförande för Centerpartiet
              i Västerbotten sade, kommer att bli åka av.
            </seg>
            <seg xml:id="i-ec5c1008e54c600f-0">
              Jag kommer själv från en liten by som heter Bygdsiljum. Vi har
              400 invånare, och vi har 400 arbetstillfällen. Egentligen skulle
              man kunna säga att Bygdsiljum är en liten håla som ligger mitt
              i ingenstans. Hur kan det då komma sig att vi har 400 arbetstillfällen?
            </seg>
            <seg xml:id="i-00f21baca081fe96-0">
              Det är inte så fint att skryta i Sverige. Men jag skulle gärna
              vilja skryta, eftersom Bygdsiljum är ett av alla de ställen på
              landsbygden i Sverige som är framgångsrika och visar att det är
              möjligt att nå framgång på landsbygden. Det är tack vare alla
              företag, som i sin tur möjliggör att vi har en jättefin affär,
              som i sin tur möjliggör att vi har en skola, att familjer vill
              flytta hit och att vi har många barn. Vi har en medelålder på
              38 år. Jag tycker inte att det så illa pinkat, om man får använda
              det uttrycket.
            </seg>
            <seg xml:id="i-59c74a003cac8c50-0">
              Under mandatperioden har det pågått ett arbete med att stärka
              utvecklingskraften i Sveriges landsbygder. I fjol kunde alliansregeringen
              presentera en gemensam strategi som jag skulle vilja säga tog
              ett unikt grepp på landsbygdsfrågorna.
            </seg>
            <seg xml:id="i-c8e4127a37d3eea8-0">
              Nu finns det en uppföljning av landsbygdsstrategin som redovisar
              156 insatser som stärker utvecklingskraften i Sveriges landsbygder.
              Det handlar om upprustning av det finmaskiga vägnätet, sänkta
              arbetsgivaravgifter, valfrihetsreformer, stöd till kommersiell
              service, satsningar på Matlandet Sverige och ett mer flexibelt
              strandskydd, för att nämna några exempel.
            </seg>
            <seg xml:id="i-efffb1fe07d7bc70-0">
              Sveriges landsbygder är mycket viktiga för vårt lands framtid.
              Bara genom att ta till vara det engagemang och den utvecklingskraft
              som finns på landsbygderna skapas det förutsättningar för tillväxt
              i hela landet.
            </seg>
            <seg xml:id="i-b61220bbeffcb55f-0">
              Någon var inne på att stad och land är beroende av varandra.
              När vi pratar om regional utveckling är det precis som om stad
              och land skulle vara varandras motpoler, men så är det ju inte.
              Som flera andra har varit inne på är stad och land väldigt mycket
              beroende av varandra.
            </seg>
            <seg xml:id="i-e30341aa02119b82-0">
              Landsbygden har under många år mött stora utmaningar det medger
              jag. Det har varit utflyttningar, problem med den demografiska
              utvecklingen, bristande lönsamhet för flera av landsbygdens företagare,
              svårigheter att hitta jobb med mera. Men jag är optimistisk, och
              jag tycker att jag har skäl till att vara optimistisk.
            </seg>
            <seg xml:id="i-58534bc11bd5de04-0">
              Sällan har förutsättningarna varit så goda för Sveriges landsbygder
              som nu. Nytänkande, entreprenörskap och modern teknik skapar möjligheter
              för boende, företagande och utveckling av välfärden i hela landet.
            </seg>
            <seg xml:id="i-f3a2cab71229b084-0">
              I en tid av omställning har landsbygden också en avgörande roll
              för utvecklingen av ett hållbart samhälle, bland annat genom sin
              roll för produktion av förnybar energi. Vi ser hur bioenergin
              har gått om oljan som slutenergikälla i Sverige och hur vindkraftsparker
              anläggs där det finns stora öppna ytor.
            </seg>
            <seg xml:id="i-a48fe6a563349f99-0">
              Jag tror inte att framtidens energi kommer att produceras av
              en oljeschejk i Dubai utan av bondens gödselbrunn, av skogens
              råvara och av solens, vindens och vattnets kraft. Omställningen
              till ett samhälle som drivs av förnybar energi kommer att innebära
              stora möjligheter för landsbygden.
            </seg>
            <seg xml:id="i-9fa9ddcdd7f966af-0">
              En viktig fråga i sammanhanget är att trygga glesbygdens tankställen.
              Här kommer vi in på de dispenser som finns och som ska vara tidsbegränsade.
              De dispensmöjligheter som finns i dag är begränsade när det gäller
              både tid och omfattning. Centerpartiet och regeringen vill värna
              om glesbygdens möjlighet till service och tillgång till bensin
              och miljövänliga bränslen. Därför kan det bli aktuellt med utökade
              dispensmöjligheter för mackar på landsbygden eller ändringar i
              den så kallade pumplagen.
            </seg>
            <seg xml:id="i-eab0d58493f9eca5-0">
              Herr talman! I spåren av finanskrisen har det mest talats om
              de branscher som har gått dåligt. Men ni ska veta att det också
              finns branscher som har gått riktigt bra, till exempel turismen,
              som hade ett nytt rekordår 2009. Det är en bransch som sysselsätter
              160 000 personer, varav många finns just på landsbygden.
            </seg>
            <seg xml:id="i-3a4fe8a60c37662d-0">
              Jag är stolt över vad alliansregeringen har åstadkommit under
              den förra mandatperioden. Men det räcker inte. Arbetet med att
              stärka utvecklingskraften måste fortsätta. Jag är beredd att fortsätta
              arbeta hårt för ett Sverige där människor kan förverkliga sina
              drömmar och göra det i hela landet. Sveriges tillväxt är ju summan
              av den tillväxt som skapas i landets alla delar. Ju fler regioner
              som har en stark och expansiv ekonomi, desto bättre för Sverige.
              Fler ekonomiskt starka regioner är bra också för Sveriges svagare
              regioner. Min målsättning är att alla Sveriges regioner ska ha
              en hållbar tillväxt.
            </seg>
            <seg xml:id="i-5a7cd12dfe640720-0">
              Avslutningsvis vill jag repetera det jag sade förut: När det
              gäller landsbygden finns det enorma utvecklingsmöjligheter, inte
              minst med de gröna näringarna. Så nu, mina kära vänner, blir det
              åka av.
            </seg>
          </u>
          <note type="speaker" xml:id="i-756faf8c28321fd6-0">
            Anf. 99 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-50ab49449fbcbe88-1">
            <seg xml:id="i-305ceaa1c8d78f8f-0">
              Herr talman! Helena Lindahl är väldigt positiv och stolt, och
              räknade upp det ena efter det andra. Det tycker jag att du ska
              vara har du den uppfattningen ska du ju vara stolt. Men jag är
              rädd för att du har stoppat huvudet i en buske och inte ser vad
              som händer.
            </seg>
            <seg xml:id="i-60d4192f9c2c7519-0">
              Jag står här med en skrift från Småkoms vänförening jag hoppas
              att den organisationen är bekant. Här är det sida upp och sida
              ned med problem på landsbygd och i små kommuner. De är inte stolta.
              De är inte nöjda. De är inte positiva.
            </seg>
            <seg xml:id="i-52d778e5eb9d4e57-0">
              Nu ska jag hålla mig till några av de punkter som Helena Lindahl
              tog upp.
            </seg>
            <seg xml:id="i-038889c20a162b53-0">
              Helena Lindahl pekar bland annat på att hon bor på landsbygden.
              Det är väl jättebra. Det tycker jag att så många som möjligt ska
              göra. Men regionalpolitik handlar inte bara om landsbygdspolitik
              det hoppas jag att vi är överens om.
            </seg>
            <seg xml:id="i-dfcf07d6db99085e-0">
              Jag vill ställa några konkreta frågor. Helena Lindahl säger att
              man har gjort kraftfulla insatser i fråga om kommersiell service
              från regeringens sida. Och man ska anslå 20 miljoner per år i
              fyra år. Är ordet kraftfull det rätta ordet att använda i ett
              sådant sammanhang, om man tittar på hur Sverige ser ut?
            </seg>
            <seg xml:id="i-2b4a3842eeaecb3e-0">
              Helena Lindahl säger också att man har satsat på ett väl fungerande
              transportsystem. Redan inför 2011 kan vi se hur ambitionerna från
              regeringens sida när det gäller satsningen på infrastrukturen
              börjar skilja sig från det beslut som vi tog för ett år sedan.
              Man minskar alltså ambitionerna. Är det ett väl fungerande transportsystem?
            </seg>
            <seg xml:id="i-50069f4343354f5f-0">
              Hon säger att man satsar på bra boendemiljöer. Då undrar jag:
              Vilken satsning på boende ute i gles- och landsbygd har regeringen
              gjort? Och nu pratar jag bara om boende.
            </seg>
            <seg xml:id="i-ebfa9031a8a64711-0">
              Man nämner det här faktiska värdet på fastigheter när det gäller
              satsningen på Norrlands inland. Är det inte bekant för Helena
              Lindahl att det problemet finns i nästan hela Sverige, om man
              undantar tätorter och centralorter?
            </seg>
          </u>
          <note type="speaker" xml:id="i-1827ee807a4e56e4-0">
            Anf. 100 HELENA LINDAHL (C) replik:
          </note>
          <u who="helena_lindahl_7452bc" xml:id="i-e2918704bbff5b0e-0">
            <seg xml:id="i-88843cda79afde71-0">
              Herr talman! Det var många frågor på en gång. Jag hoppas att
              jag ska hinna svara på några av dem. Annars får jag väl återkomma.
            </seg>
            <seg xml:id="i-196a73b6ae17c3bc-0">
              För mig är det oftast naturligt att prata om landsbygdspolitik.
              Men när det gäller regionalpolitik handlar det självklart lika
              mycket om stad som om land. Jag ber om ursäkt om jag vurmar lite
              för mycket för landsbygden, men jag tycker att landsbygden inte
              alltid får ta så stor plats. Det är alltså av den anledningen
              jag gör det.
            </seg>
            <seg xml:id="i-e6f0b206b377f8e4-0">
              Sedan pratar du om satsningen på kommersiell service, Krister
              Örnfjäder. Ja, jag tycker egentligen att satsningen på kommersiell
              service, som regeringen nu gör, är kraftfull. 20 miljoner per
              år i fyra år tycker jag är ganska bra. Sedan finns det naturligtvis
              mer att göra.
            </seg>
            <seg xml:id="i-e96bfe3ffb5899ca-0">
              Men jag skulle vilja säga något till dig, Krister Örnfjäder.
              Det var någon som pratade om underifrånperspektiv. Det handlar
              ju inte bara om att det är staten som ska satsa på kommersiell
              service och att vi ska upprätthålla landsbygden på det viset,
              utan det handlar om flera saker. Det handlar om människors kraft
              och om ideella organisationer. Det handlar om företagens tillväxt,
              precis som det jag berättade om Bygdsiljum. Det handlar också
              om kommunalpolitik.
            </seg>
            <seg xml:id="i-131a92b407423055-0">
              Jag kan faktiskt säga att i Skellefteå kommun, där jag har varit
              gruppledare de senaste fyra åren, har dina partikamrater, Krister
              Örnfjäder, inte varit speciellt positiva till landsbygdsutveckling.
              Du står här i talarstolen och pratar om att vi inte gör kraftfulla
              satsningar på landsbygden, men då skulle jag vilja säga att kommunala
              satsningar är minst lika viktiga.
            </seg>
            <seg xml:id="i-6b388e5ca7a3877e-0">
              Man vill lägga ned byskolor. Man vill släcka lamporna på landsbygden.
              Man vill locka företag på landsbygden att flytta in till tomma
              lokaler i stan. Då undrar jag: Vad är det för regional utveckling?
            </seg>
            <seg xml:id="i-6bcf0db58d1f0fd2-0">
              Jag tycker egentligen att Krister Örnfjäder kan kontakta sina
              kamrater och försöka påverka även på lokal nivå, för allt det
              där hänger ihop.
            </seg>
            <seg xml:id="i-5235ff011de2ac2e-0">
              Nu vet jag inte hur mycket tid jag har kvar, men jag får återkomma
              till resten av frågorna.
            </seg>
          </u>
          <note type="speaker" xml:id="i-ac7a850bc32a8007-0">
            Anf. 101 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-50ab49449fbcbe88-2">
            <seg xml:id="i-a2b4304ce24aa51d-0">
              Herr talman! Då kunde ju Helena Lindahl ägna sig åt att svara
              på frågorna i stället för att börja prata om annat.
            </seg>
            <seg xml:id="i-76cdc91bc67e4318-0">
              Jag kan nämna att i min hemkommun har Centerpartiet för en månad
              sedan varit med om att lägga ned fem landsbygdsskolor. Är det
              en bra politik?
            </seg>
            <seg xml:id="i-47cd37db6ab428d8-0">
              Jag anklagar inte Helena Lindahl för det. Om vi på vår nivå försöker
              hålla en hög nivå hjälper vi våra lokala och regionala kamrater
              att hålla uppe sin nivå. Och det är det jag vill att du ska göra
              nu.
            </seg>
            <seg xml:id="i-52f2cb039563aa60-0">
              Om du kallar 20 miljoner per år för en kraftfull insats undrar
              jag vad 50 miljoner per år är, eftersom det är vårt förslag. Det
              måste ju vara fantastiskt. Det måste vara helt underbart. Det
              måste vara himmelskt, om man ska använda orden på ett jämförbart
              sätt.
            </seg>
            <seg xml:id="i-ed08ef302cc9788a-0">
              Jag vill att du ska svara på det här med ett väl fungerande transportsystem,
              som jag också tycker är viktigt. Är inte Helena Lindahl bekymrad
              över att det inte tog mer än ett år från det att vi tog det stora
              fantastiska beslutet om den största satsningen i historien i Sverige
              på kommunikationer till det att regeringen sänkte ambitionerna?
              Och då har vi fortfarande tio år kvar av den här planeringsperioden.
              Hur ska det se ut i slutet?
            </seg>
            <seg xml:id="i-d129b51934a55a38-0">
              Sedan var det detta med bra boendemiljöer. Kan du nämna ett enda
              exempel på att man från regeringens sida har gjort någonting för
              att förenkla och förbättra möjligheten att bygga ute på landsbygd
              och i glesbygd?
            </seg>
          </u>
          <note type="speaker" xml:id="i-3d8c737f2b21aaba-0">
            Anf. 102 HELENA LINDAHL (C) replik:
          </note>
          <u who="helena_lindahl_7452bc" xml:id="i-e2918704bbff5b0e-1">
            <seg xml:id="i-7a150d27edf00e69-0">
              Herr talman! Jag kan ta den frågan på en gång. En insats, som
              är gjord, som jag tycker är väldigt bra är att man underlättar
              möjligheten att bygga strandnära. Vi har ganska många sjöar i
              Sverige där det egentligen bara är flugor och myggor nu som har
              tillgång till utsikten. Därför tycker jag att detta är ett väldigt
              bra exempel på hur man kan locka fler att bosätta sig på landsbygden.
            </seg>
            <seg xml:id="i-6fbefd7aa4cca7b6-0">
              När det gäller transportsystemet har regeringen satsat 428 miljarder.
              Det är en ganska kraftfull satsning. Men det som jag tycker är
              ganska tråkigt är att mycket av de här pengarna kommer att gå
              till att åtgärda flaskhalsar som delvis uppstod på grund av att
              ni i den tidigare regeringen lovade alltför mycket utan att egentligen
              ha täckning för det. Tyvärr kommer mycket alltså att gå till att
              åtgärda flaskhalsar och inte till nysatsningar. Det är mitt svar
              på den frågan.
            </seg>
            <seg xml:id="i-598c1c2c7561d12e-0">
              Sedan gällde det detta med kommersiell service. Ja, jag tycker
              faktiskt att det är en kraftfull satsning. Men till skillnad från
              Krister Örnfjäder tror jag på att det inte bara är statliga insatser
              som ska göra landsbygden levande, utan det är människorna som
              bor där. Det är företagen som skapar tillväxt. Det är genom att
              underlätta sådant som jag tror att landsbygden kan bli levande.
              Det handlar då inte om kilometerskatt och höjd bensinskatt eller
              till exempel att man fördubblar arbetsgivaravgiften för ungdomar.
            </seg>
          </u>
          <note type="speaker" xml:id="i-bdbade41094fb03d-0">
            Anf. 103 ANDREAS CARLSON (KD):
          </note>
          <u who="unknown" xml:id="i-efbc0c6097f2b040-1">
            <seg xml:id="i-bb3e4203e12dd279-0">
              Herr talman! Det är människor som utgör en befolkning. Det är
              människor som bildar byar och städer. Det är människor som ska
              vara i centrum när vi talar om regionalpolitik. Det är inte regioner
              eller kommuner i sig som är intressanta, utan vi måste alltid
              ha de här människorna för ögonen när vi diskuterar orter och regioner.
              Vi måste se människan.
            </seg>
            <seg xml:id="i-20aad94d3562fcd8-0">
              Den kristdemokratiska värdegrunden betonar särskilt de små gemenskapernas
              betydelse och vikten av att stat och kommun ska skapa förutsättningar
              för det civila samhället att blomstra utifrån lokalbefolkningens
              egna initiativ. Vår utgångspunkt är att man ska kunna bo och arbeta
              i hela Sverige. Hela Sverige talar vi ofta om i den här debatten.
            </seg>
            <seg xml:id="i-a3faacdf51fad156-0">
              Det handlar om, som vi har varit inne på tidigare, landsbygden
              och storstäderna och också om våra mellanstora städer och regioner.
              Det handlar om ett litet samhälle i Värmland. Det handlar om en
              småstad i Norrlands inland. Det handlar om min egen hemkommun
              Mullsjö, med 7 000 invånare, där man ska kunna jobba, bo och leva.
            </seg>
            <seg xml:id="i-5b3dd856070fd44b-0">
              Av regeringens proposition framgår att den regionala tillväxtpolitiken
              bland annat inriktas på att säkerställa en god tillgång till kommersiell
              och offentlig service för medborgare och näringsliv i alla delar
              av landet.
            </seg>
            <seg xml:id="i-58cf26f71a246bf2-0">
              Regeringen anser att tillgänglighet till olika typer av service
              för privatpersoner och företag är en viktig förutsättning för
              hållbar tillväxt i alla delar av vårt land. Det är insatser som
              syftar till en god tillgänglighet till kommersiell service i form
              av dagligvaror och drivmedel liksom insatser som syftar till att
              behålla och utveckla olika typer av offentlig samhällsservice.
              Det är därför viktigt att vi skapar miljöer som är attraktiva
              att bo och arbeta i och som samtidigt är attraktiva att starta
              och driva företag i.
            </seg>
            <seg xml:id="i-5d4aa84f63fb9300-0">
              Små och medelstora företag är nämligen basen för landsbygdens
              ekonomi. De förbättringar och förenklingar för företag som genomförts
              innebär ökade möjligheter att bo och arbeta på landsbygden. Sverige
              behöver fler och växande företag. Bara så får vi fler jobb och
              tryggar vår gemensamma välfärd.
            </seg>
            <seg xml:id="i-ccf6610381ecd0a4-0">
              Herr talman! Turism och kreativa näringar är viktiga områden
              när vi talar om regional utveckling. För ett drygt år sedan sjösatte
              regeringen en handlingsplan för de kreativa näringarna som sträcker
              sig till och med 2012. Syftet är att skapa goda förutsättningar
              för entreprenörer inom kulturella och kreativa näringar. Handlingsplanen
              innehåller rådgivning, inkubatorsverksamhet, modeller för samverkan,
              design, kompetensutveckling och entreprenörskap.
            </seg>
            <seg xml:id="i-0fcd6ad615975b6f-0">
              Regeringen har satt som reformambition under den här mandatperioden
              att sänka momsen på restaurang- och cateringtjänster. Det är viktigt,
              inte minst för besöksnäringen på landsbygden.
            </seg>
            <seg xml:id="i-dd60d75bece1fbf7-0">
              Låt mig också nämna något om det civila samhället, den ideella
              sektorn, som har en given plats i ett fungerande samhälle tillsammans
              med det offentliga och det privata. Ofta kallas den ideella sektorn
              för den tredje sektorn eller för den sociala ekonomin. Den sociala
              ekonomin är av särskild betydelse, tycker jag, på landsbygden.
              Organisationerna inom den ideella sektorn såsom folkrörelser,
              föreningar och frivilligorganisationer fungerar ofta som samhällets
              känselspröt. De är de första att hitta orättvisor, upptäcka kantigheter,
              kartlägga nya områden och anta nya utmaningar. Deras arbete för
              samhället i stort, för den demokratiska utvecklingen och för enskilda
              människor kan inte överskattas.
            </seg>
            <seg xml:id="i-3e3757520cb4e94f-0">
              Den ideella sektorn är ett viktigt instrument för att fånga upp
              möjligheter i en bygd. Jag kan i detta sammanhang nämna ett exempel
              från min egen hemkommun Mullsjö, där en enskild lokal entreprenör
              tillsammans med innebandyföreningen på orten, en frikyrkorörelse
              och kommunen tillsammans åstadkommit ett arenabygge som blev långt
              mycket billigare än om det hade byggts i offentlig verksamhet.
            </seg>
            <seg xml:id="i-41201906367bb404-0">
              Samtidigt har projektet gett många positiva effekter. Människor
              möts. Näringslivet möts. Det är en sportarena och en träningsanläggning.
              Det är också en konsert- och konferenslokal. I går kväll, herr
              talman, måste jag bara nämna att jag var och såg Mullsjö ta en
              trepoängare i högsta ligan i Sverige i innebandy. Hela bygden
              gladdes åt detta.
            </seg>
            <seg xml:id="i-94bd0d9dbde92b18-0">
              Det arbete som påbörjades av den borgerliga regeringen i början
              av 1990-talet för att stödja och utveckla den ideella sektorn
              återupptogs under den förra mandatperioden. År 2007 initierade
              regeringen en dialog om relationen mellan staten och den ideella
              sektorn.
            </seg>
            <seg xml:id="i-c99818016f59ddfb-0">
              Processen har pågått sedan dess och syftar bland annat till att
              erkänna de idéburna organisationernas viktiga roll som opinionsbildare
              och utförare av sociala tjänster. Regeringen har utökat de ideella
              aktörernas möjligheter, och förslaget om att införa avdragsrätt
              för gåvor till ideella organisationer tror jag ytterligare skulle
              stärka den ideella sektorn.
            </seg>
            <seg xml:id="i-0f4f8ad23bd7282b-0">
              Vi anser att ökade möjligheter till engagemang från den ideella
              sektorn kan bidra till att höja kvaliteten i det offentliga serviceutbudet.
              Det gäller inte bara kultur och fritid utan även andra områden.
              Ett exempel som är värt att lyfta fram är det lilla samhället
              Jörn utanför Skellefteå, där en ideell förening äger och driver
              en vårdcentral.
            </seg>
            <seg xml:id="i-96b0bdff4561df4f-0">
              Herr talman! Ett gott samhälle bygger vi som Maria Wetterstrand
              sade underifrån, där vi uppmuntrar initiativ från lokalbefolkningen
              och där vi med offentliga medel stöttar dessa initiativ.
            </seg>
            <seg xml:id="i-163b9aa147c83fac-0">
              Låt mig också i slutet av mitt anförande säga att det är väldigt
              roligt att få vara extraersättare i näringsutskottet som jag blev
              vald till i dag. Jag ser fram emot arbetet i näringsutskottet
              och yrkar bifall till utskottets förslag i betänkandet och avslag
              på samtliga motioner.
            </seg>
          </u>
          <note type="speaker" xml:id="i-e33632585faffa4f-0">
            Anf. 104 ERIK A ERIKSSON (C):
          </note>
          <u who="peter_eriksson_5d85a2" next="cont" xml:id="i-5cdff33c4677a6c3-0">
            <seg xml:id="i-3bdcf2287387f1dd-0">
              Herr talman! Jag skulle vilja nämna några ord om strukturfondsprogrammen.
              För vår del handlar det om 22 stycken som Sverige medverkar i.
              De går under mål 2, regional konkurrenskraft och sysselsättning.
              Det är åtta regionala strukturfondsprogram, bland annat den regionala
              utvecklingsfonden, nationellt strukturfondsprogram och socialfonden.
              Så har vi mål 3, europeiskt territoriellt samarbete med 13 samarbetsprogram.
            </seg>
            <seg xml:id="i-d63da9ecd6636f0b-0">
              Varför nämner jag detta? Jo, för det är det här som är vår regionalpolitik.
              Det är en gemenskapspolitik. Man kan fundera över varför det är
              på det här viset och varför vi måste ägna oss åt att debattera
              det här med stärkta regioner. För Centerpartiet och alliansregeringen
              är det av största vikt att vi har starka regioner där vi tillåter
              ett underifrånperspektiv. Ur demokratisk synvinkel är detta absolut
              görviktigt för att få en befolkning som känner sig delaktig i
              vårt land och vill jobba framåt.
            </seg>
            <seg xml:id="i-2bc9615c7459478c-0">
              Herr talman! Jag kan tycka att det är viktigt att vi verkligen
              är fullvärdiga medlemmar i EU. Att vara medlem och gå in halvhjärtat
              är ingen vettig lösning och ingen vettig politik. Här finns mycket
              mer att hämta.
            </seg>
            <seg xml:id="i-3003148b8388f235-0">
              Kent Persson beskrev tidigare här i talarstolen det krångel som
              ändå omgärdar programmen och framför allt ansökningsförfarandet
              kring programmen. Det är jag den första att ställa upp på. Det
              är verkligen ett komplicerat system, och det finns ingen rimlighet
              i detta. Det är värre än Kafka, vem det nu var. Det finns ingen
              rimlighet i detta, och när andra länders företrädare för de lokala
              parlamenten säger att nej, här finns inget sådant regelkrångel,
              varför har vi då ett större regelkrångel här?
            </seg>
            <seg xml:id="i-996cf15783fd90c9-0">
              När vi gick med i EU gjorde vi det nog med ambitionen att vara
              bäst i klassen och kanske kompensera de ojämlikheter och de obalanser
              som finns inom vårt land och många gånger stärka genom att i stället
              köra programvägen.
            </seg>
            <seg xml:id="i-8383f222cfa46e75-0">
              Jag tycker att det är viktigt att vi stärker regionerna i Sverige
              och inom EU, oavsett medlemskapet i EU. Men nu är vi medlemmar,
              och då tycker jag att vi ska vara fullvärdiga medlemmar och att
              vi ska se att det finns en möjlighet till grön och klok tillväxt
              i hela landet, i alla våra regioner.
            </seg>
            <seg xml:id="i-a076b2f85c311d5c-0">
              Det har nämnts en hel del tidigare om Inlandsinnovation och andra
              sätt som vi kan arbeta på, och jag tror att det är vettigt att
              vara lyhörd för olika arbetssätt och vara öppen för lösningar.
              Det tror jag är väldigt vettigt.
            </seg>
            <seg xml:id="i-547772129ac254aa-0">
              För att nämna något kort just om Inlandsinnovation är det inte
              många människor i aktiv ålder som berörs av detta. Nu får jag
              väl be skolungdomar och pensionärer om ursäkt, men gruppen handlade
              inte ens om 400 000 personer. Undantar vi skolungdomar och vår
              goda resurs pensionärerna i stödområde A är det inte så många
              det handlar om, så man skulle ju önska och tro att den effekt
              som är tanken med Inlandsinnovation skulle kunna bli väldigt hög.
              Detta vet vi intet om. Vi kan inte veta exakt hur det kommer att
              bli.
            </seg>
            <seg xml:id="i-115ddd379c1b5fa0-0">
              Men jag vet några saker. Jag vet till exempel att Säffle kommun
              har arbetat för att få fiberbredband i sin kommun, alltså inte
              i stadskärnan Säffle utan i landsorten runt om. Detta har man
              gjort tillsammans genom ett målområde, alltså ett stödprogram,
              och fått loss pengar.
            </seg>
            <seg xml:id="i-7b81ba3018604d7a-0">
              Då kan man säga att jaja, det gick den här vägen. Men det hade
              inte varit någonting om inte engagemanget hade funnits lokalt.
              Det var människor som arbetade ideellt, herr talman, som grävde
              på fritiden och hade maskiner med ideellt i arbetet för att få
              fiberoptik till sina gårdar, till sina villor, till sina sommarstugor.
              Det var ett ideellt engagemang.
            </seg>
            <seg xml:id="i-4dead95cfa29332a-0">
              Om det nu fanns en grön tråd i mitt anförande, så låt mig säga
              så här: Något slags poäng i det här är att det inte spelar någon
              roll hur många program vi har i EU eller hur många inlandsinnovationsprogram
              vi har i Sverige om det inte finns människor med drivkraft som
              är beredda att spotta i nävarna och tänka till och använda allt
              innanför skallbasen.
            </seg>
            <seg xml:id="i-ff22daca46e8deac-0">
              Hur kan vi då uppnå detta? Jo, det kan vi göra genom att visa
              att vi tror på människor. Det hade Maria ett inlägg här om tidigare
              som jag tycker var föredömligt.
            </seg>
            <seg xml:id="i-3882c3a69d3ed982-0">
              Vi tror på människor. Det måste vi kunna visa att vi gör brett.
              Vi tror att det är vettigt att människor kan behålla lite extra
              intäkter mot tidigare. Jobbskatteavdraget har större betydelse
              i de här så kallade perifera områdena som många av oss kallar
              hemma, i landsorten, ute i skogen. Där kan detta ha mycket större
              betydelse.
            </seg>
            <seg xml:id="i-e78156cd692de9a8-0">
              Därför är det värt att nämna att de skattekronor som kan stanna
              på plats är värdefulla i stället för att pengar ska tröskas runt
              i ett skattesystem som går via huvudstaden. Det tror jag inte
              gagnar någon mer än kanske några pappersvändare, det vill säga
              några arbetstillfällen i en stor stad någonstans perifert, sett
              från skogen.
            </seg>
            <seg xml:id="i-109fa296558a3105-0">
              Det här var delvis en utvikning, men låt mig säga att när vi
              är engagerade och avsätter pengar i de här projekten, oavsett
              om det handlar om projektpengar från EU eller från Tillväxtverket,
              är det viktigt att det finns en mottagare som är ambitiös och
              engagerad.
            </seg>
            <seg xml:id="i-2555d1fb0134d550-0">
              Vi kan ta det här med bredbandet som ett exempel på att vi vill
              få snabbare landsbygder, herr talman. Det får vi inte genom att
              bara sitta och vänta, utan det kan vi få genom ett engagemang
              från de här projekten och för all del från beslut via en alliansregering
              som kan fatta beslut om pengar.
            </seg>
            <seg xml:id="i-da39118118c5f920-0">
              När det en gång satsades på bredband och snabb uppkoppling hamnade
              nämligen de pengarna i storstäderna. Det var inte tanken den gången,
              utan tanken var att man skulle stärka de regioner som inte drar
              nytta av att det finns en fungerande marknad. Därför är det extra
              glädjande att Säffle och nu även Årjäng kan satsa på bredband
              ute i bygderna utan att det ifrågasätts från annat håll.
            </seg>
            <seg xml:id="i-51a1b91abed924a9-0">
              Herr talman! Att det blir billigare att anställa har också bäring
              på om regionerna ska kunna utvecklas. Jag nämnde jobbskatteavdraget.
              När det kommer till anställda i åldern 1626 år har en kommun som
              Dals-Ed 72 anställda ungdomar.
            </seg>
            <seg xml:id="i-b1c90b03a5b96bc2-0">
              För dem blev det en rabatt på 1,4 miljoner. Detta är av stor
              betydelse för Dals-Ed, en kommun i Dalslands inland. Det är viktigt
              med en politik där man kan visa att en skattesänkning inte i första
              hand gynnar dem som redan har utan faktiskt kan gynna människor
              som är på väg upp i livet, som är på väg att ta sig in på en arbetsmarknad,
              att jobba och få erfarenhet. Jag är väldigt glad över att man
              kan se effekterna av det särskilt i Dals-Ed.
            </seg>
            <seg xml:id="i-874a735023a537a5-0">
              Som av en händelse har jag ytterligare ett exempel från Dals-Ed,
              herr talman. Det handlar om andelen företagare bland förvärvsarbetande.
              Det är en trend som håller på att vända. Bland sysselsatta i kommuner
              som Dals-Ed och Gagnef har andelen företagare ökat med 20 procent
              från 2005 till 2008. Det är naturligtvis ett resultat av en riktad
              medveten politik för att stärka orter som Dals-Ed och Gagnef med
              flera så att de kan satsa på nyföretagande. Vi ser en årlig trend
              att antalet företag ökar på landsbygden. Det är inte endast på
              landsbygden, det vet jag mycket väl, men det skadar inte att nämna
              att antalet företag på landsbygden har ökat från 356 004 företag
              år 2006 till 367 929 år 2009. Antalet nya företag på landsbygden
              år 2006 var 11 289 och 15 241 år 2009.
            </seg>
            <seg xml:id="i-c629b9b957b19b6a-0">
              Det, herr talman, är någonting som är positivt och som vi kan
              glädja oss åt och någonting som kan stärka regionen i allra högsta
              grad, ett nyföretagande i en region som tidigare dragits med ganska
              tunga ok i form av hög arbetslöshet och företag som har lämnat
              orterna.
            </seg>
          </u>
          <note xml:id="i-0ab5dd3d0e6f6a6d-0">
            Ajournering
          </note>
          <note xml:id="i-5dec616cb80db46d-0">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="peter_eriksson_5d85a2" prev="cont" xml:id="i-f4556fe268fbaf5b-0">
            <seg xml:id="i-0e5fd1eb3f08d913-0">
              Återupptagna förhandlingar
            </seg>
          </u>
          <note xml:id="i-402ca380f7e3c01f-0">
            Förhandlingarna återupptogs kl. 16.00.
          </note>
          <note xml:id="i-4df1fbe50930734a-0">
            15 § Beslut om ärenden som slutdebatterats den 16 december
          </note>
          <note xml:id="i-7356f02837abb1fb-0">
            Punkt 1
          </note>
          <note xml:id="i-ca183442f653d639-0">
            Punkt 6
          </note>
          <note xml:id="i-e070cabe8017ba17-0">
            Punkt 7
          </note>
          <note xml:id="i-56fba116dd6a1ea6-0">
            Punkt 8
          </note>
          <note xml:id="i-9cbd503dfd4f5c90-0">
            Punkt 12
          </note>
          <note xml:id="i-0d2bd72f420de843-0">
            Punkt 13
          </note>
          <note xml:id="i-836151f11ea4d471-0">
            Punkt 15
          </note>
          <note xml:id="i-87c5edab96cf4015-0">
            Punkt 16
          </note>
          <note xml:id="i-f6157a5fbe6b34ab-0">
            Punkt 17
          </note>
          <note xml:id="i-81dcfb1b0e5aa153-0">
            Punkt 20
          </note>
          <note xml:id="i-b0b12873260df7c1-0">
            Punkt 21
          </note>
          <note xml:id="i-fecb7793628cb06f-0">
            Punkt 22
          </note>
          <note xml:id="i-fc9617498dba00c2-0">
            Punkt 24
          </note>
          <note xml:id="i-e4bbaad202130a7f-0">
            Punkt 26
          </note>
          <note xml:id="i-526392fc2e289240-0">
            Punkt 30
          </note>
          <note xml:id="i-b034754331e25285-0">
            Punkt 31
          </note>
          <note xml:id="i-efe5ccb538461421-0">
            Punkt 32
          </note>
          <note xml:id="i-7adabe671b62b4ae-0">
            Punkt 34
          </note>
          <note xml:id="i-ac99a6abe308c2cd-0">
            Punkt 38
          </note>
          <note xml:id="i-2176c9019b938d6c-0">
            Punkt 39
          </note>
          <note xml:id="i-cd4d0cf69e8142fe-0">
            Övriga punkter
          </note>
          <note xml:id="i-7356f02837abb1fb-1">
            Punkt 1
          </note>
          <note xml:id="i-c0af2336a956dfae-0">
            Punkt 2
          </note>
          <note xml:id="i-cd4d0cf69e8142fe-1">
            Övriga punkter
          </note>
          <note xml:id="i-724e4756bebf0c16-0">
            16 § Beslut om ärenden som slutdebatterats den 17 december
          </note>
          <note xml:id="i-ca183442f653d639-1">
            Punkt 6
          </note>
          <note xml:id="i-aac62a31286f1e2a-0">
            Punkt 14
          </note>
          <note xml:id="i-81dcfb1b0e5aa153-1">
            Punkt 20
          </note>
          <note xml:id="i-fc9617498dba00c2-1">
            Punkt 24
          </note>
          <note xml:id="i-a7f45b190be7abef-0">
            Punkt 25
          </note>
          <note xml:id="i-e4bbaad202130a7f-1">
            Punkt 26
          </note>
          <note xml:id="i-cd4d0cf69e8142fe-2">
            Övriga punkter
          </note>
          <note xml:id="i-7356f02837abb1fb-2">
            Punkt 1
          </note>
          <note xml:id="i-c0af2336a956dfae-1">
            Punkt 2
          </note>
          <note xml:id="i-83dd0e2cb1f51f25-0">
            Punkt 10
          </note>
          <note xml:id="i-836151f11ea4d471-1">
            Punkt 15
          </note>
          <note xml:id="i-04216f700ea0b439-0">
            Punkt 18
          </note>
          <note xml:id="i-fc9617498dba00c2-2">
            Punkt 24
          </note>
          <note xml:id="i-cd4d0cf69e8142fe-3">
            Övriga punkter
          </note>
          <note xml:id="i-89ce4c1d4413a7e0-0">
            17 § Beslut om ärenden som slutdebatterats vid dagens sammanträde
          </note>
          <note xml:id="i-390e4d06578b14e5-0">
            Punkt 3
          </note>
          <note xml:id="i-ca183442f653d639-2">
            Punkt 6
          </note>
          <note xml:id="i-0d2bd72f420de843-1">
            Punkt 13
          </note>
          <note xml:id="i-aac62a31286f1e2a-1">
            Punkt 14
          </note>
          <note xml:id="i-cd4d0cf69e8142fe-4">
            Övriga punkter
          </note>
          <note xml:id="i-7356f02837abb1fb-3">
            Punkt 1
          </note>
          <note xml:id="i-c3973c4276d3996e-0">
            Punkterna 2 och 3
          </note>
          <note xml:id="i-1a6f46e4ca75cfc7-0">
            18 § (forts. från 14 §) Regional tillväxt (forts. NU2)
          </note>
          <note type="speaker" xml:id="i-329bd3e009395c9d-0">
            Anf. 105 MARIA WETTERSTRAND (MP) replik:
          </note>
          <u who="maria_wetterstrand_c07fc0" xml:id="i-e249c59ab310a480-4">
            <seg xml:id="i-c278827d896965c5-0">
              Fru talman! Det är efter denna 50 minuter långa votering på gränsen
              att vi minns vad debatten handlade om. Jag hade dock en fråga
              som handlade om EU:s strukturfonder och det faktum att Erik A
              Eriksson talade om ett underifrånperspektiv.
            </seg>
            <seg xml:id="i-8660e65124fe0173-0">
              EU:s strukturfonder är upplagda på det sättet att vi först betalar
              in stora medlemsavgifter till EU av vilka en del försvinner i
              byråkrati. Ungefär en tredjedel av dem läggs sedan i EU:s strukturfonder.
              Dessa betalar sedan ut till medlemsstaterna med direktiv från
              kommissionen som vår regering i nästa steg ska utforma egna, nationella
              direktiv för och som därefter skickas till åtta olika regionala
              strukturfonder som i sin tur ska utforma direktiv. Det är, tycker
              jag, ett bevis på att detta är ett extremt uppifrånperspektiv.
            </seg>
            <seg xml:id="i-2dd3a0cfcec45be7-0">
              Jag undrar hur vi ska göra för att detta ska omvandlas till någonting
              som har mer av ett underifrånperspektiv.
            </seg>
          </u>
          <note type="speaker" xml:id="i-29bc9cc5eef9754a-0">
            Anf. 106 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-3">
            <seg xml:id="i-8ca3fe6131c1da05-0">
              Fru talman! Tack för frågan, Maria Wetterstrand! Det är väl så
              att EU dras med bekymret att vara en ganska så trög koloss många
              gånger organisatoriskt och även när det kommer till att visa på
              verkstad. Jag kan bara beklaga detta.
            </seg>
            <seg xml:id="i-9db24b9b8a20803a-0">
              Jag har dock också sett att det arv vi har med oss, egentligen
              sedan efterkrigstiden, har gett en ganska tydlig centralisering
              i det svenska samhället. Utifrån detta perspektiv känner jag att
              EU vissa gånger faktiskt har varit vår hjälp för att kunna stärka
              regioner. Men jag delar uppfattningen att det är centralstyrt.
              Så är systemet uppbyggt; det är ingen tvekan om den saken.
            </seg>
            <seg xml:id="i-e8120a53f9759d6d-0">
              Sedan är det nog egentligen ganska mycket upp till oss, alltså
              för svenskt vidkommande, vad vi väljer att göra av ett sådant
              här system och om vi enligt Kent Perssons beskrivning, som jag
              delar, väljer att göra det väldigt byråkratiskt och krångligt
              vilket Maria Wetterstrand också beskriver för att komma åt dessa
              pengar, som egentligen är medfinansiering. Om alternativet är
              att vi inte hade haft denna möjlighet när vi kom in i EU hade
              risken, fru talman, varit att delar av vårt land blivit akterseglade
              jämfört med regioner i andra länder som vi konkurrerar med.
            </seg>
            <seg xml:id="i-a729fb0852cc3d00-0">
              I den bästa av världar skulle vi alltså inte ha några stödsystem.
              Vi skulle inte ha ett stödsystem för gemensam jordbrukspolitik,
              som i någon mening är orsaken till att vi ska ha billiga livsmedel
              i affären. Så skulle det vara i den bästa av världar vi är inte
              där än. Jag skulle önska att det fanns fler initiativ som bidrog
              till att vi blev mer effektiva.
            </seg>
            <seg xml:id="i-b30705e40ee41678-0">
              Jag menar att denna regering har ett uppdrag utifrån den översyn
              varje departement har fått i uppdrag att göra för att se hur man
              kan bli mer effektiv och hur man kan stärka regioner. Det gäller
              inte bara landsbygden utan både landsbygder och regioner i Sverige.
              Det ska bli mer effektivt, och varje departement ska bidra till
              detta. Misslyckas detta tror jag att det är ganska allvarligt,
              men jag har en förhoppning om att det ska fungera.
            </seg>
          </u>
          <note type="speaker" xml:id="i-39a20099e84d9094-0">
            Anf. 107 MARIA WETTERSTRAND (MP) replik:
          </note>
          <u who="maria_wetterstrand_c07fc0" xml:id="i-e249c59ab310a480-5">
            <seg xml:id="i-dce1a265d1fb547a-0">
              Fru talman! Jag vill då bara skicka med att jag önskar att regeringen
              inför reformeringen av EU:s strukturfonder, den period som börjar
              gälla 2014, driver på för att man ska minska omfattningen av strukturfonderna
              och i stället se till att dessa pengar kan göra nytta i nationerna
              utifrån mer av ett underifrånperspektiv. Det kanske till och med
              är på det sättet att om vi inte behöver betala lika höga avgifter
              till EU skulle man kunna använda dessa pengar för att sänka skatten
              på företagande, vilket i sin tur skulle göra att regionerna hade
              en större möjlighet att blomstra.
            </seg>
          </u>
          <note type="speaker" xml:id="i-dc85d189eb6214cb-0">
            Anf. 108 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-4">
            <seg xml:id="i-35821bd43fd8a6a3-0">
              Fru talman! Jag tycker att det låter som en god idé och en god
              ansats. Frågan är bara om den skatteväxling, som man eventuellt
              skulle kunna kalla det, som Maria Wetterstrand beskriver blir
              verklighet och det verkligen blir ett sådant system som innebär
              att pengar kan stanna i en region. Det skulle vara tilltalande.
              Det tycker jag verkligen.
            </seg>
            <seg xml:id="i-801d1e5d791ddc4d-0">
              Centerpartiet och alliansregeringen har sänkt ett antal särskatter
              som är konkurrenshämmande gentemot omvärlden och andra näringar.
              Vi har infört jobbskatteavdraget, och i mitt anförande belyste
              jag att det nog har gett mest effekt för de människor som har
              låga inkomster och bor i områden som ligger långt ifrån storstadsregioner
              och så kallade överhettade regioner. Det finns nog nationella
              åtaganden som vi kan göra i första hand.
            </seg>
            <seg xml:id="i-6039364f97cbb4d5-0">
              Det jag möjligen skulle vara bekymrad över är vad som skulle
              hända om vi inte passar upp här. Vår nationella regionala politik
              är gemensam i dag, liksom CAP när det gäller jordbrukspolitiken.
              Farhågan skulle vara om vi tappar frågan och tappar fokus så att
              enbart storstadsregioner skulle växa beroende på att vi inte har
              det här styrsystemet. Det skulle jag inte tycka var tilltalande.
              Men det tror jag inte heller att Maria Wetterstrand menar.
            </seg>
            <seg xml:id="i-6b5590d6ed7c23a6-0">
              Jag menar att det än så länge finns en poäng med att ha de här
              strukturfonderna, men deras utformning behöver och kan bli bättre.
            </seg>
          </u>
          <note type="speaker" xml:id="i-b56da7380496b61f-0">
            Anf. 109 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-50ab49449fbcbe88-3">
            <seg xml:id="i-ed22a56f1d7228e8-0">
              Fru talman! Jag har några frågor som utgår ifrån det ordval och
              det resonemang som Erik A Eriksson förde innan uppehållet. Han
              pekade på att det skulle vara starka regioner, att man skulle
              ha ett underifrånperspektiv och att vi skulle använda de här strukturfondspengarna
              till att stärka regionerna. Det kan jag instämma i.
            </seg>
            <seg xml:id="i-8800c2014ada6633-0">
              Men jag upplever situationen så att i dag har vi ett stödsystem
              som i första hand utgår ifrån ett EU-perspektiv. Det upplever
              inte jag som ett underifrånperspektiv på vad det är som behövs.
              Det är min åsikt att vi i alltför hög grad har anpassat oss till
              EU:s stödformer i stället för att försöka utveckla egna utifrån
              svenska behov och svenska perspektiv. Jag undrar bara kort och
              gott om vi inte ska ha några egna ambitioner i detta när vi nu
              är på väg in i en ny omgång där man ska diskutera de framtida
              spelreglerna. Det är min fråga.
            </seg>
          </u>
          <note type="speaker" xml:id="i-9bf2c39e8c06372d-0">
            Anf. 110 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-5">
            <seg xml:id="i-ed667fd8bcba51a4-0">
              Fru talman! Tack för frågan! Det är egentligen en av de mest
              grundläggande frågorna. Man kan ju jämföra med CAP-programmet
              som också går från 2013 och framåt. Frågan är vilken väg Sverige
              kommer att gå här för att kunna stärka regionerna.
            </seg>
            <seg xml:id="i-22c09811eed75f78-0">
              Jag är inte alldeles säker på att man behöver acceptera ett system
              som man går in i. Detta måste vara en förhandling. Jag ser flera
              delar där Sverige var svagt när man blev medlem i EU. Det är lätt
              att gnälla på dem som då satt i den här kammaren, men det vinner
              inte någon av oss här inne på. Däremot kan man fundera på hur
              tankegångar egentligen gick. Hur lyckosam var man som förhandlare
              den gången? Jag jämför gärna med Finland som jag tycker är utomordentligt
              duktiga när det gäller frågor som gäller ansvar utifrån det nationella
              behovet till exempel. Men icke desto mindre finns det säkert möjligheter
              att vara tydlig från svensk sida.
            </seg>
            <seg xml:id="i-8eced99a7182c813-0">
              Det finns ett antal prioriteringar, utifrån den översyn som man
              gjorde, där samtliga departement fick ta fram punkter som berör
              landsbygd och regioner. Jag anser att detta ska vägas in i en
              kommande svensk programförklaring.
            </seg>
            <seg xml:id="i-471c3dcc92feebf8-0">
              Man kan ju också tänka sig att vara mer passiv och skatteväxla
              bort det här stödsystemet. Det vore egentligen intressant att
              ställa frågan till Socialdemokraterna om man skulle kunna tänka
              sig det som Maria Wetterstrand antydde här tidigare. Kan man tänka
              sig en sådan modell? Jag är inte främmande för det, men det är
              inte aktuellt i dag. Det ligger inte på bordet som ett förslag.
              Det blir i så fall en kommande debatt, och jag tror att det är
              viktigt att vi har debatten i kammaren om vad vi vill med de här
              stödpengarna och strukturen, Krister Örnfjäder. Jag tror att det
              är viktigt att vi har en debatt där samtliga partier redogör för
              vad de vill. Det här är den svenska egna politiken.
            </seg>
          </u>
          <note type="speaker" xml:id="i-1d37c0ded2f85023-0">
            Anf. 111 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-50ab49449fbcbe88-4">
            <seg xml:id="i-ab7eeb0cdb18a5e5-0">
              Fru talman! Jag vill börja med att tacka för svaret. Jag tror
              att det finns mycket som vi skulle kunna resonera ihop oss om.
            </seg>
            <seg xml:id="i-145461ed4c466728-0">
              Vi tillhör samma union. Det står utom all diskussion, men förutsättningarna
              ser otroligt olika ut. Det märks också när man gör de här olika
              indelningarna av hur de olika stöden ska se ut. Men jag anser
              att vi trots det i alltför hög grad har anpassat oss till ett
              sådant system som inte i alla lägen är anpassat till just våra
              behov utan kanske mer till hur det ser ut i andra delar av Europa.
              Jag ser fram emot att vi kan ha en diskussion där vi också talar
              om hur vi vill utveckla detta.
            </seg>
            <seg xml:id="i-9fcdeb2a2b39020d-0">
              För egen del kan jag också tänka mig att man har parallella system
              där vi i Sverige inte bara ska vara med och delfinansiera det
              som EU har bestämt att man ska satsa på utan att vi tänker steget
              längre även om EU kanske inte alltid är med på samma vagn.
            </seg>
          </u>
          <note type="speaker" xml:id="i-213280fdf001fae9-0">
            Anf. 112 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-6">
            <seg xml:id="i-397ce71ebcadddcc-0">
              Fru talman! Det går ändå att vara lite musikalisk i systemen.
              Jag tänker på att man kunde föra in en biogassatsning och även
              bredbandspengar i landsbygdsprogrammet. Det borde rimligen vara
              så att vi talar om vilken politik som är viktig för våra områden
              och våra regioner. Det är väl bra ju bredare uppgörelser vi kan
              nå i riksdagen. Även om vi förstås förfäktar våra block för dagen
              vore det intressant om man kunde se att det finns en enhetlig
              linje för svenskt vidkommande att nå fram till vad som är bra
              för Sverige. Jag tror kanske inte att vi uppnår total konsensus,
              men vi ser fram emot den debatten.
            </seg>
          </u>
          <note type="speaker" xml:id="i-5c95eda17d8c5e72-0">
            Anf. 113 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-8">
            <seg xml:id="i-72d2e0564443d816-0">
              Fru talman! Jag ska också uppehålla mig vid EU:s strukturfonder.
              Det finns anledning att göra det. Jag delar Maria Wetterstrands
              uppfattning att det är lite märkligt att vi först skickar ned
              pengar för att sedan få tillbaka dem med både livrem och hängslen
              när det gäller vad vi får göra.
            </seg>
            <seg xml:id="i-41097cf596f1a6f6-0">
              År 1994 går en skiljelinje i svensk regionalpolitik. Det handlar
              om tiden före EU och tiden efter EU. Om vi var kritiska före 1994
              för kortsiktigheten kan man vara än mer kritisk i dag. De här
              EU-programmen kopplade till de svenska programmen innebär att
              det blir väldigt kortsiktiga program. Man låter dem inte få verka
              ut. Det finns ingen strategi, utan det handlar väldigt mycket
              om att det är upp till dagen.
            </seg>
            <seg xml:id="i-22c7a9d02d25e8c6-0">
              Det finns undantag. Jag är medveten om det. Det finns väldigt
              bra satsningar som är långsiktigt strategiskt viktiga, men det
              finns massvis med kortsiktiga program som inte har lett fram till
              det vi önskar. Då kommer jag in på den fond som heter inlandsinnovation.
              Ska det här bli verklighet, ska det här bli en realitet och medverka
              till utveckling av landsbygdsprogrammet, får vi inte använda de
              här pengarna till att göra mer av samma sak, för det leder inte
              framåt. Då måste vi i stället se möjligheten att det här blir
              ett verktyg för den lokala befolkningen där de får ett stort inflytande
              över vad som ska satsas på, hur det ska satsas och vilka strategiska
              avgöranden som ska göras.
            </seg>
            <seg xml:id="i-c0af8a2df10460b8-0">
              Varför inte låta en del av de här pengarna vara med att bygga
              upp en infrastruktur på den finansiella marknaden? Jag tänker
              på de lokala sparbankerna. De har verkligen betytt skillnad där
              de finns.
            </seg>
          </u>
          <note type="speaker" xml:id="i-a067cc8248f45e69-0">
            Anf. 114 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-7">
            <seg xml:id="i-8c39c2825547ce67-0">
              Fru talman! Tack för frågorna! Låt mig börja med de lokala sparbankerna.
              Jag är oerhört positiv till dem. De har historiskt tagit stort
              ansvar vid ett flertal tillfällen i Sverige. Det finns sparbanker
              som drogs in före krisen vid 90-talets början. Lärdomen av det
              var att man inte drogs in 1992, när räntan låg runt 500 procent,
              utan kunde stå stabila. De står också stabila efter den senaste
              krisen.
            </seg>
            <seg xml:id="i-6523cab13b991ece-0">
              Som lagstiftare kan jag samtidigt känna att jag inte vill peka
              ut vilken bank som ska agera eller vem som ska vara den rätta
              aktören. Däremot kan vi nog samfällt vara kritiska. Det är mer
              riksdagens än finansministerns uppgift att vara kritisk till bankerna
              om jag får göra den utvikningen när vi känner att banker som ska
              vara stabila, ta ansvar och vara vår trygghet riskerar pengar
              i till exempel Baltikum och på andra håll. Men vi kan inte veta
              exakt om det kommer att bli på det viset.
            </seg>
            <seg xml:id="i-aeef625e00c6f0f5-0">
              Frågan om inlandsinnovation kan man fundera över. Kommer det
              att bli ett bra resultat av det? Det vet vi inte. Det är hypotetiskt.
              Vi kan bara hoppas och utgå från att det stämmer. Vi har upplevt
              att det finns ett stort behov av riskvilligt kapital i det området.
              Där finns ganska få människor, som jag sade i mitt anförande,
              men det kan vara det som avgör om dessa bygder vänder och utvecklas.
              Inlandsbanan kanske blir det som utvecklar Sverige de närmaste
              50 åren, men vi vet inte säkert. Vi kan dock hoppas och tro det.
            </seg>
            <seg xml:id="i-e515fdf35872eb2f-0">
              Jag tänker på vindkraften som på knappt tre år fördubblats till
              tre terawattimmar. Det kan vara så att det som händer med vindkraftsutbyggnaden,
              gruvnäringen och annat kommer att stärka regionerna. Vi talar
              om bara ett år och 2 miljarder.
            </seg>
            <seg xml:id="i-29daea043bd15dab-0">
              Farhågorna att det kan gå fel finns. De finns väl alltid. De
              finns även när vi slår fast en kommunal skattesats. Först efter
              ett år vet vi om det blev rätt eller inte.
            </seg>
          </u>
          <note type="speaker" xml:id="i-4eab52c3be44135d-0">
            Anf. 115 KENT PERSSON (V) replik:
          </note>
          <u who="kent_persson_8dd737" xml:id="i-0642b82f8c549110-9">
            <seg xml:id="i-e0787b9228c3d324-0">
              Fru talman! Jag blir lite förvånad, för Erik A Eriksson är väldigt
              försiktig, och det är många om och men. Erik A Eriksson måste
              väl tro på Alliansens politik, att den ska få den betydelse som
              det talas om i betänkandet och som jag antar att han står bakom.
            </seg>
            <seg xml:id="i-2e2772577d3ec09c-0">
              Om det ska lyckas tror jag att det är avgörande att det finns
              ett underifrånperspektiv. Och blanda för Guds skull inte in EU-fonderna
              i dessa pengar, för i så fall är det förstörda pengar! Då är de
              belagda med ett regelverk och en byråkrati som gör att de inte
              går att få ut. Låt pengarna verka bland den ortsbefolkning det
              handlar om! Då tror jag att vi får bättre möjligheter.
            </seg>
            <seg xml:id="i-c42456a381518a08-0">
              Jag måste återkomma till sparbankernas betydelse där sådana finns
              i dag. De finns fortfarande på en hel del ställen i landsbygdskommunerna.
              De betyder mycket eftersom de har kunskapen om det lokala näringslivet
              och ortsbefolkningen och kan bedöma möjligheterna för de satsningar
              som görs. Det behöver startas ytterligare fria sparbanker som
              ett komplement till affärsbankerna, som ju har helt andra intressen
              och ett helt annat affärsupplägg än de lokala sparbankerna.
            </seg>
            <seg xml:id="i-9dc1f3a628037164-0">
              Att medverka med dessa pengar, att låna ut för att bygga upp
              fler sådana, skulle vara mycket positivt för landsortskommunerna.
              En strategisk satsning som har långsiktighet och också kan bära
              inför framtiden, och som alltså inte är en kortsiktig satsning,
              skulle verkligen kunna betyda någonting för framtiden.
            </seg>
          </u>
          <note type="speaker" xml:id="i-7111fd4035cac42a-0">
            Anf. 116 ERIK A ERIKSSON (C) replik:
          </note>
          <u who="peter_eriksson_5d85a2" xml:id="i-303f2d914c6c8bff-8">
            <seg xml:id="i-9f688e61994936f3-0">
              Fru talman! Jag är medlem i ett parti som fyller 100 år i år.
              Vi föddes ur kampen att stärka landsbygden och företagen på landsbygden.
            </seg>
            <seg xml:id="i-e514101a05cc677f-0">
              Jag väljer att ha en lågmäld ton. Jag har en annan sida också,
              men jag tror inte att den biter på en sådan som Kent Persson,
              som ärligt talat har ett trevligt anslag i riksdagsdebatterna.
              Jag kan dock vara mycket tydlig och säga att Almi Invest, med
              1 miljard i grundplåt, fick 2 ytterligare miljarder under krisen.
              Det är ganska mycket pengar, men det är för hela riket Sverige.
              Nu kommer dessa 2 miljarder väl till pass för stödområde A, från
              Torsby i norra Värmland och norrut. Det är mycket, mycket bra.
            </seg>
            <seg xml:id="i-02058f4b19d66a73-0">
              Naturligtvis står jag bakom betänkandet. Det är utomordentligt
              bra. Tillsammans med sänkta arbetsgivaravgifter, rabatten för
              att anställa unga och satsningar på både vindkraft och biogas
              får dessa regioner möjlighet att bli stora vinnare. Givetvis är
              det så.
            </seg>
            <seg xml:id="i-5868276a4071ccb4-0">
              Jag har ingenting emot sparbanker. Jag har ingenting emot andra
              banker heller. Jag vill gärna säga det. De banker som visar att
              de är duktiga och tar ansvar får kunder. Det kanske är upp till
              oss medborgare att vara duktigare på att byta bank; ibland kan
              det vara så. Vi är ganska konservativa när det kommer till dagstidningar
              och banker.
            </seg>
            <seg xml:id="i-a99c946bd97fd0b6-0">
              När det gäller farhågorna kring programmen vill jag säga att
              de finns. Vi ska kunna revidera och utvärdera dem och fundera
              på om vi är på rätt väg eller inte. Stora system kan inte vara
              ett självändamål. Det har ofta visat sig när det kommer till landsbygdsutveckling.
              Jag nämnde Säffle som exempel. Där har stort ideellt engagemang
              tillsammans med lite stödpengar bidragit till att man blivit en
              av Sveriges snabbaste kommuner vad gäller uppkoppling och säker
              tv och telefoni. Det tycker jag är ett bra exempel. Det finns
              förstås sämre exempel, men jag väljer gärna ett som är bra.
            </seg>
            <seg xml:id="i-45dd7b42450a9965-0">
              Jag önskar Kent Persson, fru talmannen och övriga närvarande
              en god jul och ett gott nytt år!
            </seg>
          </u>
          <note type="speaker" xml:id="i-a16fd00cfab7fa9f-0">
            Anf. 117 NINA LARSSON (FP):
          </note>
          <u who="nina_larsson_698017" xml:id="i-db1934e6ac775173-0">
            <seg xml:id="i-a008aede56830859-0">
              Fru talman! Jag vill börja med att instämma i det som mina allianskolleger
              på ett utomordentligt sätt har föredragit. Jag vill också säga
              att jag tillstyrker utskottets förslag och avstyrker samtliga
              reservationer.
            </seg>
            <seg xml:id="i-b2a2e811f8669b9e-0">
              Det bästa med att vara riksdagsledamot är alla människor man
              träffar runt om i landet, alla entreprenörer och innovatörer från
              olika håll och kanter. Den skaparkraft som dessa människor besitter
              är någonting helt fantastiskt. Man hittar finurliga lösningar
              och har idéer om hur man ska tjäna pengar, ofta stora pengar,
              vilket är extra glädjande. Det kan vara en chokladfabrikant från
              Irak som väljer att starta en fabrik i Kristinehamn eller stora
              multinationella företag som väljer att investera i gruvnäringen
              eller i någon annan näring, inte minst i järnvägsunderhåll.
            </seg>
            <seg xml:id="i-9b2345467f92219f-0">
              Sverige står inför tuffa utmaningar framöver. Globaliseringen
              innebär massor av möjligheter, men den internationella konkurrensen
              är stenhård. Vi kommer att få se så kallade geopolitiska tyngdpunktsförskjutningar
              vare sig vi vill det eller inte. Europa kan komma att tappa inflytande
              och välstånd, och Asien kommer att öka sitt inflytande och växa.
            </seg>
            <seg xml:id="i-849bb4bc77784ceb-0">
              Förutsättningarna för hur Europa och Sverige någorlunda kan klara
              av den internationella konkurrensen hänger på befolkning, utbildning,
              teknologi, råvaror och infrastruktur. Men med en liberal politik
              är man aldrig rädd för framtiden. Nej, som liberal ser jag fram
              emot den.
            </seg>
            <seg xml:id="i-e402523c58b5373f-0">
              Sverige är ett av världens mest handelsberoende länder. Det är
              så vi har byggt vårt välstånd, och handelsutbytet kommer även
              fortsatt att vara vår framgång. För Folkpartiet och alliansregeringen
              är det därför viktigt att stärka den utvecklingskraft som finns
              i alla delar av vårt land. Det är bra för Sverige på både kort
              och lång sikt. Det finns heller ingen motsättning mellan utvecklingen
              i storstadsregionerna och landsbygdsregionerna. Politiken för
              regional tillväxt bygger på att varje region ges ökat ansvar och
              inflytande, vilket ger möjligheter att växa utifrån de egna förutsättningarna.
            </seg>
            <seg xml:id="i-7c8be2c611a3699a-0">
              Regional tillväxt är ett härligt, underbart ord som handlar om
              många olika typer av insatser. Folkpartiets synsätt vad gäller
              tillväxt handlar bland annat om fler i arbete, bättre kvalitet
              i utbildningen, att göra det mer lönsamt att driva företag och
              få företag att växa. Inte minst ger infrastrukturen oss fantastiska
              möjligheter att knyta samman Sverige och världen. Den ger också
              möjligheter för människor att leva och verka, att utnyttja utvecklingskraften
              och skapa välstånd. Många av dessa insatser ryms inte inom det
              här utgiftsområdet, men de är inte mindre betydelsefulla för det.
            </seg>
            <seg xml:id="i-75e669b0407c07fb-0">
              Nuvarande och framtida behov kommer att kräva fortsatta insatser
              inom serviceområdet och vi behöver utveckla nya, innovativa servicelösningar
              för olika delar av vårt land. Alliansregeringen föreslår att anslaget
              Regionala tillväxtåtgärder ökas för att finansiera utökade och
              intensifierade insatser inom detta område och för att uppnå en
              ökad samordning, vilket flera varit inne på.
            </seg>
          </u>
          <note type="speaker" xml:id="i-ac9ff6b690aec3a8-0">
            Anf. 118 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-50ab49449fbcbe88-5">
            <seg xml:id="i-433166a20d9b933f-0">
              Fru talman! Jag ska inte bli långrandig. Nina Larsson sade inledningsvis
              att en av fördelarna med att vara riksdagsledamot var att man
              fick möjlighet att träffa en massa människor. Det håller jag med
              om. Men organisationen Småkom, som gör besök här i riksdagen och
              besöker väldigt många riksdagsledamöter för att upplysa oss om
              sin verksamhet och sina behov, har sagt att ett av de partier
              som man inte träffar är just Folkpartiet. Därför tänkte jag passa
              på att som en liten jul- och nyårshälsning överlämna det material
              som de lämnade till oss. Då har även Folkpartiet en möjlighet
              att se hur de upplever sin situation.
            </seg>
            <seg xml:id="i-12188c4b6596566e-0">
              Sedan vill jag gärna önska god jul och gott nytt år till alla
              utskottspersonal, ledamöter och alla andra närvarande och lyssnare.
              Jag hoppas att ni får en trevlig helg, så ses vi på nyåret igen!
            </seg>
          </u>
          <note type="speaker" xml:id="i-8639d34bfeb4833e-0">
            Anf. 119 NINA LARSSON (FP) replik:
          </note>
          <u who="nina_larsson_698017" xml:id="i-db1934e6ac775173-1">
            <seg xml:id="i-690e0ff5d69add86-0">
              Fru talman! Tack så mycket! Ja, det är trevligt att träffa även
              Krister Örnfjäder. Han är inkluderad i denna skara.
            </seg>
            <seg xml:id="i-cd18b5d6ec6a174f-0">
              Jag tackar så hemskt mycket för informationen från Småkom. Jag
              har dock tänkt träffa dem också. Jag har en mycket entusiastisk
              partimedarbetare och kommunaktiv, Carina Sándor, som också är
              aktiv i denna organisation och har varit på mig om detta. Även
              internt får jag alltså en blåslampa på mig. Men det är ju trevligt
              att den blåslampan kommer från dig också. Jag tar gärna emot detta
              och önskar också er en god jul!
            </seg>
          </u>
          <note xml:id="i-ebcba77ae4197df6-3">
            Överläggningen var härmed avslutad.
          </note>
          <note xml:id="i-5e83437a19168a76-0">
            19 § Studiestöd
          </note>
          <note xml:id="i-aa072a78a235c1f7-4">
            Föredrogs
          </note>
          <note type="speaker" xml:id="i-7db0f77db3c333ab-0">
            Anf. 120 ADNAN DIBRANI (S):
          </note>
          <u who="adnan_dibrani_351143" xml:id="i-f9cbb8fc6506155b-0">
            <seg xml:id="i-f3746211be9cee1b-0">
              Fru talman! Jag har gått runt hela dagen i dag och varit nervös,
              mest för att jag trodde att jag skulle få tala strax före voteringen
              när alla var på väg in. Med tanke på den votering vi hade är frågan
              vad som är värst att ta det nu eller före voteringen.
            </seg>
            <seg xml:id="i-c55b9d444633fa5d-0">
              Jag har också tänkt att jag före mitt tal skulle säga så här:
              Handbollsdamerna sicken turnering de gjorde! Jag är ett handbollsfan,
              så jag var bara tvungen att säga grattis till dem när jag väl
              stod häruppe. Det är inte många av våra landslag som har fått
              mig att lipa eller att fälla en liten tår, men de lyckades göra
              det flera matcher i rad. Riktigt bra gjort av handbollsdamerna!
            </seg>
            <seg xml:id="i-fd86ad11fd3f2794-0">
              Fru talman! Vi ska i dag diskutera vårt studiestödssystem, som
              jag är mycket stolt över. Vi socialdemokrater har byggt upp det
              med målet att alla människor oavsett samhällsklass och bakgrund
              ska ges möjlighet att delta i utbildning under hela livet. Vi
              socialdemokrater anser att alla människor är lika mycket värda,
              men vi föds med olika förutsättningar. Dina föräldrars plånbok,
              din etniska bakgrund, om du är man eller kvinna eller om du har
              ett funktionshinder ska inte få avgöra din framtid.
            </seg>
            <seg xml:id="i-ee67f2c7348e0a0d-0">
              Det system som den socialdemokratiska politiken har skapat har
              gjort att jag trots min bakgrund har kunnat utvecklas och nå mina
              mål. Det har stärkt mig och gjort mig till en tacksam person.
              Det har gjort mig till en rik person rik i den bemärkelsen att
              jag har fått mer kunskap och fler valmöjligheter.
            </seg>
            <seg xml:id="i-ebd79747ccae89d5-0">
              Allt fler jobb kräver i dag en högskoleexamen, och allt färre
              jobb finns för dem som inte har kunnat eller inte haft möjlighet
              att ta del av någon utbildning utöver grundskolan.
            </seg>
            <seg xml:id="i-3c52a6e745c1b092-0">
              Eftersom de borgerliga under den senaste mandatperioden har dragit
              ned på allt som har med vidareutbildning eller en andra chans
              att göra har klyftorna ökat. Utbildningsklyftor måste minskas
              och motverkas, inte ökas. Men, som sagt, den borgerliga politiken
              verkar gå åt motsatt håll.
            </seg>
            <seg xml:id="i-3e0fbc701ca023f7-0">
              Med en högre utbildningsnivå mår man inte bara bättre, utan självförtroendet
              får sig en skjuts uppåt om man kan uppnå sina drömmar och på så
              sätt leva ett bättre liv.
            </seg>
            <seg xml:id="i-d6db1049cb584099-0">
              Fru talman! Vi står för ansvar. Vi delar bördan mellan studenter
              och samhälle genom att vi vill höja studiebidraget nu, och vår
              ambition är större än regeringens. I regeringens senaste höjning
              var lånedelen 90 procent av höjningen. Denna gång är den hela
              100 procent. De borgerliga sviker den gamla principen att höja
              både studiebidrag och lån, och det är något oroande för framtiden.
            </seg>
            <seg xml:id="i-6313f643bbdb9717-0">
              Alltmer privatiserar man ansvaret för att klara sig under studierna.
              Denna utformning av studiemedelspolitiken kommer att slå mot de
              akademiker som har lägst utbildningspremier, de kvinnliga akademikerna
              i offentlig sektor som har de lägsta lönerna i Saco och TCO.
            </seg>
            <seg xml:id="i-9531db312b460b4e-0">
              Fru talman! Regeringen visar tydligt sin ideologi och syn på
              vilka som ska studera. Allt fler studenter mår dåligt och är stressade
              på grund av att de inte får sin ekonomi att gå ihop. Studiemedlet
              ska räcka till mat, boende, kurslitteratur, transporter, nöjen
              med mera. Många studenter oroar sig för att de vet att de inte
              klarar av en oförutsedd utgift på 500 kronor och i så fall behöver
              gå till sina föräldrar för att låna pengar. Det är dock inte alla
              föräldrar som har de finansiella musklerna att hjälpa till, men
              många jag skulle våga säga majoriteten gör det inte, för det är
              pinsamt att behöva gå till föräldrar, andra anhöriga eller vänner
              för att fråga om hjälp. Särskilt utsatta är de vuxenstuderande.
              De har dessutom ofta ett försörjningskrav från barn.
            </seg>
            <seg xml:id="i-38585ca43802e277-0">
              Med regeringens senaste satsning på studiemedel lurar man studenterna.
              Man låstas satsa på dem med denna höjning av studielånet, men
              det kostar nästan ingenting för staten. Det är ytterligare en
              så kallad gratisreform. Man försöker ge sken av en satsning utan
              att behöva ta politiskt ansvar och prioritera pengar till studenterna.
              Efter denna satsning har man på två år minskat bidragsdelen från
              40 till 27 procent, vilket innebär att man skrämmer i väg de studenter
              som har sämst ekonomi.
            </seg>
            <seg xml:id="i-c63be8bb07951fa5-0">
              En nyutexaminerad får alltså räkna med en ökad skuldsättning,
              och med tanke på att välutbildad arbetskraft är en förutsättning
              för Sveriges konkurrenskraft och att utbildning är en investering
              både för individen och för samhället kan man ställa sig frågan
              varför de borgerliga gör detta. Är det för att endast barn till
              välbärgade ska kunna utbilda sig? Det kan inte vara för samhällets
              bästa man skrämmer bort studenter från att söka sig till högre
              studier.
            </seg>
            <seg xml:id="i-f12bd1e8526c8bcd-0">
              Fru talman! Fribeloppet brukar vara en av de saker som de borgerliga
              trycker hårt på för att man ska avskaffa. Med den nya nivån i
              fribeloppet kommer ingen vanlig student som jobbar vid sidan av
              att drabbas av reglerna. Skulle man ta bort prövningen för lånedelen,
              vad blir då konsekvensen? Jo, att jag, Öholm och alla ni andra
              som sitter här, om vi skulle studera, kunde få ut subventionerade
              och tryggare lån med lägre ränta jämfört med de villkor vi skulle
              få om vi lånade i en vanlig bank.
            </seg>
            <seg xml:id="i-ab20ef48fa79e5c1-0">
              Jag tycker att studiebidrag och de mest fördelaktiga lån som
              ges i Sverige ska vara förbehållna studenter som inte samtidigt
              är höginkomsttagare. Dessutom är detta bara ett sätt att steg
              för steg lägga över allt ansvar på den enskilde. Moderaterna vill
              ju egentligen att individen själv ska bekosta hela sitt uppehälle
              under studierna. Så är det i andra länder. Där måste man arbeta
              samtidigt som man studerar eller ha en familj i bakgrunden som
              ger månadspeng när man går på universitet. Så vill inte jag ha
              det, för det minskar självständigheten och friheten för den enskilde.
            </seg>
            <seg xml:id="i-59965079b03a14a8-0">
              För oss socialdemokrater är det viktigt att studenterna ska kunna
              satsa hundra procent på sina heltidsstudier och inte behöva oroa
              sig för sin ekonomi. Det är en kvalitetsfråga. Däremot välkomnar
              vi alla som vill och har möjlighet att jobba eftersom studenter
              då kan skaffa sig arbetserfarenhet och meriter.
            </seg>
            <seg xml:id="i-b845b62e2c9e6bb6-0">
              Det går inte att ha en sådan här debatt utan att nämna CSN och
              alla de studenter som drabbats av återbetalningskrav trots att
              de i själva verket läser på heltid. Före valet lovade regeringen
              att se till att statens olika myndigheter, CSN och högskolorna
              reder ut detta. Än så länge har ingenting hänt. I stället ser
              vi att alla skyller på varandra och att enskilda fackförbund har
              gått in och garanterat de lån som borde vara CSN:s uppgift. Detta
              drabbar enskilda studenter nu, och många är säkert oroliga för
              vad som komma skall efter nyår. Det drabbar också förtroendet
              för regeringens myndigheter. Man kan inte missköta styrningen
              av myndigheterna på det här sättet.
            </seg>
            <seg xml:id="i-c6fd2c0999fa92bf-0">
              Fru talman! Eftersom budgetramarna redan är beslutade och vi
              inte kan göra annat än att försöka påverka hur resurserna ska
              fördelas inom ramarna har vi ett särskilt yttrande som vi rödgröna
              står bakom. Där visar vi att vi har högre ambitioner än de borgerliga
              och vilket håll vi vill att politiken ska gå åt.
            </seg>
          </u>
          <note type="speaker" xml:id="i-d7851b99ac8233e5-0">
            Anf. 121 JABAR AMIN (MP):
          </note>
          <u who="jabar_amin_a483d5" xml:id="i-f81f6451462af195-0">
            <seg xml:id="i-e6f56163c398f6c6-0">
              Fru talman! Miljöpartiet värnar det livslånga lärandet. Vi vill
              att alla ska ha möjlighet att utbilda sig oavsett hur den privatekonomiska
              situationen ser ut. De svenska studiemedlen har vi just för att
              ge alla studenter lika möjlighet till en fullgod utbildning. Så
              är tanken i alla fall.
            </seg>
            <seg xml:id="i-6915b5e3fb8c1b07-0">
              I praktiken får allt fler studenter svårt att klara sig igenom
              med bara studiemedel. Regeringens svar på studenternas dåliga
              ekonomi är att öka lånedelen. Några kronor mer i studiebidrag
              är vad regeringen erbjuder. Resten av studenternas underskott
              vill regeringen täcka upp genom att öka studenternas belåning.
              Det är en väg som vi inte vill gå och som vi tycker är fel.
            </seg>
            <seg xml:id="i-d7e2d28d8d15d93d-0">
              Vi ser dessutom en ökad belåning som skadlig för Sveriges ekonomi.
              Studenter som inte direkt får jobb efter studierna riskerar att
              hamna i skuldproblem och få svårigheter att betala tillbaka skulderna.
              En ökad skuldbörda innebär också att framtida recessioner kommer
              att slå extra hårt mot studenterna. Landets studenter blir en
              mycket utsatt grupp för årtionden framåt.
            </seg>
            <seg xml:id="i-a975ffffaf4775db-0">
              Detta innebär också att studier blir mindre attraktivt. Personer
              från välbärgade och studievana hem kommer troligen fortfarande
              att studera. Men en del av de personer som växer upp i socioekonomiskt
              mer utsatta familjer där studier inte är en självklarhet riskerar
              att tveka inför fortsatta studier med den höga belåningen. Vi
              riskerar att återigen få ett segregerat utbildningsväsen.
            </seg>
            <seg xml:id="i-d21c06de8e91122d-0">
              Vi rödgröna tar ställning mot detta och satsar i stället på en
              ökad bidragsdel i studiemedlet. Vi ser att det kunskapssamhälle
              som Sverige måste vara kräver att högre utbildning blir möjligt
              även för studenter som har det sämre ställt.
            </seg>
          </u>
          <note type="speaker" xml:id="i-550fa606c4793beb-0">
            Anf. 122 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-286d3c2923cc3db7-0">
            <seg xml:id="i-ae4db765df27c9b1-0">
              Fru talman! Det här känns lite som en debatt där man trycker
              på repeat, repeat och repeat. Det händer väldigt lite, och det
              går väldigt långsamt.
            </seg>
            <seg xml:id="i-03bbf37301b85fea-0">
              Studenternas ekonomiska situation har försämrats kraftigt under
              ganska många år. Många studenter upplever att de ekonomiska villkoren
              går ut över studierna. Allt fler blir beroende av tillskott från
              föräldrar eller andra närstående, vilket förstärker den sociala
              snedrekryteringen och gör att talanger riskerar att gå förlorade.
            </seg>
            <seg xml:id="i-97d9f12bc4b5c67d-0">
              Vänsterpartiet har under lång, lång tid varit drivande i frågan
              om att höja studiemedlen. Frågan har utretts, och för snart två
              år sedan lämnade den studiesociala kommittén sitt betänkande som
              var mycket tydligt. Studiemedlen behövde höjas till 9 386 kronor
              och betalas ut per månad. Sedan betänkandet presenterades har
              studiemedlen höjts, dock inte till den nivå som kommittén föreslog.
              Senast i januari höjdes de med 350 kronor, och nu kommer nästa
              höjning med 500 kronor. För första gången sedan studiemedelssystemet
              infördes har dock ett trendbrott skett. Lånedelen ökar för varje
              höjning. Den smyghöjdes i januari. Det var ingenting man pratade
              särskilt högt om. Men nu är det 500 rakt av bara på lånedelen.
            </seg>
            <seg xml:id="i-08e04c47d17fc35a-0">
              Många kan säkert känna att det kvittar bara de kan få en bättre
              ekonomisk situation för stunden. Men det säger egentligen bara
              någonting om den svårt utsatta ekonomiska situation de befinner
              sig i som studenter. När människor väljer att studera vidare är
              det inte bara en investering för den egna individen utan också
              för samhället i stort. Vi har också ambitionen att bredda rekryteringen
              till den högre utbildning och vill ge fler möjligheten att studera
              vidare.
            </seg>
            <seg xml:id="i-974e05b2c8cc4a88-0">
              Högeralliansens förslag innebär alltså ännu en gång en växande
              studieskuld för studenterna. Den som läser en utbildning på fem
              år får sin studieskuld ökad med 22 500 kronor. De får alltså själva
              betala högeralliansens vallöfte. För många studenter är studieskulden
              ett omfattande åtagande som de borgerliga nu vill öka på. Vi menar
              att det är fel att vältra över en allt större del av bördan för
              studiefinansieringen på den enskilde studenten. Rädsla för ökad
              skuldsättning kan framför allt avskräcka studenter från familjer
              utan tradition av högre utbildning.
            </seg>
            <seg xml:id="i-67f75f9de02c2920-0">
              Vi vill förbättra studievillkoren och minska den ekonomiska stressen
              på studenterna. Vänsterpartiet har därför tidigare drivit och
              finansierat en höjning av studiemedlen med 900 kronor. Inför valet
              i september gick vi rödgröna gemensamt fram med att studiemedlen
              skulle höjas med 600 kronor varav 400 kronor bidrag och 200 kronor
              lån, förvisso med passusen om ekonomin tillåter. Men det finns
              inget som talar för att statsfinanserna inte skulle klara en sådan
              viktig reform. Dessutom vill vi höja tilläggsbidraget för studerande
              med barn.
            </seg>
            <seg xml:id="i-87e6a6eb31bc6492-0">
              Fru talman! Apropå den studiesociala utredningen skulle jag vilja
              passa på att fråga regeringspartierna vad som händer med de förslag
              som det faktiskt finns parlamentarisk enighet kring. Det har nämligen
              varit tunnsått på det här området. Visst hade vi detta med höjt
              fribelopp och höjningen av CSN-avgifterna. Men vad händer exempelvis
              med att se över åldersgränsen för bostadsbidrag, och ska det prövas
              per kalenderhalvår i stället för helår?
            </seg>
            <seg xml:id="i-6195eda6c2675456-0">
              Ett led i att likställa studier med arbete är att stärka det
              sociala skyddsnätet för studenterna och låta studiemedlen vara
              sjukpenninggrundande, vilket skulle innebära rätt till både sjuk-
              och föräldrapenning på högre nivå än dagens lägsta. Vad händer
              med kommitténs förslag om att kunna vara deltidssjukskriven och
              plugga på deltid?
            </seg>
            <seg xml:id="i-63cdf1dd3a50052a-0">
              Detta är bara några av de förslag och viktiga frågor där jag
              förväntar mig att se handling. Vi har inga reservationer eftersom
              det är ett budgetbetänkande med ramar och allt, som Adnan Dibrani
              tidigare beskrev så bra. Jag hänvisar till det särskilda yttrandet
              som vi har i detta betänkande.
            </seg>
          </u>
          <note type="speaker" xml:id="i-9940edaf45991bd1-0">
            Anf. 123 OSKAR ÖHOLM (M):
          </note>
          <u who="oskar_oholm_e34444" xml:id="i-0ea9a5f194afe17f-0">
            <seg xml:id="i-3ffe53097243ae10-0">
              Fru talman! Jag skulle vilja börja med att konstatera två saker.
              Den första delen är, som säkert har konstaterats många gånger
              men som förtjänar att göras igen, att det är fler människor som
              studerar i Sverige i dag än vad det kanske varit någonsin tidigare.
              Den andra delen som kan vara bra att konstatera är att vi har
              ett studiestöd i Sverige som jämfört med nästan vilket annat lands
              som helst är bland de absolut mest generösa i världen. Nu säger
              jag inte nödvändigtvis att det första beror på det andra. Men
              båda de delarna är ganska bra att ha med sig som en fond när man
              diskuterar den här typen av frågor.
            </seg>
            <seg xml:id="i-55c55356d8ce4108-0">
              Jag håller just nu på och läser Henrik Berggrens Palmebiografi.
              Då blir det lätt att man tar till att politik är att vilja, och
              så är det. Det är lätt att konstatera att på det område som gäller
              studiestöd är det väldigt många som har velat väldigt mycket under
              lång tid. När man tittar på den typen av grejer är det fascinerande.
              Jag fastnade i protokoll från SFS studentriksdag 1953 där man
              diskuterade hur utformningen av studiestöd skulle se ut i Sverige.
            </seg>
            <seg xml:id="i-6ed0ac5faab4f779-0">
              Det vi diskuterar här i kammaren och det som diskuteras av politiker
              överlag är sådant som vi kan ha olika uppfattningar om. Vi har
              ideologiskt olika utgångspunkter och kan komma fram till olika
              förslag som ställs emot och bryts emot varandra. Det intressanta
              när det gäller studiestödet är att vi i grunden är så pass överens.
              När vi jämför det med många andra områden är det slående.
            </seg>
            <seg xml:id="i-54a29fa2eeedb129-0">
              Redan år 1953, i de protokoll som jag grävde ned mig i, var man
              det från olika utgångspunkter. Det var en stark argumentation
              från arbetarrörelsen från de utgångspunkterna och från dem med
              starka borgerliga liberala principer. Men båda var överens om
              just detta att ett stöd för studier oavsett bakgrund är en väldigt
              bra politisk idé, och så har det varit. Det som var diskussionen
              på den tiden var om man skulle gå vidare där utgångspunkten var
              en studielön eller ett studielån.
            </seg>
            <seg xml:id="i-18c2b241b10646b1-0">
              Fru talman! Det är väl som det ofta blir i Sverige; så här i
              efterhand kan vi konstatera att det blev en klassisk svensk kompromiss
              där vi fick båda delar både studielån och studiebidrag. Detta
              är precis det som har lett fram till dagens situation.
            </seg>
            <seg xml:id="i-197e4659b505250a-0">
              Man kan jämföra hur det ser ut i Sverige med hur det ser ut i
              andra länder. Man ska för all del vara ärlig i diskussionen om
              hur generöst studiestödet är och säga att det ibland är ett nordiskt
              mästerskap. Det är inte så många andra länder på jorden som ens
              kan mäta sig med de nordiska. Möjligtvis kommer Kanada och Nya
              Zeeland ibland upp i den typ av omfattning på studiestödet som
              vi har. Det är en bra bakgrund.
            </seg>
            <seg xml:id="i-b719b015f88b6a1b-0">
              Det är lätt att bli självgod. Jag hör ju hur jag står och ångar
              upp mig över hur fantastiskt och generöst allting är. Det skulle
              nästan kunna låta som att vi inte ens behöver diskutera detta
              eftersom det inte finns några problem. Men så är det inte!
            </seg>
            <seg xml:id="i-d69b93d6307d1f9a-0">
              Palme glömde ju bort en sak; det är inte bara att vilja utan
              också att välja och att som politiker kunna se de samhällsproblem
              som finns i dag och fundera på vad som är den bästa lösningen
              på dessa problem. Vi har under de senaste åren sett och kunnat
              konstatera att det finns en hel rad problem med studiestödet som
              det har varit utformat. Delar av det som vi har diskuterat i den
              här kammaren förut har handlat om att försöka skapa ett system
              som blir mer sammanhängande, mer begripligt och lättöverskådligt
              för oss som beslutar om det men också för dem som ska söka studiemedel.
              Man ska veta att det inte sitter en mängd olika personer på samma
              utbildning som kommer från olika typer av studiestödssystem. Där
              har det skett en hel del under förra mandatperioden.
            </seg>
            <seg xml:id="i-e683c724a4992fe2-0">
              Ett annat problem är naturligtvis det som redan har berörts:
              Går det att leva på studiemedlen? Det är ingen hemlighet att det
              knappast innebär något lyxliv. Det gör det inte heller efter de
              höjningar som alliansregeringen under förra mandatperioden mitt
              under en lågkonjunktur ändå kunde genomföra. Och det gör det inte
              heller efter de höjningar som vi kommer att fatta beslut om i
              det här betänkandet. Detta har varit mycket av ett problem. Jag
              delar den bild som tidigare talare har tagit fram av att studiemedlen
              har urholkats. Det såg vi till exempel i den studiesociala kommittén.
            </seg>
            <seg xml:id="i-49a33e19e2539d01-0">
              Ett tredje problem som inte minst mitt eget parti och många av
              de andra allianspartierna har pratat om handlar om fribeloppsreglerna.
              Det är den i mitt tycke något perversa situation som vi har haft
              tidigare där staten sänder en tydlig signal till studenterna om
              att de inte ska jobba extra därför att det inte lönar sig. Dessutom
              får det konsekvensen att många i sin första kontakt med arbetslivet,
              på sitt första jobb, får lära sig att man kanske måste mygla och
              försöka få arbetsgivaren att betala ut lönen efter årsskiftet
              för att klara sig inom de där beloppsnivåerna som politikerna
              har bestämt.
            </seg>
            <seg xml:id="i-d8d664335ac62b7b-0">
              Vi ser att det sker rätt många saker på alla dessa områden. Nu
              fortsätter vi. I förslagen från utskottet i dagens betänkande
              som jag för övrigt yrkar bifall till lägger vi ytterligare några
              viktiga pusselbitar på alla områden. Det handlar delvis om den
              del som finns i förslaget om att också de som är under 25 år ska
              kunna få den högre bidragsdelen för att komplettera en utbildning
              om de behöver det. Vi vet att det finns många yngre som befinner
              sig långt utanför arbetsmarknaden och som kan ha nytta av detta.
              Det är en bra pusselbit.
            </seg>
            <seg xml:id="i-f88cb0fd20f1a4f3-0">
              En annan viktig pusselbit, som kanske är den som flest studenter
              vilka som av en händelse inte finns på läktaren men som kanske
              på andra sätt följer debatten eller åtminstone våra beslut är
              intresserade av handlar om vad man får ut i kronor och ören. Vad
              är det till syvende och sist som trillar in i slutet eller början
              på månaden och som man ska kunna leva av? Där tar vi ytterligare
              ett steg nu med en höjning med 500 kronor av totalbeloppet.
            </seg>
            <seg xml:id="i-b338e86488bb3011-0">
              Det är klart att detta är viktigt. Det är viktigt inte minst
              mot den bakgrund som tidigare talare har beskrivit; vi ser att
              det har varit svårt att överleva på studiemedlen. Nu kan man också
              se att vi med dessa höjningar börjar närma oss det som olika studentorganisationer
              har krävt när de har sagt vilken nivå som är rimlig och som en
              student behöver för att gå runt ekonomiskt. Där är vi nu.
            </seg>
            <seg xml:id="i-a760fdf6e5bbd776-0">
              Därmed inte sagt att vi för all framtid är där. Det gäller att
              fortsätta följa upp det hela om vi även i framtiden vill ha ett
              generöst system. Vi tar ändå ett tydligt steg, och jag tror att
              det till syvende och sist är de pengar som trillar in på kontot
              för studenterna som kommer att vara viktigt i det vi nu beslutar.
            </seg>
            <seg xml:id="i-ceca08cb7fad4f4b-0">
              Den sista delen, som visserligen redan är fastställd, om att
              fribeloppet höjs från den 1 januari nästa år är också en viktig
              del. Det är inte viktigt bara för att vi vet att många studenter
              jobbar extra. Ungefär hälften av alla landets studenter gör det.
              Vi är alla överens om att det inte ska vara ett krav att jobba
              extra. Men vi vet också att all form av extraarbete på ett cv,
              nästan oavsett om det har någon koppling till det man läser, gör
              att man blir mer anställningsbar när man kommer ut på arbetsmarknaden.
              Jag tror att det är viktigt att fortsätta att hålla fast vid att
              extraarbete inte ska vara nödvändigt, men jag tycker definitivt
              att det kan uppmuntras. Vi ska inte ha en situation där vi sänder
              detta budskap från staten: Jobba inte extra, för det tänker vi
              bestraffa!
            </seg>
            <seg xml:id="i-e556cfacea94cdcd-0">
              Jag är glad att vi tar ytterligare ett sådant steg i samband
              med årsskiftet nu. Sedan får vi se om man kanske kan ta ytterligare
              steg så småningom, men detta är ett steg i helt rätt riktning.
            </seg>
            <seg xml:id="i-d242e1337a691226-0">
              Fru talman! Avslutningsvis skulle jag vilja uppehålla mig kort
              vid den samlade oppositionens olika förslag på just de här områdena.
              Man ska inte överdriva, precis som jag var inne på tidigare. Vi
              är nog överens om ganska mycket när det gäller utgångspunkterna.
              Det jag däremot kan fascineras av och tycka är intressant är att
              mycket av det som vi i opposition drev och tyckte var viktigt
              vi kan ta fribeloppen som ett exempel fick vi aldrig igenom i
              opposition, för då var man alltid emot det. Men jag är glad att
              man nu från oppositionssidan också accepterar ett högre fribelopp.
              Det är alldeles utmärkt.
            </seg>
            <seg xml:id="i-f777023bae59ab55-0">
              Vad gäller diskussionen om exakt hur bidragsdelen och lånedelen
              ser ut är det klart att man ska fortsätta diskutera detta. Men
              jag kan konstatera att om oppositionens förslag skulle vinna i
              detta fall leder det till att det är färre kronor och ören som
              trillar in på studentens konto i slutet på varje månad, och det
              tycker jag vore tråkigt.
            </seg>
          </u>
          <note type="speaker" xml:id="i-37385b23c6abcf7b-0">
            Anf. 124 ADNAN DIBRANI (S) replik:
          </note>
          <u who="adnan_dibrani_351143" xml:id="i-f9cbb8fc6506155b-1">
            <seg xml:id="i-d4a626102059e8b0-0">
              Fru talman! Oskar Öholm sade att han hade läst Palmes bok och
              pratade mycket om att politik handlar om att vilja men att man
              också måste välja. Palme stod oftast upp för dem som hade det
              sämst ställt, både här i Sverige och ute i världen. Palme gjorde
              just det; han valde att göra detta och att inte bara ställa sig
              upp och stödja dem som hade det bäst ställt.
            </seg>
            <seg xml:id="i-26b4347965d2475e-0">
              Kan jag tolka det som du säger, Oskar Öholm, som att ni aktivt
              väljer att prioritera bort studenterna? Det är det ena. Det andra
              är: Hur långt ska vi gå i det här med studielån och studiebidrag?
              Vi är nere på 27. Är det 10 som är målet, eller är det ännu längre
              ned? Hur ser era planer ut framöver?
            </seg>
          </u>
          <note type="speaker" xml:id="i-13c47e9aa421000c-0">
            Anf. 125 OSKAR ÖHOLM (M) replik:
          </note>
          <u who="oskar_oholm_e34444" xml:id="i-0ea9a5f194afe17f-1">
            <seg xml:id="i-a78749586e0cf0af-0">
              Fru talman! Jag får naturligtvis skylla mig själv för att Palmes
              skugga finns kvar i kammaren. Jag tror att det är så här när det
              gäller att vilja och att välja: Det vi har visat tydligt i vår
              praktiska politik är att vi har höjt totalbeloppen. Det är mer
              kronor och ören som kom in på studentens konto under förra mandatperioden,
              mitt under brinnande lågkonjunktur. Vi går vidare nu, precis som
              studentorganisationerna säger, därför att vi måste följa upp det
              hela och göra det lättare att leva på det som erbjuds i totalbeloppet.
              Det har vi också gjort.
            </seg>
            <seg xml:id="i-e6775e201c0073c8-0">
              Sedan kan man alltid diskutera var gränsen ska gå. Det är viktigt
              att ha klart för sig att detta att utbilda sig och ta studielån
              eller att över huvud taget finnas i utbildningssystemet är en
              investering både för samhället, som tjänar på att många människor
              utbildar sig och kan ta avancerade arbeten som kräver hög utbildning,
              och för den enskilda studenten.
            </seg>
            <seg xml:id="i-03d6d6c838903b0c-0">
              Jag tror att många av dem som läser en högre utbildning gör det
              därför att de vet att de kommer att få en lite högre lön. Då har
              man också andra möjligheter. Jag tror att ett exempel har varit
              att en förändring innebär 22 000 eller 23 000 mer i studielån
              med det förslag som föreligger i dag. Absolut det är ytterligare
              en månadslön på många månadslöner som kommer åt det hållet.
            </seg>
            <seg xml:id="i-ad22e9f7afab5e29-0">
              Jag tror att det är två saker som är viktiga att hålla fast vid:
              Vi ska fortsätta förbättra för studenterna. Det har vi gjort två
              gånger på rad nu. Vi ska också ha klart för oss att detta är en
              investering åt båda hållen. Det är mitt svar.
            </seg>
          </u>
          <note type="speaker" xml:id="i-d317cf19a9701968-0">
            Anf. 126 ADNAN DIBRANI (S) replik:
          </note>
          <u who="adnan_dibrani_351143" xml:id="i-f9cbb8fc6506155b-2">
            <seg xml:id="i-9f8aebec04c52b8d-0">
              Fru talman! Du har helt rätt, Oskar Öholm. Både samhället och
              individen tjänar på att man studerar. Dock har jag en fråga som
              jag vill få fram här. Med ert sätt att tänka, när ni lägger alltmer
              av skuldbördan på de enskilda individerna, skrämmer ni bort en
              del av dessa studenter. Det leder till att samhället kanske inte
              får ut det maximala av dem som verkligen vill.
            </seg>
            <seg xml:id="i-684ee934275d7dcb-0">
              Jag kommer inte riktigt ihåg hur du uttryckte dig, men du sade
              något om fribeloppet. Jag vet att du tidigare har pratat gott
              om att man kanske ska avskaffa det och så vidare. Om vi skulle
              ta bort fribeloppet innebär det i min värld att du aktivt väljer
              att stödja höginkomsttagare såsom jag nu har blivit och du. Många
              av oss skulle då kunna använda dessa förmånliga pengar till att
              exempelvis gå in med en kontantinsats till en lägenhet och på
              så sätt skaffa oss ännu mer förtur gentemot de andra som kanske
              hade behövt pengarna. Vi skrämmer bort dem om vi inte höjer bidraget
              utan bara pratar om lån, lån och lån. För mig handlar det om att
              välja där också. Om jag får välja mellan att jag själv kanske
              får betala lite mer och den som har det sämst ställt blir skraj
              och inte alls ställer upp på att studera vidare väljer jag alltid
              den som har det sämst ställt.
            </seg>
          </u>
          <note type="speaker" xml:id="i-b242265b41f7c4e3-0">
            Anf. 127 OSKAR ÖHOLM (M) replik:
          </note>
          <u who="oskar_oholm_e34444" xml:id="i-0ea9a5f194afe17f-2">
            <seg xml:id="i-c220f95e15e18e8f-0">
              Fru talman! Man ska komma ihåg hur det har sett ut i vårt land
              och i resten av Europa under förra mandatperioden. I en situation
              där i stort sett vartenda land i Europa diskuterade vilka skatter
              som ska höjas och vilka bidrag som ska skäras ned var det fortfarande
              möjligt för oss att göra det något bättre för studenterna. Jag
              konstaterar att man i Storbritannien nu diskuterar att höja avgiften
              till universitet, och vi diskuterar hur vi ska öka möjligheterna
              för studenter. Sedan kan vi diskutera om glaset är halvfullt eller
              halvtomt, men vi är på något sätt överens om att det står ett
              glas på bordet i alla fall. Det tycker jag är ganska bra.
            </seg>
            <seg xml:id="i-55920864ab1e6eb9-0">
              Det är viktigt att hålla i minnet att det är en investering för
              både samhället och den enskilda individen. Jag tror att det viktiga
              för de flesta studenter i dag när man ser att plus och minus inte
              går ihop är att det blir en tydlig höjning under nästa år. Att
              det sedan leder till kanske 22 000 mer i lån ja, absolut, men
              det har man möjlighet att betala tillbaka, särskilt om vi har
              en regering som prioriterar jobben och som fortsätter att sänka
              skatten på arbete. Då har man definitivt råd med de extra lån
              som tillkommer.
            </seg>
            <seg xml:id="i-70ee24b728877dfc-0">
              Vad gäller fribeloppet har jag tillhört dem som har vrålat: Avskaffa
              fribeloppet. Jag kan ha respekt för att man måste göra det på
              ett smart sätt. Min poäng är att vi inte ska ha ett system som
              gör att människor som känner att de kan jobba extra vid sidan
              av sina studier straffas för det. Så har det varit under lång
              tid i Sverige. Jag är jätteglad att Adnan Dibrani och andra socialdemokrater
              nu tycker att det åtminstone är bra att man höjer fribeloppet
              lite grann och kommer bort från den bestraffningen. Exakt hur
              långt vi ska gå kan vi diskutera. Jag kan absolut köpa vi hade
              den diskussionen i den studiesociala kommittén att vi ska ha ett
              belopp på bidragsdelen. Jag kan intellektuellt tycka att det är
              rimligt att människor som har väldigt höga inkomster kanske inte
              ska få bidrag från staten. Det gäller att hitta en bra nivå. Något
              förslag om att helt avskaffa det finns inte på bordet just nu.
            </seg>
          </u>
          <note type="speaker" xml:id="i-6e7221b5ede11837-0">
            Anf. 128 NINA LUNDSTRÖM (FP):
          </note>
          <u who="nina_lundstrom_9605bf" next="cont" xml:id="i-611c4eec49e299ff-0"/>
          <note xml:id="i-4a84d1499fc33424-0">
            Fru talman! Jag vill börja med att yrka bifall till utskottets
            förslag i betänkandet och avslag på motionerna.
          </note>
          <u who="nina_lundstrom_9605bf" prev="cont" xml:id="i-f54ee75c43b305cd-0">
            <seg xml:id="i-a0a1659144a0dc85-0">
              Vad är målet med det system vi har i dag för studiestöd? Jag
              skulle vilja citera det som står i budgetpropositionen. Studiestödsreformen
              2001 gav inriktningen på de mål som finns i dag och som anges
              i budgetpropositionen:
            </seg>
            <seg xml:id="i-b6483fdeced57db8-0">
              Studiestödet ska verka rekryterande och därmed bidra till ett
              högt deltagande i utbildning. Det ska vidare utjämna skillnader
              mellan individer och grupper i befolkningen och i och med det
              bidra till ökad social rättvisa. Målen ska uppnås genom effektivt,
              sammanhållet, flexibelt och rättssäkert studiestödssystem som
              ska vara enhetligt och överblickbart för den enskilde.
            </seg>
            <seg xml:id="i-b7d141635d1cacdc-0">
              I studiestödsreformen påtalas vikten av både bidrag och lån.
              Jag skulle vilja återkoppla till förslagen från alliansregeringen
              vad gäller studiestödet. Hela anslaget omfattar ungefär 23 ½ miljard.
              Inom utgiftsområdet handlar det, som tidigare talare har varit
              inne på, om studiehjälp i form av studiebidrag, studiemedel, räntor
              för studielån tagna i Riksgäldskontoret, inleverans av kapital
              till Riksgäldskontoret för avskrivning av studielån, bidrag till
              kostnader vid viss gymnasieutbildning, bidrag till vissa studiesociala
              ändamål och administration av studiestöd.
            </seg>
            <seg xml:id="i-cf3a34c096a1e572-0">
              Regeringens förslag innebär en förstärkning även i år. År 2010
              uppgår studiemedlen till 8 820 kronor per månad enligt budgetpropositionen.
              Med den höjning som anges kommer det från och med den 1 juli 2011
              att vara 498 kronor mer, det vill säga att år 2011 uppgår studiemedlen
              till 9 400 kronor. Bidragsdelen är 33 procent, och högsta bidragsnivå
              är 77 procent. År 2009 var det 321 000 personer som hade studiemedel.
              Det var en stor ökning från 2008. Med anledning av att det från
              talarstolen påstås att vi inte skulle ha många som vill studera
              noterar vi att antalet studerande ökar.
            </seg>
            <seg xml:id="i-7aefaf02ee446ac2-0">
              Fribeloppet, som nämnts från talarstolen, kommer att höjas från
              107 000 kronor till 136 400. Det är viktigt att detta sker för
              att möjliggöra både inkomster och studier samtidigt utan att man
              blir återbetalningsskyldig inom en viss ram.
            </seg>
            <seg xml:id="i-d7398fcebe95e01b-0">
              Jag vill vidare nämna den viktiga reformen att arbetslösa ungdomar
              2024 år som saknar fullständiga grundskole- eller gymnasiebetyg
              får ett bidrag som möjliggör för dem att studera och komplettera
              sina betyg. Det är en viktig insats. Förra mandatperioden gjordes
              stora satsningar för att förstärka studerandes villkor, och nu
              kommer som sagt ytterligare förstärkningar.
            </seg>
            <seg xml:id="i-81ff2c3bd156bbd6-0">
              Jag skulle vilja nämna några av de uppdrag avseende studiemedel
              som anges i budgetproppen. Det finns en parlamentarisk utredning,
              Hållbara försäkringar vid sjukdom och arbetslöshet, som har i
              uppdrag att analysera och förslå regler för hur arbetsförmåga
              och studieförmåga ska kunna kombineras. Regeringen avser att se
              över bestämmelserna om prövning av tidigare studieresultat och
              vid behov återkomma till riksdagen i denna fråga. Det görs en
              översyn av CSN:s ekonomiska situation i syfte att ge myndigheten
              långsiktiga ekonomiska planeringsförutsättningar. Det är viktiga
              åtgärder som vi kommer att följa.
            </seg>
            <seg xml:id="i-53f34d57f66b771d-0">
              I denna globaliserade värld skulle jag vilja påpeka hur läget
              ser ut för de svenska studenterna utomlands. Vi har väldigt många
              studerande utomlands. År 2009 var antalet 29 400 personer, 60
              procent är kvinnor och 40 män. 65 procent av de utlandsstuderande
              studerar i Europa. 12 procent läser i ett nordiskt land, 50 procent
              inom övriga EU-länder, 3 procent i ett annat europeiskt land.
              I Asien är det 8 procent, i Nordamerika 19 och i Afrika och Sydamerika
              1 procent.
            </seg>
            <seg xml:id="i-133d28bfdefbff80-0">
              Visst möjliggör studiestödet för våra studenter att söka sig
              utomlands. Vi lever i en globaliserad värld.
            </seg>
            <seg xml:id="i-b01d76c23bccff4f-0">
              Socialdemokraterna, Vänsterpartiet och Miljöpartiet yrkar på
              att riksdagen ska avslå förslaget om höjning av lånedelen i studiemedlet.
              Det innebär att studerande inte ska få den höjning på totalt 498
              kronor som alliansregeringen föreslagit i budgetpropositionen
              och som utskottet ställer sig bakom. Deras förslag innebär visserligen
              en höjning av bidragsdelen med 100 kronor, men i slutändan innebär
              deras förslag 398 kronor, nästan 400 kronor, mindre per månad,
              pengar som skulle komma väl till pass. På vilket sätt är detta
              en satsning på att ge studerande bättre möjligheter ekonomiskt
              400 kronor mindre per månad?
            </seg>
            <seg xml:id="i-99f0667ba38a5a89-0">
              Som en följd av detta vill dessa partier dra ned anslaget för
              studiemedelsräntor med 12 miljoner kronor då de anser att förslaget
              inte ska genomföras. Visserligen menar De rödgröna att om det
              finns reformutrymme vill de höja bidragsdelen ytterligare. Men
              om jag förstår det rätt är väl denna eventuellt mandatperiodens
              sista gemensamma budget för De rödgröna, så det återstår att se
              vad samarbetet leder till för förslag längre fram.
            </seg>
            <seg xml:id="i-b83a610370b0a555-0">
              Jag noterar dock att för de studerande är det ett viktigt beslut
              som riksdagen ska ta. Ska man få den extra förstärkning som vi
              har föreslagit, eller ska man inte få det? Det är viktigt att
              de studerande ges bättre möjligheter.
            </seg>
            <seg xml:id="i-3255240b190dfec3-0">
              Jag skulle också vilja beröra utbildningsplatser kontra anslag
              för studiemedel. De rödgröna menar i sitt särskilda yttrande att
              de har avsatt medel för de utbildningsplatser som de föreslagit
              under utgiftsområde 16. Jag noterar här från talarstolen, fru
              talman, att deras förslag är underfinansierat. Att De rödgröna
              vill bygga ut antalet platser har vi konstaterat i tidigare debatter,
              men det har varit ganska oklart hur detta är finansierat och hur
              man har räknat platskostnad respektive studiemedel. Kostnaderna
              för studiemedel är något lågt beräknade, vilket innebär att satsningen
              totalt sett är underfinansierad.
            </seg>
            <seg xml:id="i-6dc5b418006ff263-0">
              Jag skulle även vilja beröra det här med tilläggsbidrag som kan
              lämnas för personer med barn. Stödet är differentierat i dag beroende
              på antalet barn. Den studiesociala kommittén bedömde att den nuvarande
              nivån på tilläggsbidraget för studerande med barn var rimlig och
              att studerande med barn hade väl så goda villkor som ensamstående
              studerande. Den procentuella förbättringen i studiemedelssystemet
              har varit störst för ensamstående studerande med barn.
            </seg>
            <seg xml:id="i-70afeafcb42ee737-0">
              Slutligen: Det är ett mycket välkommet besked för alla studerande
              med studiemedel att de nu kan få ytterligare förbättringar av
              studiemedlet som en viktig grundförutsättning för de allra flesta
              att kunna studera. Dessutom sker en höjning av fribeloppet och
              satsningen på unga arbetslösa, vilket är nog så viktigt, fru talman,
              för alla som vill studera.
            </seg>
            <seg xml:id="i-57e8fe15746a00c3-0">
              Med detta, fru talman, vill jag önska utskottet, utskottskansliet,
              fru talman samt kammarkansliet en god jul och ett gott nytt år.
            </seg>
          </u>
          <note type="speaker" xml:id="i-02fb138cc0ceadff-0">
            Anf. 129 JABAR AMIN (MP) replik:
          </note>
          <u who="jabar_amin_a483d5" xml:id="i-f81f6451462af195-1">
            <seg xml:id="i-95043870e3351e9c-0">
              Fru talman! Låt mig börja med att säga att jag håller med, om
              jag får återgå till föregående talare, Oskar Öholm när han säger
              att det egentligen finns en ganska stor samsyn i Sveriges riksdag
              om studiemedlen, men att vi ändå skiljer oss på vissa punkter.
            </seg>
            <seg xml:id="i-7e00f2d428e2ece4-0">
              Nina Lundström pratar om ett av målen för studiemedlen, att det
              ska bidra till att minska skillnaderna och öka rättvisan. Som
              en följd av detta har jag en fråga, fru talman, till Nina Lundström:
              På vilket sätt ökar man rättvisan och minskar skillnaderna när
              man ökar lånedelen och inte bidragsdelen?
            </seg>
          </u>
          <note type="speaker" xml:id="i-98d1329e1ffa861b-0">
            Anf. 130 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f8092629311a1bd9-0">
            <seg xml:id="i-f1d0875d0c9cdf70-0">
              Fru talman! Målet som jag läste upp var från studiestödsreformen
              år 2001, och den behandlar målen generellt sett för vad som är
              viktigt att uppnå så att alla, oavsett socialgrupp, bakgrund,
              föräldrarnas utbildningsnivå etcetera, ska ha möjlighet att studera.
            </seg>
            <seg xml:id="i-8a1e638aae36b1f2-0">
              Jag tycker också, som tidigare talare som Oskar Öholm har varit
              inne på, att det svenska systemet är ett av världens mest generösa.
              Det bidrar till att alla ska ha möjlighet att studera utan att
              man måste hitta finansiering på annat sätt, och det är det generella
              målet.
            </seg>
            <seg xml:id="i-6ea6370c37621641-0">
              Sedan är det en diskussion om avvägningen mellan bidrag och studiemedlens
              storlek i övrigt. Jag satt i opposition här 20022006 och kunde
              konstatera att studiemedelsdiskussionerna var ganska omfattande
              också då. Det var väldigt svårt att få igenom reformer när ni
              satt och stöttade den socialdemokratiska regeringen. Vi kunde
              inte göra en rejäl höjning av studiemedlens nivå totalt sett,
              vilket är en viktig reform. Sedan tål det naturligtvis att diskuteras
              hur stor bidragsdelen ska vara i förhållande till det totala utrymmet.
            </seg>
            <seg xml:id="i-c03be1132ce1e5fd-0">
              Jag noterar ändå, fru talman, att med De rödgrönas förslag minskar
              konsumtionsutrymmet betydligt. Ni anger att ni vill höja bidragsdelen
              med 100 kronor, men ni säger nej till resten, som är nästan 400
              kronor. Hur kan det vara lättare för en studerande att klara sig
              med 400 kronor mindre? Vi vill ju ändå möjliggöra även för studerande
              att klara sig ekonomiskt.
            </seg>
          </u>
          <note type="speaker" xml:id="i-104a04b3f7373164-0">
            Anf. 131 JABAR AMIN (MP) replik:
          </note>
          <u who="jabar_amin_a483d5" xml:id="i-f81f6451462af195-2">
            <seg xml:id="i-7d2d58c2eae70a02-0">
              Fru talman! Jag noterar att Nina Lundström inte besvarar min
              fråga. Min fråga var följande: På vilket sätt ökar en höjning
              av lånedelen för studenterna rättvisan? Den har jag inte fått
              svar på.
            </seg>
            <seg xml:id="i-1504f5e8068249bf-0">
              Jag vill besvara frågan som jag fick nyss här. Vi föreslår faktiskt
              en ökning med 600 kronor varav 400 kronor är bidragsdel. Alltså:
              Den större delen av det vi föreslår är bidragsdel, och den betydligt
              mindre delen, en tredjedel, är lånedel.
            </seg>
            <seg xml:id="i-1890b90bb5f0df84-0">
              Jag hoppas att Nina Lundström kan besvara min fråga: Ökar ert
              förslag rättvisan, och utjämnar det skillnaderna?
            </seg>
          </u>
          <note type="speaker" xml:id="i-add49e0d745eec41-0">
            Anf. 132 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f8092629311a1bd9-1">
            <seg xml:id="i-eef46df0409733bb-0">
              Fru talman! Då får jag upprepa det som jag anförde kring själva
              målsättningen, och det är att möjliggöra för alla, oavsett socialgrupp
              och bakgrund, att studera. Det är också det som är viktigt med
              hela studiemedelssystemet.
            </seg>
            <seg xml:id="i-7dc885d41efed1ca-0">
              Jag noterar också att även då betonades det att en andel är bidrag
              och en andel är lån. Det är en kombination som vi har i den svenska
              modellen. Omfånget på studiemedlet är ju väldigt viktigt för att
              möjliggöra konsumtion.
            </seg>
            <seg xml:id="i-c9bce9ad3b7c9d18-0">
              Jag har aldrig noterat någonstans att Miljöpartiet skulle förorda
              bara en bidragsdel. Även ni, har jag förstått, står bakom huvudmodellen
              med bidrags- och lånedel.
            </seg>
            <seg xml:id="i-31df0125f4c18610-0">
              Det som jag tycker är intressant här är att det Jabar Amin tar
              upp i debatten inte stämmer överens med ert förslag, därför att
              för 2011 anger ni 100 kronor i ökning av bidragsdelen, men ni
              säger nej och har aktiva yrkanden om ett nej till den ökning som
              vi i Alliansen föreslår. Det innebär netto minus 400 kronor för
              de studerande. Ni säger att om det finns reformutrymme kommer
              ni att föreslå ytterligare ökningar. Men det finns ingenting angivet
              för 2011, utan det är om det finns utrymme längre fram under mandatperioden.
            </seg>
            <seg xml:id="i-fce8615f2bbe018e-0">
              Jag tycker att det är viktigt för de studerande att få besked
              i dag om att ert alternativ innebär 400 kronor mindre i utrymme
              än alliansregeringens.
            </seg>
          </u>
          <note type="speaker" xml:id="i-d0b7d30e7443ff34-0">
            Anf. 133 ADNAN DIBRANI (S) replik:
          </note>
          <u who="adnan_dibrani_351143" xml:id="i-f9cbb8fc6506155b-3">
            <seg xml:id="i-c16fe25809625e70-0">
              Fru talman! Jag har inte suttit i riksdagen tidigare, men jag
              kan konstatera en sak: Vid de tidigare höjningarna har vi höjt
              både bidrag och lån. Vi har alltid försökt att hålla oss någonstans
              runt 40 procent, såvitt jag inte är helt fel ute, och vårt långsiktiga
              mål har varit 50 procent.
            </seg>
            <seg xml:id="i-43660e84d757c855-0">
              Jag har två frågor. Jag tycker att jag inte fick något riktigt
              svar tidigare från Öholm, så jag ställer samma fråga till dig:
              Vad är ert mål nu när vi har gått från 40 till 27 procent? Är
              det 10 procent eller vad är ert mål?
            </seg>
            <seg xml:id="i-780d9dbcc4372f6d-0">
              Den andra frågan gäller CSN-krånglet och våra tekniska högskolor.
              Där har Björklund varit väldigt tydlig och sagt att det bara handlar
              om de skolorna, så alla andra som drabbas av det kommer inte att
              få någon hjälp. Då känner jag att man frångår principen om likabehandling.
              Hur kommer detta sig? Varför får vissa högskolor rätt att frångå
              detta men inte andra?
            </seg>
            <seg xml:id="i-e1fbd37b3781773c-0">
              Även här kan jag känna att ni väljer bort studenterna. Oftast
              när det handlar om viktiga väljargrupper för er har ni dagen efter
              kommit på en lösning. Men när det gäller studenter, som inte är
              prioriterade för er, då kan de vänta, och det kommer en lösning
              snart. Det sade man före sommaren, och nu gick man ut i fredags
              igen och sade att det kommer en lösning snart. Sex månader i politiken,
              det har jag förstått, är ingenting, men för en student är sex
              månader ganska mycket.
            </seg>
            <seg xml:id="i-10a60f32f8b73134-0">
              Min fråga är: När kan studenterna förvänta sig svar? Efter nyår
              kan ju många trots allt börja få återbetalningskrav.
            </seg>
            <seg xml:id="i-3efde353071f10e8-0">
              De här två frågorna kan du väl försöka svara på.
            </seg>
          </u>
          <note type="speaker" xml:id="i-d084e2c78f78e983-0">
            Anf. 134 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f8092629311a1bd9-2">
            <seg xml:id="i-f9dd1cbbfe7586be-0">
              Fru talman! Jag ska börja med de beslut som vi berör här i dag
              och återkommer sedan till CSN-krånglet.
            </seg>
            <seg xml:id="i-72476065878da0f3-0">
              Jag noterar att under föregående mandatperiod gjordes en höjning
              av studiemedlet så att det i dag ligger på 8 820 kronor. Nästa
              beslut innebär att det blir 9 400 kronor. Utredningar har tidigare
              pekat ut ungefär den nivån som rimlig.
            </seg>
            <seg xml:id="i-6a1b84e7852ae39d-0">
              Det är viktigt att notera att successiva förbättringar har gjorts
              hela vägen, och det gäller även fribeloppen.
            </seg>
            <seg xml:id="i-9b26c2bfce0f92c2-0">
              När det gäller frågan hur stor andel som ska vara bidrag respektive
              lån står det i budgetpropositionen och i betänkandet att bidragsdelen
              är 33 procent men att den högsta bidragsnivån är 77 procent. Man
              ska också komma ihåg att bidragsdelen varierar beroende på vad
              man är berättigad till. Det är viktigt att notera.
            </seg>
            <seg xml:id="i-f4a0ada2247291fb-0">
              Fru talman! Det är klart att alla partier följer mycket noggrant
              det som händer med de tekniska universiteten och det som har varit
              ett krångel för både universiteten och de studerande. Vi utgår
              från, utifrån det som har presenterats de senaste veckorna, att
              här kommer man att hitta en lösning, för det är ju viktigt att
              vi verkligen ser över allt krångel som ställer till det i onödan.
              Jag kan inte i dag redogöra för hur lösningen kommer att se ut.
              Men vi utgår från att vi hittar ett bra sätt att lösa detta. Det
              är klart att vi alla vill ytterst väl, och det är att se till
              att de studerande får de allra bästa möjligheterna, för det är
              naturligtvis så att de studerande och kunskap är det som ska bära
              Sverige in i framtiden. De svårigheter som vi kan upptäcka på
              vägen måste vi ha ambitionen att försöka hitta lösningar på.
            </seg>
          </u>
          <note type="speaker" xml:id="i-edd6a3ebb66263c7-0">
            Anf. 135 ADNAN DIBRANI (S) replik:
          </note>
          <u who="adnan_dibrani_351143" xml:id="i-f9cbb8fc6506155b-4">
            <seg xml:id="i-6a7c2902ef094ca2-0">
              Fru talman! Jag håller med om att vi har, och det har vi hört
              även tidigare, ganska generösa system i Sverige. Men jag har fått
              bilden av Alliansen att på allting där vi ligger i framkant, till
              exempel när det gäller studiemedel och annat, kan vi börja dra
              ned nivån, för vi är så pass bra att det är lugnt. Till exempel
              när vi hade språkfrågan uppe i utskottet pratade man om att vi
              är så pass bra i Europa när det gäller språk att det är lugnt
              om vi drar ned på det. I stället för att fortsätta satsa för att
              vi ska behålla vår position och stärka vår position vill ni snarare
              gå åt det andra hållet.
            </seg>
            <seg xml:id="i-0b4d0a5674e94554-0">
              Jag tycker inte att man ska slappna av utan fortsätta att satsa
              på studiemedlet. Att som ni satsa enbart på lånet kommer i förlängningen
              att drabba dem med sämst ekonomi.
            </seg>
            <seg xml:id="i-a71d1143592998e7-0">
              Det är bra att vi har höjt gränsen för fribeloppet. Jobbar man
              vid sidan av studierna kommer man att kunna tjäna upp till 9 000
              kronor efter skatt utan att komma över gränsen. Vi behöver därför
              inte göra mer där. I stället kan vi prioritera annat.
            </seg>
          </u>
          <note type="speaker" xml:id="i-21caf19ef10e0e5d-0">
            Anf. 136 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-f8092629311a1bd9-3">
            <seg xml:id="i-228b65cb140a34f1-0">
              Fru talman! Jag vill påminna om de beslut som togs förra mandatperioden.
              Alliansregeringen tog över 2006. Innan det satt jag i opposition
              här i riksdagen och debatterade ofta förutsättningar för studerande,
              inte minst ur boendesituationsperspektiv. Jag kan notera att alliansregeringen
              redan har vidtagit mängder av förstärkningar av ekonomin för studenter
              som riksdagen har fattat beslut om. Det gäller även frågor om
              fribelopp etcetera. Nu kommer ytterligare förstärkningar.
            </seg>
            <seg xml:id="i-b889e5ca82a0e742-0">
              Med tanke på Adnan Dibranis engagemang i dessa frågor, vilket
              jag uppskattar, blir jag ytterst förvånad över att Socialdemokraterna
              och De rödgröna säger nej till en förstärkning av studenternas
              ekonomi. Ni vill höja bidragsdelen med 100 kronor, men ni yrkar
              avslag på att studenterna ska få den totala ökningen med ungefär
              500 kronor. Ni säger alltså nej till de 400 överskjutande kronorna.
            </seg>
            <seg xml:id="i-fa6faf606f95f416-0">
              Varför skulle det bli bättre för de studerande att få en mindre
              mängd pengar i månaden när de har möjlighet att få en större mängd
              med vårt förslag? Det är viktigt att de studerande får besked
              om det.
            </seg>
            <seg xml:id="i-ed167a8d25a32328-0">
              Oavsett fribelopp eller inte ska man ta sina poäng. Man får studiemedel
              för att studera och för att fullfölja sina studier och ta sina
              poäng. Man måste göra bedömningen att man både kan klara det och
              arbeta en del. Det är också, som tidigare talare varit inne på,
              värdefullt för framtiden att ha arbetslivserfarenhet på sitt cv.
              Det handlar dock fortfarande om att man ska ta sina poäng.
            </seg>
          </u>
          <note type="speaker" xml:id="i-038299600d39d0d6-0">
            Anf. 137 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-c0484b243ba466bf-0">
            <seg xml:id="i-89988c3fdb024121-0">
              Fru talman! Jag inleder med en episod från en internationell
              konferens som jag var på i min ungdom. Vi var ett antal representanter
              från olika ungdomsorganisationer som satt kring ett bord. En svensk
              representant begärde ordet och beklagade sig över att Sverige
              höll på att få en ny grupp fattiga, en grupp som halkade efter
              i samhället. Gruppen som personen syftade på var Sveriges universitets-
              och högskolestudenter.
            </seg>
            <seg xml:id="i-e441374d2438e1a4-0">
              Okej, jag kan respektera att man tycker så, men det som gjorde
              det pinsamt var att det satt representanter vid bordet från en
              rad afrikanska länder länder där det är en utopi att kunna välja
              i princip vilken utbildning man vill och dessutom få och få låna
              förmånligt över 8 000 kronor i månaden för att slippa jobba under
              studietiden, om man inte själv vill.
            </seg>
            <seg xml:id="i-10bd18c5d15c6831-0">
              Det gäller alltså att ha lite perspektiv i debatten, vilket flera
              har varit inne på. Oavsett vad man tycker om det andra lagets
              lösningar och förslag kan vi nog ärligt säga att hur kammaren
              än beslutar kommer svenska studenter att i ett internationellt
              perspektiv vara mycket privilegierade.
            </seg>
            <seg xml:id="i-1b853abf42f6db34-0">
              En annan episod jag vill dela med mig av är från årets valrörelse.
              I valdebatter på gymnasieskolor och lärosäten blev jag och andra
              företrädare för Alliansen gång på gång påhoppade av våra motdebattörer
              för att vi ville höja studiemedlet med bara 500 kronor. De rödgröna
              skulle minsann höja med 600 kronor men att det var kanske, senare
              och om läget så tillåter talade man tystare om.
            </seg>
            <seg xml:id="i-c6a29563cdc59e29-0">
              Håller man med om att Sveriges studenter behöver mer pengar i
              plånboken bör man rösta på Alliansens förslag. Det är svårt att
              köpa kurslitteratur, betala hyra och ta en tentaöl för De rödgrönas
              eventuella framtida höjningar. Våra 498 kronor från den 1 juli
              är på riktigt.
            </seg>
            <seg xml:id="i-2a696c801453c4ca-0">
              En annan positiv förändring från årsskiftet är att fribeloppet
              höjs till nära 140 000 kronor per år.
            </seg>
            <seg xml:id="i-bddb1c9bc868592d-0">
              Centerpartiet ser att det är bra för alla parter om studenter
              kan kombinera studier och arbete om de själva vill. Vi har ett
              förslag om att skapa ett koncept som kallas studentmedarbetare
              där syftet är just detta. Vi är övertygade om att en större integrering
              mellan skola och arbets- och näringsliv är till gagn för studenter,
              näringsliv och lärosäten.
            </seg>
            <seg xml:id="i-5b9414e7a695fa62-0">
              Delvis till följd av denna övertygelse har Centerpartiet stämmobeslut
              om att helt slopa fribeloppet, i första hand på lånedelen, för
              det är bra politik. Vi välkomnar dock att fribeloppet nu höjs,
              för det är ett reellt problem att många inte vågar eller vill
              arbeta under studierna av rädsla för att mista bidrag och lån
              och det om något är väl motsatsen till arbetslinjen.
            </seg>
            <seg xml:id="i-5ac9e729ce32ca1b-0">
              Man behöver inte fråga många studenter för att förstå vilket
              av de två alternativen 500 extra i lån och höjt fribelopp eller
              100 extra i bidrag som är det mest populära.
            </seg>
            <seg xml:id="i-9e458f358ec1a3c4-0">
              Jag kom själv direkt från studierna till riksdagen, och Sveriges
              studenter kan skatta sig lyckliga att rätt regering vann valet.
              Vi får hålla tummarna för att riksdagen röstar i enlighet med
              utskottets förslag, vilket jag också yrkar bifall till.
            </seg>
          </u>
          <note type="speaker" xml:id="i-913d047137a93049-0">
            Anf. 138 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-286d3c2923cc3db7-1">
            <seg xml:id="i-edfb8bef8275a568-0">
              Fru talman! Emil Källström raljerar över att studenter vittnar
              om en taskig situation, och han menar att vi ska tänka på fattiga
              i andra länder. Visst ska vi det, men det ska inte tas till intäkt
              för att försämra studenternas situation. Regeringen är inne på
              att ta ut avgift av utomeuropeiska studenter. Varför inte lägga
              det på de svenska studenterna? Så ser det ju ut i ganska många
              andra länder.
            </seg>
            <seg xml:id="i-db2922f8897f1cdf-0">
              Vad vill vi med utbildning? Vill vi att Sverige ska vara en kunskapsnation
              som verkar för att höja den generella kunskapsnivån och där rätten
              till utbildning ska gälla alla? Den ambitionen har Sverige haft
              under lång tid, men när man hör Emil Källströms argument kan man
              börja tro att utbildning bara ska vara till för dem som har råd
              och möjlighet och inte för alla och att studenterna ska sluta
              klaga och vara glada för det lilla. Det tycker jag är en beklämmande
              syn på utbildning.
            </seg>
          </u>
          <note type="speaker" xml:id="i-b797c8557a7dc7be-0">
            Anf. 139 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-c0484b243ba466bf-1">
            <seg xml:id="i-9e1fdb219683b2de-0">
              Fru talman! Jag får be om ursäkt om jag verkade raljant i mitt
              anförande. Det var inte alls min mening. Jag har svårt att se
              hur man kan tycka att den förda politiken har något med detta
              att göra. Det vi gör är att förbättra villkoren för alla studenter.
              Heltidsstudenter får 500 kronor mer i plånboken. Hur man får det
              till att vi gör det svårare för svenskar i alla åldrar att studera
              har jag svårt att se.
            </seg>
            <seg xml:id="i-2ecaa35f075b6a66-0">
              Var det något i mitt anförande som lät raljant eller otrevligt
              var det inte min mening. Den förda politiken är dock trevlig.
            </seg>
          </u>
          <note type="speaker" xml:id="i-90c1f5790414a48f-0">
            Anf. 140 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-286d3c2923cc3db7-2">
            <seg xml:id="i-f15cd269668012f9-0">
              Fru talman! Emil Källström talar i sitt anförande om att man
              vill ta bort fribeloppet helt och hållet. Det innebär att de som
              är rika och har bra förutsättningar också ska kunna få lån och
              bidrag. Är det inte bättre att i stället satsa på dem som inte
              har ekonomin och se till att de får det bättre? Varför ska vi
              subventionera förmånliga lån och dessutom bidrag till personer
              som uppenbarligen inte behöver det. Det är en felsatsning.
            </seg>
            <seg xml:id="i-4f4d466aca22a812-0">
              Skuldsättningen man utsätter sig för som student är redan i dag
              en anledning till att många väljer att inte studera. Ni ökar nu
              på skuldsättningen.
            </seg>
            <seg xml:id="i-4c08ee0ebd0294c2-0">
              Tidigare talade Oskar Öholm om att det var nästintill irrelevant
              om det var lån eller bidrag och att det till syvende och sist
              handlade om de kronor och ören man fick i plånboken. Jag twittrade
              just och frågade studenterna om det kvittar. Jag fick svar från
              SFS ordförande och från Lunds studentkårer. Båda svarade nej på
              frågan. Jag tycker att ni behöver se över detta.
            </seg>
            <seg xml:id="i-fcc4389570ef93c5-0">
              Det kommer definitivt att innebära att vi får en ökad social
              snedrekrytering i stället för den ambition som vi hade med en
              socialdemokratisk regering stödd av bland annat Vänsterpartiet.
            </seg>
          </u>
          <note type="speaker" xml:id="i-bfad047236a0b12c-0">
            Anf. 141 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-c0484b243ba466bf-2">
            <seg xml:id="i-3eb9e1ca4b9378d2-0">
              Fru talman! Det var många frågor i samma anförande.
            </seg>
            <seg xml:id="i-5a16c03824f689be-0">
              Du verkar ha lyssnat väldigt väl på mitt inledande anförande
              så du har hört att det inte alls är för att gynna de rika som
              vi i Centerpartiet anser att vi på sikt ska slopa fribeloppet
              i lånedelen, utan för att det finns en ganska stor grupp studenter
              som inte vill eller vågar arbeta. De kanske har ett jobb och de
              kanske har en arbetsgivare som vill att de ska jobba, men de kan
              inte göra det av rädsla för att tappa bidrag eller lån. Det är
              ett reellt problem och vi vill göra något åt det. Det står helt
              i strid med en politik som säger att alla som vill och kan ska
              jobba.
            </seg>
            <seg xml:id="i-af88fcd038b7e688-0">
              Jag vet inte om jag kan göra det från den här talarstolen, men
              jag yrkar återigen bifall till förslaget i betänkandet. Det innebär
              en förbättrad situation för Sveriges alla studenter, oavsett bakgrund.
            </seg>
          </u>
          <note type="speaker" xml:id="i-7230cf099313f925-0">
            Anf. 142 YVONNE ANDERSSON (KD):
          </note>
          <u who="yvonne_andersson_3449f2" xml:id="i-fb17f7fd5a11201e-0">
            <seg xml:id="i-28418cbbc4e462e5-0">
              Fru talman! Jag vill ta upp retoriken. Jag tycker att vi ska
              vara hyfsat rättvisa när vi argumenterar i en debatt som denna
              som berör så många människor över 320 000 studenter får i dag
              studiemedel.
            </seg>
            <seg xml:id="i-7ae73fbde9d10b2b-0">
              Det finns nu ungefär 1,3 miljarder kineser, drygt en miljard
              indier, ett antal människor i Vietnamn och Korea och så vidare.
              Det är de starka framtida tillväxtländerna. Där är det oftast
              de som har det bäst som får studera. Man kämpar som en idiot för
              att få fram pengar det kan vara en anhörig eller den unge själv
              för att kunna studera.
            </seg>
            <seg xml:id="i-bac10e678527ff8a-0">
              Den modellen har vi inte i Sverige. Som regel kan man försörja
              sig hyfsat bra, men vi har velat öka möjligheten. Vi har lovat
              att successivt öka möjligheten under vår regeringstid. Vi tar
              tag i detta utifrån utredningen, som vi var överens om. Vi får
              aldrig glömma bort kärnan. Det är en investering i personer och
              en drivkraft att söka kunskap som är fjärran från vilken ekonomi
              man ska ha. Låt oss aldrig hantera högre utbildning som om det
              vore ett produktionsarbete, för det är det inte. För att jag ska
              kunna studera och investera i min framtid måste jag ha villkor
              som är mänskliga. Det är också en investering.
            </seg>
            <seg xml:id="i-5178f53800b93885-0">
              Jag kan inte för mitt liv förstå att de som vill ha likavillkor
              för dem som kommer från mer förmögna och dem som kommer från mindre
              förmögna bakgrundsförhållanden säger nej till 400 kronor per månad
              av resurspengar.
            </seg>
            <seg xml:id="i-8984a3399bb627b6-0">
              Jag levde under fattigdomens fana när jag växte upp bara när
              det gäller materiella saker, känslomässigt fick jag uppleva mycket
              rikedom. Jag var tvungen att försörja mig själv och leva på de
              villkor som gällde då. De var inte bättre, kan jag säga. Det fanns
              en vilja att jobba. Därför har mitt parti varit tydligt med att
              vi ska ta bort fribeloppet, men vi har inte gått hela vägen. Det
              är ett sätt att få utrymme för mer när man vill kämpa för sin
              utbildning. Vi vill att alla studenter ska ha rimliga villkor.
              När man sitter på sin kammare och måste få den personliga budgeten
              att gå ihop, det vill säga mat för dagen, tak över huvudet, kläder
              och annat, är det de pengar som finns till ens förfogande som
              räknas. Då kanske man inte tänker på om man ska betala tills man
              är 49 eller 45 år gammal. Man kanske tycker att utgiften är relativt
              liten. Det handlar om att man lever hyfsat bra under tiden man
              studerar.
            </seg>
            <seg xml:id="i-547e44999bb08a56-0">
              Jag är glad att vi har tagit ett andra steg. Man får nästan 1
              000 kronor mer i månaden på ett år. Jag undrar om det någonsin
              tidigare har hänt så mycket i svensk utbildningspolitik. Dessutom
              höjer vi fribeloppet till ungefär 130 000 i stället för 100 000.
              Det är en jättebra utveckling som vi har velat åstadkomma
            </seg>
            <seg xml:id="i-a111d3d69fb21b9f-0">
              Ni minns väl den gamla visan Om pappa ville ge jag en femöring,
              vet mamma ? Jag konstaterar vad som genom historien har varit
              röd politik. Både under socialdemokratiska regeringar och under
              borgerliga regeringar har den röda politiken alltid varit mer.
              Men man har inte sagt varifrån pengarna ska tas. Socialdemokratisk
              politik har över lag varit barmhärtig mot studenter, men tyvärr
              ibland så generös att man har fått backa. Det är alltid svårt
              att backa. När man en gång i tiden tog bort barntillägget var
              det tufft för alla oss som hade haft barntillägg. Man tog bort
              det för att man inte orkade ro det hela i land.
            </seg>
            <seg xml:id="i-c8ec58536a550401-0">
              Jag är glad att vår regering försöker hålla i och tar ett steg
              i taget och undan för undan förbättrar villkoren. Vi gör även
              andra saker riktigt bra. Det gäller till exempel ökade möjligheter
              att få studentbostad. Det bästa av allt är ökad kvalitet och bättre
              utbildningsväsen.
            </seg>
          </u>
          <note xml:id="i-ebcba77ae4197df6-4">
            Överläggningen var härmed avslutad.
          </note>
          <note xml:id="i-16c50ece1e0047bb-0">
            20 § Betyg från årskurs 6 i grundskolan m.m.
          </note>
          <note xml:id="i-aa072a78a235c1f7-5">
            Föredrogs
          </note>
          <note type="speaker" xml:id="i-7243fd9ae4763245-0">
            Anf. 143 MIKAEL DAMBERG (S):
          </note>
          <u who="mikael_damberg_23b905" xml:id="i-643d15e26c06d37f-0">
            <seg xml:id="i-34dfff75ad0c5c3d-0">
              Fru talman! Nu ska vi debattera utbildningsutskottets betänkande
              UbU3 om regeringens förslag om betyg från årskurs 6 i grundskolan
              med mera.
            </seg>
            <seg xml:id="i-c999da9e2f4ce72e-0">
              Vi socialdemokrater välkomnar att regeringen inför ett stundande
              möjligt nederlag i kammaren valde att söka samarbete med oss om
              den formellt lilla men praktiskt stora frågan om betygskriteriernas
              utformning. En uppgörelse om detta ingår i dagens betänkande.
            </seg>
            <seg xml:id="i-e07ac652e374c05e-0">
              Samtidigt beklagar jag att regeringen avstod från att ta ett
              helhetsgrepp om betygsfrågan och åstadkomma en blocköverskridande
              överenskommelse som behandlar alla delar av betygsfrågan i ett
              sammanhang. Utvecklingen på senare tid har visat att det hade
              varit klokt.
            </seg>
            <seg xml:id="i-ec780b13154a041a-0">
              För att skapa arbetsro och förutsättningar för en positiv utveckling
              inom skolan har vi socialdemokrater under flera års tid efterlyst
              mer långsiktiga spelregler för skolan. Jag är fortfarande förvånad
              över att den borgerliga regeringen under förra mandatperioden
              var direkt avvisande till detta och i stället bedrev en djupt
              konfrontatorisk skolpolitik.
            </seg>
            <seg xml:id="i-7e2cec7ce8a1a819-0">
              Fru talman! Det är mot denna bakgrund vi socialdemokrater såg
              positivt på att regeringen trots allt hörde av sig och ville samtala
              och komma överens om åtminstone en liten del av det nya betygssystemet.
              Visserligen har vi socialdemokrater tidigare framfört att vi principiellt
              tycker att det är viktigt med nationella betygskriterier för alla
              betygssteg eftersom vi annars ser risker för godtycke eller betygsinflation.
              Men att i dagens läge, när alla väntar på den flera år försenade
              gymnasiereformen i ett läge när kursplaner och betygskriterier
              i praktiken var färdiga säga stopp och göra om hade fått mer negativa
              än positiva konsekvenser. Jag menar att en tydlig oppositionspolitik
              ska grunda sig i vad man faktiskt skulle ha gjort också i majoritetsställning.
            </seg>
            <seg xml:id="i-3c5f63534c92abaf-0">
              Vi socialdemokrater har enats med regeringspartierna om att det
              är angeläget att lärarna får ett bra stöd för betygssättningen
              och att det därför bör utarbetas en tydlig handledning om hur
              skolorna ska använda betygsstegen B och D. Utformningen av kunskapskraven
              bör också utvärderas av regeringen inom två år efter det att den
              nya betygsskalan har trätt i kraft. I detta arbete ska den beprövade
              erfarenheten hos lärarna finnas med. Regeringen ska vidare återkomma
              till riksdagen med en redovisning av denna utvärdering som grund
              för ett eventuellt framtida ställningstagande från riksdagen.
            </seg>
            <seg xml:id="i-034ff3759beedfb7-0">
              Fru talman! För någon vecka sedan debatterade vi läget för svensk
              skola i denna kammare. Då berättade jag om huvudinriktningen för
              socialdemokratisk skolpolitik. Fokus ska ligga på framgångsfaktorer
              som ger dokumenterat resultat. Det handlar om tydliga mål, systematisk
              uppföljning och höga förväntningar. Det handlar också om ömsesidig
              respekt för att skapa arbetsro och trygghet, och det handlar inte
              minst om ett tydligt och professionellt ledarskap både i skolan
              och i klassrummet. Vår politik bygger på en benhård övertygelse
              om att alla barn både vill och kan lära.
            </seg>
            <seg xml:id="i-d3e49bcf0eafeb23-0">
              Skolverkets statistik och internationella undersökningar visar
              att svensk skola har stora problem och utmaningar, men lösningarna
              kan inte sökas genom att försöka återskapa gårdagens skola. Framtidens
              utmaningar måste mötas med en modern skolpolitik. Det ska vara
              en skolpolitik som sätter både kunskap och kreativitet i centrum.
            </seg>
            <seg xml:id="i-34d071debef1fa1b-0">
              Vi socialdemokrater menar att rätten till kunskap aldrig får,
              som i dag, bli en klassfråga där föräldrarnas bakgrund eller var
              du bor avgör dina livschanser. Målet måste vara en jämlik skola
              där alla elever oavsett bakgrund ges förutsättningar att växa
              och nå resultat i världsklass.
            </seg>
            <seg xml:id="i-fe2a8198ad419b74-0">
              Om skolan ska fungera som ett redskap för ökad jämlikhet måste
              vi satsa mer på tidiga insatser och en systematisk uppföljning
              så att brister upptäcks i tid. Därför är det viktigt med konkreta
              och mätbara kunskapsmål genom hela skolan och tydliga och handfasta
              nationella instrument för uppföljning. Utan uppföljning och utvärdering
              av elevens uppnådda kunskaper blir det betydligt svårare att sätta
              in rätt åtgärder. Därför är nationella prov viktiga och ska användas
              som ett av flera verktyg för att tidigt följa upp kunskapsmålen.
              Betyg ska ses som ett kvitto på uppnådda kunskaper och ska användas
              som ett urvalsinstrument för vidare studier.
            </seg>
            <seg xml:id="i-0c82feae6de839d4-0">
              Fru talman! Vi rödgröna partier avvisar regeringens förslag om
              att börja med betyg i mellanstadiet. Vi föreslår att betyg ska
              sättas från årskurs 7.
            </seg>
            <seg xml:id="i-38896c3a2fb1d992-0">
              Att tidigarelägga betygen till årskurs 6 i grundskolan, och i
              sameskolan, är inte nödvändigt för att tillgodose regeringens
              egen argumentation om att alla elever behöver mer förberedelser
              än i dag inför sina slutbetyg. Under större delen av grundskolan
              är andra former av uppföljning och kontroll av elevernas kunskaper
              mer lämpliga än vad betyg är. De framåtsyftande individuella utvecklingsplanerna
              för eleverna är viktiga. Vi föreslår vidare att varje elev ska
              få skriftliga omdömen från årskurs 1. Omdömena ska inte vara betygsliknande,
              men de ska på ett tydligt och konkret sätt visa elevens utveckling
              i förhållande till målen och även tydliggöra för skolan, eleven
              och hemmet vilka förbättringsinsatser som behövs.
            </seg>
            <seg xml:id="i-63d5f8e27a6dece1-0">
              Jag finner det anmärkningsvärt att den borgerliga regeringen
              öppnat för att betygssätta barn redan i första klass i form av
              ett omdöme. Vi vet av forskning att små barn inte kan skilja på
              om det är deras kunskaper eller de själva som underkänns vid tidiga
              år. Vi menar att små barn ska stimuleras i sin kunskapsutveckling
              inte underkännas.
            </seg>
            <seg xml:id="i-589e2134419b9b10-0">
              Fru talman! Jag står naturligtvis bakom alla socialdemokratiska
              reservationer, men för tids vinnande yrkar jag bifall till de
              två rödgröna reservationerna 1 och 5.
            </seg>
          </u>
          <note type="speaker" xml:id="i-246445030c111dc9-0">
            Anf. 144 JABAR AMIN (MP):
          </note>
          <u who="jabar_amin_a483d5" xml:id="i-f81f6451462af195-3">
            <seg xml:id="i-dc517155701f98d3-0">
              Fru talman! Miljöpartiet föreslår tillsammans med Socialdemokraterna
              och Vänsterpartiet att betyg ska införas i svensk skola från och
              med årskurs 7. Därmed skiljer vi oss från alliansregeringens förslag
              om betyg från årskurs 6.
            </seg>
            <seg xml:id="i-4875f6ac3851c7a9-0">
              Det kan synas vara en liten fråga årskurs 6 eller årskurs 7.
              Det är fråga om en skillnad på bara ett år, men frågan döljer
              större konflikter. Det är konflikter om synen på betyg och villkoren
              för våra barns utbildning.
            </seg>
            <seg xml:id="i-3301f53893a9fd50-0">
              Jag ber att få återkomma i frågan, men jag vill redan nu peka
              på att det finns praktiska anledningar till att välja betyg först
              från årskurs 7. Såsom många skolor är organiserade i dag innebär
              betyg i årskurs 6 att en lång rad lärare ska börja sätta betyg
              med den utbildning som krävs för det och med den ökade arbetsbörda
              som uppstår. Genom att lägga betyg först i årskurs 7 följer vi
              den gängse skolorganisationen. De lärare som arbetar för dessa
              årskurser kan kontinuerligt arbeta med betyg, medan lärare för
              tidigare årskurser kan välja andra arbets- och uppföljningsmetoder
              och tillåtas genomföra dessa fullt ut.
            </seg>
            <seg xml:id="i-5748421a5bfbd4cb-0">
              En annan praktisk fördel med betyg från årskurs 7 är att betygen
              i språkvalen kan följa betygssättningen för övriga ämnen och att
              betygssättningen kan ges i alla ämnen samtidigt. Det ger en mer
              sammanhållen skolgång där språkvalen inte riskerar att få en mer
              undanskymd roll i årskurs 6.
            </seg>
            <seg xml:id="i-8e819e88270bf47b-0">
              Fru talman! Miljöpartiet är inte betygens största försvarare.
              Vi har följt utvärderingar och forskningsrapporter som pekar på
              mycket allvarliga brister i betygssystemet. En utvärdering från
              Skolverket 2007 pekade på att betygssystemet inte är likvärdigt.
              En rapport från Riksrevisionen från 2004 konstaterade att en sådan
              likvärdighet inte ens är möjlig.
            </seg>
            <seg xml:id="i-585a78da5a4d9229-0">
              Situationen hjälps inte heller av ständiga förändringar i betygssystemet.
              Med den roll som betygen i dag har i svensk skola är det viktigt
              att vi får en kontinuitet i hur dessa betyg fungerar. Riksdagen
              borde besluta om ett system som kan hålla inte bara de närmaste
              åren utan för decennier framåt. För att detta ska vara möjligt
              behöver vi en bred uppgörelse där alla behöver kompromissa men
              där vi får ett resultat som parterna accepterar för lång tid framöver.
            </seg>
            <seg xml:id="i-dc8f09dbc12fe565-0">
              Vi rödgröna har haft en sådan process. Vårt förslag om betyg
              från årskurs 7 är inte vad vår kongress och vad våra medlemmar
              förespråkar, men det här är en kompromiss och det är den kompromiss
              som vi tre är överens om.
            </seg>
            <seg xml:id="i-32a150aee66d921d-0">
              En del i förslaget var att besluta om att alla betygssteg i den
              nya skalan ska ha tydliga och nationella kunskapskrav. Det är
              en del av rättssäkerheten att ett B på en skola i Haparanda ska
              motsvara ett B på en skola i Höör. I regeringens förslag finns
              inga sådana kunskapskrav för betygssteg B och D. I stället ska
              Skolverket ta fram råd till lärare om hur de ska hantera dessa
              betygssteg. Det är något vi är övertygade om kommer att leda till
              olika tolkningar och att elever kommer att behandlas olika.
            </seg>
            <seg xml:id="i-7fa91f40efa77715-0">
              Tyvärr har Socialdemokraterna beslutat sig för att avvika från
              den rödgröna uppgörelsen, trots att den i den här kammaren kunde
              få en majoritet. Jag beklagar denna reträtt från Socialdemokraternas
              sida.
            </seg>
            <seg xml:id="i-7c8e03e955bbc53c-0">
              Fru talman! I Dagens Nyheter kunde vi i dag läsa vad de tolvåriga
              eleverna Simon, Eira, Elof och Liza från Mariaskolan tycker om
              att få betyg allt tidigare.
            </seg>
            <seg xml:id="i-d053f25f9f5cc4b5-0">
              Elof uttrycker sig så här:
            </seg>
            <seg xml:id="i-5a9b3ccf1cfe1aaa-0">
              Jag tror att det är jättejobbigt att få betyg. Det blir en tävling
              hela tiden och man skulle börja oroa sig för att inte komma in
              på ett bra gymnasium om man inte presterar bra hela tiden.
            </seg>
            <seg xml:id="i-4608b5eedd469ceb-0">
              Tack, Elof! Du gör en riktig analys. Tänk om regeringen var lika
              intelligent som Elof!
            </seg>
            <seg xml:id="i-dbd863f0f600a591-0">
              Elof har stöd inom forskningen, bland annat från Pedagogiska
              institutionen vid Uppsala universitet där man konstaterar att
              politiker ofta blandar ihop betyg med tydliga mål och en god återkoppling.
              För återkopplingens skull anser vi i Miljöpartiet att skriftliga
              omdömen troligtvis är mer effektiva.
            </seg>
            <seg xml:id="i-577d96ac6cc95c2d-0">
              En av världens mest ansedda betygsforskare, Dylan William, har
              konstaterat att skriftliga omdömen kan höja elevens resultat med
              upp till 30 procent en effekt som betygen inte har.
            </seg>
            <seg xml:id="i-1eb164f85d2ba312-0">
              Dessa slutsatser är inte nya; de har stöd i forskningen. I en
              enkät från 2008 som Sveriges Radio genomfört har 71 professorer
              i utbildningsvetenskap svarat på frågan om en tidigareläggning
              av betyg samt fler steg skulle leda till att eleverna presterade
              bättre. En förkrossande majoritet, hela 70 procent, av dessa forskare
              svarade nej. Bara 8 procent trodde att det skulle leda till mer
              kunskap.
            </seg>
            <seg xml:id="i-d270431b67de9681-0">
              Jag tycker att det är svagt av regeringen att inte lyssna på
              den kompetens som finns bland forskare, bland övriga partier och
              bland elever. Därför vill jag uppmana regeringen att lyssna på
              vad Simon, Eira, Elof och Liza från Mariaskolan säger.
            </seg>
          </u>
          <note xml:id="i-c2c7eff598f6d563-0">
            Med detta yrkar jag bifall till reservationerna 1, 4 och 5.
          </note>
          <note type="speaker" xml:id="i-27ec69fc01d9c0e4-0">
            Anf. 145 WILLIAM PETZÄLL (SD):
          </note>
          <u who="unknown" next="cont" xml:id="i-de9e0b078e168da8-0">
            <seg xml:id="i-9ff0bac68f9cc942-0">
              Fru talman! Innan jag går in på mitt huvudanförande kan jag inte
              låta bli att kommentera Jabar Amins inledningsanförande. Det låter
              som att hela er skolpolitik grundas på fullt vetenskapligt stöd.
              Därför kan man bara ställa sig den tämligen enkla frågan: Hur
              kommer det sig då att resultaten och kvaliteten i skolan under
              Socialdemokraternas maktinnehav tillsammans med De gröna sjunkit
              år för år, år för år i decennier? Den enkla frågan hoppas jag
              kunna få ett svar på.
            </seg>
            <seg xml:id="i-3eb4d45b5a877bef-0">
              Vi kan samtidigt se att länder som har en mer kunskapsinriktad
              pedagogik, exempelvis Finland, snarare är världsledande. Jag undrar
              hur mycket stöd den forskning som du, Jabar Amin, hänvisar till
              egentligen har när den praktiseras och tillämpas i skolvärlden.
            </seg>
            <seg xml:id="i-60ea5d29b9a3ec9b-0">
              Så till mitt huvudanförande: Kommunaliseringen av den svenska
              skolan, en allt stökigare och våldsammare skola, en lärarutbildning
              som lämnar mycket att önska men också en mångkulturalistisk utgångspunkt
              och en totalt misslyckad invandrings- och integrationspolitik
              har kommit att mycket hårt drabba den svenska skolan.
            </seg>
            <seg xml:id="i-b5c8cf89c006464a-0">
              Ytterligare ett hårt slag mot den svenska skolan har den socialdemokratiska
              flumpedagogiken varit en skola där elever förväntas lära sig på
              egen hand genom att själva söka information, en skola där traditionella
              prov ofta ersätts med redovisningar och olika former av grupparbeten
              och en skola där lärarrollen kommit att undermineras till att
              i allt större utsträckning enbart utgöra en organisatorisk funktion
              som ska uppmuntra elever till fritt forskande och fria studier.
            </seg>
            <seg xml:id="i-69353e9aa32748f9-0">
              Mot denna bakgrund är det därför inte förvånande att svensk skola
              tappat i kvalitet inom en rad olika områden. Det står nu klart
              att något måste göras för att vi åter ska kunna få en skola värd
              namnet.
            </seg>
            <seg xml:id="i-86efaf06a0e7de12-0">
              Att regeringen nu föreslår ett införande av betyg från årskurs
              6 i grundskolan är därför positivt och ett steg i rätt riktning.
              Vi menar dock att betyg bör införas redan i årskurs 4, inte minst
              för att ge skolan ökade möjligheter att tidigt upptäcka barn i
              behov av extra stödinsatser. Att tidiga betyg kan ha en positiv
              inverkan ser vi för övrigt, som jag nyss nämnt, också i Finland
              där man i många kommuner valt att ha kvar betygen i de lägre årskurserna.
            </seg>
            <seg xml:id="i-ffe9d0a78d7f9e95-0">
              Vi får dock inte förledas att tro att vi med tidigare betyg löser
              alla problem som svensk skola trots allt brottas med. Om tidigare
              betyg används på rätt sätt kan de vara en av väldigt många viktiga
              byggstenar. Det är viktigt att vi när vi diskuterar betyg inte
              stirrar oss blinda på betyget i sig. Vi måste också se bedömningen
              i ett mycket vidare perspektiv. Betyget får nämligen inte bara
              bli en bokstav helt utan innehåll.
            </seg>
            <seg xml:id="i-17cc86d1cf9b8f90-0">
              När vi nu inför tidigare betyg är det av största vikt att betyget
              fylls med ett innehåll. Betyget måste tydligt kunna motiveras,
              även skriftligt, med en tydlig återkoppling till den enskilda
              eleven.
            </seg>
            <seg xml:id="i-38c3ddf3f49afd73-0">
              Det är därför av största vikt inte bara att den enskilda eleven
              får kunskap om sina svaga sidor utan också att huvudlinjen någonstans
              i bedömningen ändå är att eleven får en tydlig respons på sina
              starka sidor en uppmuntrande respons för att sporra eleven till
              vidare studier. Syftet måste vara att stödja eleven och att visa
              var eleven ligger i själva läroprocessen och hur eleven tar sig
              vidare en handledande respons av vilken framgår hur man på rätt
              sätt planerar sina studier och tar sig vidare på kunskapstrappan.
            </seg>
            <seg xml:id="i-9e20859e363e7cf2-0">
              Det må vara viktigt att beskriva kunskapsnivån, men ännu viktigare
              är det att betona elevens framsteg och läroprocess. Det är av
              största vikt att ha en tydlig utvecklingsplan som visar den fortsatta
              läroprocessen.
            </seg>
            <seg xml:id="i-48702a5cfb8b95b0-0">
              Jag vill också betona att det med tidigare betyg blir ännu viktigare
              med återkommande samtal med elev och föräldrar.
            </seg>
            <seg xml:id="i-5a55048f0fdacbc3-0">
              Sammantaget ställer allt detta stora krav på läraren. Jag förutsätter
              att regeringen är villig att skjuta till nödvändiga resurser så
              att den enskilda läraren får rätt förutsättningar för att inte
              bara sätta korrekta och rättvisa betyg utan också vara en stödjande
              kraft i elevens läroprocess.
            </seg>
            <seg xml:id="i-183d574f9c53fe23-0">
              Förutom att Sverigedemokraterna vill se betyg redan från årskurs
              4 kan jag säga att regeringens förslag, som vi ser det, innehåller
              ett stort problem, nämligen rektors möjlighet att besluta om sammanfattande
              betyg i samhällsorienterande och naturorienterande ämnen från
              årskurs 6.
            </seg>
            <seg xml:id="i-1690c713e346b54e-0">
              Ett av huvudmålen för Sverigedemokraternas skolpolitik är att
              skapa en likvärdig skola, en skola där alla barn och ungdomar
              ges samma rättigheter och har samma skyldigheter och möjligheter
              och en skola där ingen lämnas utanför och faller mellan stolarna.
            </seg>
            <seg xml:id="i-04afaae20692ca75-0">
              Vi är därför mycket tveksamma till förslaget om att låta rektor
              sätta sammanfattande betyg i SO- respektive NO-ämnen i årskurs
              6. För att en likvärdig skola ska vara möjlig krävs det att betygsättningen
              är likvärdig över hela landet, varför vi motsätter oss denna del
              i propositionen.
            </seg>
            <seg xml:id="i-3a9fff85103d5fe8-0">
              Med dessa ord yrkar jag bifall till Sverigedemokraternas motion.
            </seg>
          </u>
          <note xml:id="i-d7ececd38257dc10-0">
            Anf. 146 ROSSANA DINAMARCA (V)
          </note>
          <u who="unknown" prev="cont" xml:id="i-4c9bf9c9c566f267-0">
            <seg xml:id="i-1c0dbc0f8a2fe835-0">
              Fru talman! Inte heller vi i Vänsterpartiet har gjort oss kända
              som betygsförespråkare. Vi vill ändå att det betygssystem vi har
              ska vara så rättvist som möjligt.
            </seg>
            <seg xml:id="i-6aa69e67ef4a8197-0">
              En elevs kunskaper och prestationer ska alltid motsvara samma
              betyg. Det ska inte spela någon roll vilken skola eleven går i,
              vilken lärare som sätter betygen eller vilken bakgrund eleven
              har.
            </seg>
            <seg xml:id="i-1c3ad961d4a4917c-0">
              Vi har nu 15 års erfarenhet av det målrelaterade betygssystemet.
              En av lärdomarna är att det är mycket svårt att skapa ett system
              som är likvärdigt och att göra betygen jämförbara. I stället har
              det skett en så kallad betygsinflation; allt fler elever får allt
              högre betyg. Tydligast har utvecklingen varit på fristående skolor
              där det har funnits incitament att marknadsföra skolan med hjälp
              av elevernas höga betyg.
            </seg>
            <seg xml:id="i-a8aac0c15cd91500-0">
              En grundläggande förutsättning för att betygssättningen ska kunna
              vara likvärdig och betygen rättvisa är att det är samma regler
              för betygssättningen i hela landet. Därför tycker vi att det är
              viktigt att det finns nationella kriterier för alla betygssteg.
            </seg>
            <seg xml:id="i-7587d989fc9e4eeb-0">
              De första åren med det målrelaterade betygssystemet fanns det
              endast kriterier för betygsstegen godkänt och väl godkänt. Det
              bidrog till den bristande likvärdigheten. Först år 2000 beslutade
              riksdagen om nationellt fastställda kriterier för betyget Mycket
              väl godkänd ett beslut som då välkomnades av de borgerliga partierna.
            </seg>
            <seg xml:id="i-7199f64aacc4a387-0">
              Men nu när den borgerliga regeringen vill införa fler betygssteg
              än de nuvarande G, VG och MVG är man inte lika noga med att betygen
              ska vara rättvisa.
            </seg>
            <seg xml:id="i-3f9baa859a2064c5-0">
              Trots att Jan Björklund tidigare har sagt att det finns brister
              i betygssättningen tycker han inte att det behövs nationella kriterier
              för alla betygssteg i den nya betygsskalan. Han hävdar att det
              inte går att ha kriterier för alla betygssteg eftersom skillnaderna
              mellan varje steg är för små. Han går då emot Skolverket, som
              inför utbildningsutskottet menar att det skulle kunna gå att genomföra
              men att det givetvis tar tid att omarbeta samtliga kursplaner.
            </seg>
            <seg xml:id="i-0761d43333b14138-0">
              Betygskriterierna ska vara en hjälp för lärarna i deras bedömning.
              Lärare behöver lägga mer av sin tid och kraft på undervisningen
              och elevernas lärande i stället för att ägna sig åt bedömning
              av deras prestationer. Där har vi ett sätt att öka elevernas kunskaper.
              Med tydligare betygskriterier behöver det inte utvecklas fler
              komplicerade kontrollmekanismer som kan sluka orimligt mycket
              resurser.
            </seg>
            <seg xml:id="i-5648f7d46a485202-0">
              Den viktigaste aspekten är dock elevernas rättssäkerhet. Många
              ska använda sig av sina betyg för att konkurrera med andra om
              platser på gymnasieskolan och högskolan. De måste därför kunna
              lita på att alla lärare gör samma bedömning så att betygen är
              nationellt jämförbara och alla elever konkurrerar på samma villkor.
            </seg>
            <seg xml:id="i-2496ea94e60ff32a-0">
              Det är särskilt betydelsefullt eftersom det inte finns någon
              möjlighet att överklaga betyg och begära omprövning av ett redan
              satt betyg. Men också då eleverna kanske får rätten att ompröva
              sina betyg, vilket regeringen nu ska utreda, är det oerhört viktigt
              med rättssäkra betyg.
            </seg>
            <seg xml:id="i-4720e27894c0f140-0">
              För att skapa ett likvärdigt betygssystem föreslog Vänsterpartiet
              tillsammans med Socialdemokraterna och Miljöpartiet att den nya
              betygsreformen skulle göras om med betygskriterier för alla steg.
              Vi hade också en majoritet bakom oss i riksdagens utbildningsutskott.
              Vänsterpartiet var även berett att ge regeringen möjlighet att
              skjuta upp reformen för att göra de förändringar som behövs.
            </seg>
            <seg xml:id="i-a7fb9e8f9b5301af-0">
              Därför beklagar vi att Socialdemokraterna nu släpper kravet på
              rättvisa betyg och väljer att göra upp med regeringen. Allra mest
              beklagar vi dock att alla elever går miste om möjligheten till
              en rättvis och rättssäker bedömning av sina kunskaper.
            </seg>
            <seg xml:id="i-84024387204bbe05-0">
              Fru talman! Regeringen hävdar att Sverige sätter betyg senare
              än de flesta länder samt att tidiga betyg är bra för elevernas
              lärande. Det finns dock inget samband mellan betyg tidigare och
              ökad kunskap. Om regeringen hade tagit till sig resultaten från
              svensk och internationell bedömningsforskning hade de kanske gått
              betydligt varsammare fram.
            </seg>
            <seg xml:id="i-c7d80fce86057098-0">
              Uppsala universitet tog, vilket också nämndes i DN-artikeln,
              fram ett expertutlåtande som svar på regeringens betygsutredning.
              Det visar att de länder som har tidigare betyg har det därför
              att de har ett helt annat system, nämligen ett primär- och sekundärskolesystem
              där man byter skolform år 5 eller 6. Betygen är ett avgångscertifikat
              i flertalet av dessa länder och direkt urvalsgrundande i några.
              Att vi har sena betyg i Sverige beror således på att vi har en
              nioårig grundskola och inte en sexårig primärskola.
            </seg>
            <seg xml:id="i-397816ba81a77b6b-0">
              Det är viktigt att påpeka att den europeiska trenden under 2000-talet
              är att senarelägga betygssättningen även i primär- och sekundärskolor
              och att komplettera eller ersätta betyg med mer beskrivande omdömen.
              Denna trend bottnar delvis i internationella forskningsrön där
              betygen och dess pedagogiska effekter ställs mot andra former
              av bedömning. Regeringens förslag om betyg från årskurs sex innebär
              å ena sidan en anpassning till en äldre europeisk norm men är
              å andra sidan ett brott mot trenden att senarelägga betygen.
            </seg>
            <seg xml:id="i-1dbf4fe3fe2510b8-0">
              Ett underliggande antagande bakom regeringens förslag är att
              tidiga betyg ska påverka elevernas kunskapsutveckling positivt.
              Tidigare betyg ger enligt förslaget ökade möjligheter till en
              systematisk kunskapsuppföljning. Det är just bara ett antagande,
              för någon vetenskaplig koppling mellan betyg tidigare och ökad
              kunskap finns inte. I stället pekar forskningen mot att lärare
              har en mycket stor, sannolikt den största, betydelsen för elevernas
              resultat och kunskapsutveckling. Men vad händer på lärarfronten?
              Jo, de blir färre.
            </seg>
            <seg xml:id="i-6c5ea27c8ec1048d-0">
              Forskning visar också att det är just lärares bedömningskompetens
              som är av största vikt. Om syftet med de reformer regeringen planerar
              verkligen är att höja den svenska skolans standard, så vore det
              mer förnuftigt att satsa på fortbildning av lärares bedömningskompetens.
              Om denna kompetens blir högre är det rimligt att anta att några
              av de kända negativa effekterna med betyg kan motverkas.
            </seg>
            <seg xml:id="i-b8aa29ae473c7deb-0">
              Regeringens föreliggande betygsförslag innebär sannolikt att
              lärares fortbildning kring bedömning mest kommer att handla om
              att lära sig att tolka det nya betygssystemet. Frågan om bedömning
              reduceras till en fråga om betyg från år 6 och uppåt. Att forcera
              fram ett nytt betygssystem och samtidigt införa tidigare betygssättning
              kan bli kostsamt för både lärare, elever och samhälle.
            </seg>
          </u>
          <note xml:id="i-c7c27c90f6493dcf-0">
            Därmed yrkar jag bifall till reservationerna 4 och 6.
          </note>
          <note type="speaker" xml:id="i-fa640c16d7be0962-0">
            Anf. 147 MARGARETA PÅLSSON (M):
          </note>
          <u who="margareta_palsson_3b46dd" xml:id="i-1911437917f9fd8b-0">
            <seg xml:id="i-591b77aa91978ae8-0">
              Fru talman! Äntligen är det nya betygssystemet klart, och äntligen
              har ärendet nått kammaren så att vi snart kan fatta beslut. Om
              vi ska lyckas med att vända kunskapsutvecklingen behöver vi nämligen
              ha ett bra mätsystem på plats. Bara det man mäter kan man förbättra.
            </seg>
            <seg xml:id="i-99f53d4afced3864-0">
              Jag är övertygad om att regeringens förslag till nytt betygssystem
              är rätt väg att gå för skolan. Regeringens förslag innebär att
              betyg kommer i tidigare årskurser och att de sätts i fler steg.
              Det är två saker som länge har efterfrågats av elever, lärare
              och delar av forskarvärlden. Snart är de äntligen på plats.
            </seg>
            <seg xml:id="i-2956aab427f1ae97-0">
              I Sverige har det närmast funnits en beröringsskräck för att
              utvärdera elevers kunskaper. Hos oppositionen och hos många pedagoger
              har det funnits en övertro på att vi får en bättre och mer jämlik
              skola om inga utvärderingar görs och om elevers kunskaper aldrig
              mäts.
            </seg>
            <seg xml:id="i-69de65c38d8c4d9b-0">
              För mig är det obegripligt att denna tanke har varit så central
              i svensk skoldebatt. Det var en dålig idé från början, och den
              är lika dålig i dag. Denna idé har drabbat skolan, eleverna i
              allmänhet och arbetarklassens pojkar i synnerhet. Skammens rodnad
              lyser dock med sin frånvaro hos de ansvariga politiker och pedagoger
              som med näbbar och klor under 30 år försvarat ett system som så
              uppenbart har misslyckats.
            </seg>
            <seg xml:id="i-292219071d6b426e-0">
              Forskning från IFAU visar på det vi moderater länge har sagt:
              När betygen avskaffades på låg- och mellanstadiet och skulle sättas
              först i årskurs 8 var det främst arbetarbarn som drabbades och
              då främst pojkar. Däremot gynnades söner till högutbildade av
              att betygen togs bort. Fler av dem gick på universitet och högskola.
              Avskaffandet av tidigare betyg ökade de sociala skillnaderna.
              Det fick alltså helt motsatt effekt än vad det var tänkt.
            </seg>
            <seg xml:id="i-67a180491993ddd1-0">
              Även i McKinseyrapporten kommer forskarna fram till snarlika
              resultat, nämligen att de elever som har svårast att lyckas i
              skolan är de som tjänar mest på den pedagogik där man genom att
              mäta resultaten försäkrar sig om att alla kommer med från början.
              I de länder där man mäter elevernas kunskaper tidigare och mer
              frekvent är andelen elever som inte hänger med i klasskamraternas
              tempo betydligt lägre än i Sverige. Bara det man mäter kan man
              förbättra.
            </seg>
            <seg xml:id="i-15336e3727f7071b-0">
              För mig är det obegripligt att det finns en sådan motvilja mot
              betyg hos vissa. Hur blir skolan bättre av att vi inte vet hur
              eleverna presterar? Hur kan vi veta hur högt höjdhopparen hoppar
              utan ribba? Hur blir det bättre av att veta om en elev inte hänger
              med i klasskamraternas kunskapsutveckling eller inte? Hur botar
              man en patient om man inte vet sjukdomen?
            </seg>
            <seg xml:id="i-9bc443b368ebeff6-0">
              Svaret på dessa frågor är att det inte blir bättre. Det är därför
              höjdhopparen har ribba, det är därför läkaren gör noggranna undersökningar
              och det är därför vi ska ha ett modernt, rättvist och likvärdigt
              betygssystem.
            </seg>
            <seg xml:id="i-bd9386531aa63687-0">
              Fru talman! Det var ingen slump att arbetarrörelsen en gång i
              tiden slogs för att betyg skulle införas. Kunskap var vägen ur
              ofrihet, kunskap var nyckeln till klassresan och kunskap var vägen
              till välstånd.
            </seg>
            <seg xml:id="i-992368c196e29d92-0">
              Det är inte heller någon slump att Sveriges enda arbetarparti
              i kammaren i dag tillsammans med sina alliansvänner inför ett
              nytt betygssystem. Det är ett betygssystem som gör att elevernas
              kunskaper kommer att mätas kontinuerligt genom hela grundskolan.
              Det är ett system som gör att ingen elev längre kommer att gå
              osedd genom grundskolan, för vi vet att betyg gör att alla elever,
              oavsett bakgrund, kan nå nya höjder.
            </seg>
            <seg xml:id="i-6188175d1a2bb999-0">
              Regeringens betygssystem är efterlängtat och nödvändigt. Det
              behövs som kvitto på om eleverna når kunskapsmålen eller inte.
              Det behövs för att eventuella kunskapsluckor ska upptäckas tidigare
              än i dag och för att eleverna ska känna motivation att anstränga
              sig ytterligare.
            </seg>
            <seg xml:id="i-409f94ad4c2b5a4a-0">
              Herr talman! Nu blir det betyg från årskurs 6 i stället för från
              årskurs 8. Tillsammans med regeringens övriga insatser, till exempel
              skriftliga omdömen från årskurs 1, nationella prov från årskurs
              3 och en skollag som stärker elevernas rätt till stödundervisning
              innebär detta att vi skapar en skola där kunskaperna ständigt
              mäts och där adekvat stöd sätts in där det behövs.
            </seg>
            <seg xml:id="i-f4331cc8d2cc5980-0">
              Det är faktiskt så enkelt: Bara det man mäter kan man förbättra.
            </seg>
            <seg xml:id="i-23363ee4142a6568-0">
              Betygssystemet blir nu i flera steg. Stegen blir tydligare för
              alla inblandade, för föräldrar, för elever och för lärare. Betygsstegen
              är viktiga. Vi gör dem tydligare och mer lättförståeliga, och
              vi tror att det kommer att stärka likvärdigheten i betygssättningen.
              Eleverna i sin tur vill bli av med otyget med plus och minus i
              betygen.
            </seg>
            <seg xml:id="i-a42185525e2cf768-0">
              Herr talman! Detta hade inte varit möjligt om inte Socialdemokraterna
              valt att stödja regeringens linje. Socialdemokraternas ansvarsfulla
              beslut är till gagn för alla elever och föräldrar som önskar en
              stabil utbildningspolitik. Det var också mycket glädjande att
              i dag lyssna på Mikael Dambergs anförande. Skillnaden mot det
              anförande Marie Granlund höll här för fyra år sedan är faktiskt
              enorm.
            </seg>
            <seg xml:id="i-2b21c3d3130c9374-0">
              Den överenskommelse som Socialdemokraterna träffade med regeringen
              innehåller dessutom ett löfte om att utvärdera reformen efter
              två år. Det är bra och egentligen självklart. Problemet är inte
              att vi utreder för ofta utan att vi alltför sällan utreder effekterna
              av tidigare beslut. Regeringen kommer under mandatperioden att
              utreda tidigare utbildningssatsningar, och jag ser det som en
              självklarhet att även det nya betygssystemet ska utvärderas.
            </seg>
            <seg xml:id="i-3fff1250c6cf492c-0">
              För som jag tidigare sagt: Bara det man mäter kan man förbättra.
            </seg>
          </u>
          <note xml:id="i-325e6d143649cb5f-0">
            Herr talman! Jag yrkar slutligen bifall till förslaget i utskottets
            betänkande.
          </note>
          <note type="speaker" xml:id="i-ff1d0a41e1630d85-0">
            Anf. 148 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-286d3c2923cc3db7-3">
            <seg xml:id="i-d2312910aa4493ac-0">
              Herr talman! Bara det som går att mäta går att förbättra, säger
              Margareta Pålsson. Jag håller faktiskt inte med om det. Lärande
              handlar om så mycket mer än bara det som går att mäta. Det handlar
              om mer än årtal och en massa rabblande. Lärande handlar också
              om att kunna analysera och kunna ta till sig kunskap. Det är inte
              alltid så lätt att mäta men otroligt viktigt.
            </seg>
            <seg xml:id="i-53790314bfb6f659-0">
              Problemet i dag är att vi har fått färre lärare i skolan. Vi
              fick också nyligen veta hur många lärarutbildningar som kommer
              att ha examinationsrätt. Där ser vi att det kommer att utbildas
              betydligt färre lärare i Sverige. Det är inte en bra utveckling
              för svensk skola och definitivt inte en bra utveckling för att
              höja kunskapsnivån. Det är någonting som ni borde satsa på, men
              i stället har regeringen mest ägnat sig åt betygskriterier, disciplinära
              åtgärder och annat trams.
            </seg>
            <seg xml:id="i-6d0d11d3d8351db1-0">
              Margareta Pålsson hänvisar till forskning från IFAU. I början
              av sin beskrivning skriver forskaren väldigt tydligt att det inte
              går att dra några långtgående slutsatser av den här forskningen
              därför att det var en annan tid och ett annat betygssystem. Man
              ska nog ta det lite lugnt med att dra några jättehöga växlar på
              den forskningen.
            </seg>
            <seg xml:id="i-009027ad0dc6b43f-0">
              McKinseyrapporten handlar faktiskt om bedömning och uppföljning.
              Det är inte lika med betyg. Det är oerhört viktigt att man har
              bedömning och uppföljning i skolan för att kunna följa elevernas
              kunskapsutveckling kontinuerligt. Det tycker jag också. Det är
              bland annat därför som vi från rödgrönt håll också har föreslagit
              att det ska finnas en gemensam struktur och tydliga nationella
              kriterier för skriftliga omdömen och utvecklingssamtal till skillnad
              från dagens skriftliga omdömen där det är upp till varje rektor
              att avgöra hur de ska se ut.
            </seg>
          </u>
          <note type="speaker" xml:id="i-e099f1a22a015bea-0">
            Anf. 149 MARGARETA PÅLSSON (M) replik:
          </note>
          <u who="margareta_palsson_3b46dd" xml:id="i-1911437917f9fd8b-1">
            <seg xml:id="i-87a95cfe6127f439-0">
              Herr talman! Rossana Dinamarca håller inte med om det jag säger
              i mitt anförande. Det hade nästan varit konstigare om hon hade
              gjort det, herr talman.
            </seg>
            <seg xml:id="i-5c74e69ecb361985-0">
              Men så nära som vi står varandra i den här frågan tror jag inte
              att vi har stått varandra under den här eller den förra mandatperioden.
              Skillnaden mellan vår och er betygspolitik är ett år. Det är inte
              särskilt stor skillnad om eleverna får betyg i årskurs 7 eller
              i årskurs 6, även om jag tycker att det är mycket bättre i årskurs
              6.
            </seg>
            <seg xml:id="i-342e56778f469523-0">
              Herr talman! Jag skulle vilja fråga Rossana Dinamarca hur ett
              års skillnad kan vara så stort och viktigt för Rossana Dinamarca.
            </seg>
            <seg xml:id="i-694339f607fc5d2e-0">
              När det gäller antalet lärare i skolan vet de flesta av oss att
              det beror på när man mäter. Jag har valt att komma ihåg hur det
              var 2005 när Baylan var skolminister. Då var faktiskt andelen
              lärare i skolan en tiondel lägre än i år. Det beror på vilket
              år man går in och mäter. Vi vet att det beror på en mängd olika
              saker.
            </seg>
            <seg xml:id="i-3019acc003025376-0">
              Inte bara Dinamarca och jag utan även alla andra är säkert överens
              om att vi vill ha en skola där det är gott om lärare och där alla
              elever blir sedda och får den hjälp som är nödvändig.
            </seg>
          </u>
          <note type="speaker" xml:id="i-e467961c8730bbb4-0">
            Anf. 150 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-286d3c2923cc3db7-4">
            <seg xml:id="i-5cd1dca01fbee5e6-0">
              Herr talman! Jag utgår från läsåret 1990/91. Då var lärartätheten
              drygt 9 lärare per 100 elever. Någonstans i slutet av 90-talet
              började lärartätheten att öka. Den började sjunka igen under den
              förra mandatperioden under en borgerlig regering. Det var första
              gången trenden med en ökad lärartäthet bröts.
            </seg>
            <seg xml:id="i-c5e792dc75486bae-0">
              Ett år gör stor skillnad, Margareta Pålsson. För de lärare som
              i dag sätter betyg i åttan kommer det inte att vara en jättestor
              skillnad att sätta betyg för de elever som går i sjuan. Däremot
              måste ni sätta in en massa insatser för de lärare som nu ska sätta
              betyg i sexan.
            </seg>
            <seg xml:id="i-fb9c26dfdb6509ea-0">
              Jag ska villigt erkänna att detta inte är den överenskommelse
              som fick mig att hoppa högst. Jag tycker att det var ett steg
              tillbaka. Men det här är en överenskommelse, och vi har stått
              fast vid hela den här överenskommelsen, och även när det gäller
              tidigare betyg.
            </seg>
            <seg xml:id="i-c61c298f2223d194-0">
              För oss har det också varit oerhört viktigt att försöka ha rättvisa
              betygssystem. Det är någonting som er regeringsföreträdare Jan
              Björklund var väldigt noga med i valrörelsen 2006. Vi ska ha rättvisa
              betygssystem och vi ska ha kriterier för samtliga steg, sade han.
              Men det gjorde man tydligen avsteg ifrån ganska snart. År 2008
              när vi rödgröna blev inkallade till Björklund sade han att det
              inte gick och att det var viktigare med fler betygssteg.
            </seg>
            <seg xml:id="i-7c0b773ed438cad0-0">
              Skolverket säger en annan sak. De hade kunnat göra det, men det
              skulle ta tid för att de måste göra om arbetet igen. Jag hade
              föredragit det, för då hade eleverna fått ett mer rättssäkert
              system, och det hade inte blivit ett godtyckligt system såsom
              det nu är. Ni verkar tycka att det är helt okej med godtyckliga
              system, precis som man nu har skriftliga omdömen som det är lite
              upp till var och en att utforma hur de vill. Då tror jag att vi
              kommer att ha långt kvar till att få en mer likvärdig skola.
            </seg>
            <seg xml:id="i-95e7b47bac16549a-0">
              Börja ta tag i de riktiga problemen, det som PISA-rapporten visade,
              nämligen problemen med segregation och individualisering. Då kanske
              vi snart kan toppa den där ligan.
            </seg>
          </u>
          <note type="speaker" xml:id="i-bceaf14d14319640-0">
            Anf. 151 MARGARETA PÅLSSON (M) replik:
          </note>
          <u who="margareta_palsson_3b46dd" xml:id="i-1911437917f9fd8b-2">
            <seg xml:id="i-912e7c9687726449-0">
              Herr talman! Ja, dit vill vi alla. Frågan är bara hur vi ska
              komma dit. Och jag tror inte, herr talman, att vi kommer dit med
              Vänsterpartiets politik. I så fall borde vi inte ha kasat så långt
              ned på listan som vi har gjort eftersom Vänsterpartiet i många
              år stödde den röda regeringens politik. Så gjorde även Miljöpartiet.
              Sämre och sämre blev det, och det har fortsatt.
            </seg>
            <seg xml:id="i-db261cedd9bac659-0">
              Nu måste vi vända kunskapsutvecklingen. Det gör vi genom en mängd
              reformer. Vi ökar den statliga styrningen. Vi ökar kontrollerna.
              Vi ökar kontrollerna av skolor genom Skolinspektionen; vi har
              fördubblat anslaget. Vi ökar kontrollerna av elevernas kunskaper
              i skolan. Vi inför en ny skollag, vilket ni aldrig lyckades få
              fram. Vi har en ny skollag på plats som säger att kommunerna är
              skyldiga att hjälpa eleverna.
            </seg>
            <seg xml:id="i-5d5aa2a3cdc48b52-0">
              När det gäller det rättvisa betygssystemet anser vi inom Alliansen
              självklart att det betygssystem som vi ska rösta om i morgon är
              rättvist och likvärdigt. Rossana Dinamarca var, precis som vi
              andra, närvarande när Skolverket berättade varför det inte var
              lämpligt att ha nationella kunskapskrav till alla fem stegen.
              Vi ville också ha det från början, men vi blev övertygade av experterna
              från Skolverket om att det blev ett bättre system med kunskapskrav
              i tre steg. Därför valde vi att göra så. Vi hoppas och tror att
              det ska gå bra.
            </seg>
          </u>
          <note type="speaker" xml:id="i-38605273d3fc9113-0">
            Anf. 152 MIKAEL DAMBERG (S) replik:
          </note>
          <u who="mikael_damberg_23b905" xml:id="i-643d15e26c06d37f-1">
            <seg xml:id="i-e8a507857d89fb1a-0">
              Herr talman! Låt mig först säga att det är trevligt med uppskattande
              ord om att socialdemokratin tar ansvar för långsiktiga spelregler
              för skolan. Men det är just där jag har en fråga till Margareta
              Pålsson.
            </seg>
            <seg xml:id="i-d1ae9b5cbd044567-0">
              Förra gången riksdagen fattade beslut om att i grunden förändra
              betygssystemet gjordes det i bred politisk enighet. År 1980, när
              man bestämde att betyg skulle ges från årskurs 8, tror jag att
              alla politiska partier var överens om det. Min enkla fråga är:
              Varför var det inte viktigt att eftersträva politisk enighet,
              eller åtminstone en blocköverskridande överenskommelse, om betygssystemet
              denna gång?
            </seg>
          </u>
          <note type="speaker" xml:id="i-86ff7f553f063cc8-0">
            Anf. 153 MARGARETA PÅLSSON (M) replik:
          </note>
          <u who="margareta_palsson_3b46dd" xml:id="i-1911437917f9fd8b-3">
            <seg xml:id="i-31952588d870be3a-0">
              Herr talman! Jag går i tankarna tillbaka till 2005 när vi satt
              och författade alliansprogrammet för den utbildningspolitik vi
              skulle gå till val på 2006. Vi såg stora skillnader mellan De
              rödgrönas och Alliansens utbildningspolitik. Vi såg vad Skolverket
              såg. Vi hörde vad Per Tullberg sade, och vi tyckte att han hade
              rätt. Vi gick en helt annan väg i valet 2006 än vad De rödgröna
              gjorde. Därför fanns helt enkelt inte förutsättningarna för en
              bred överenskommelse strax efter 2006 och inte heller under resten
              av den mandatperioden. Det fanns en avgrund, herr talman, mellan
              Alliansens och De rödgrönas skolpolitik.
            </seg>
            <seg xml:id="i-7af2e1bd3504a730-0">
              Det var därför jag i mitt anförande påpekade att vi nu hör en
              annan socialdemokrati och en annan politik. Det har banat väg
              för överenskommelser på ett helt annat sätt än för fyra år sedan.
            </seg>
          </u>
          <note type="speaker" xml:id="i-36b7a69a03a0e822-0">
            Anf. 154 MIKAEL DAMBERG (S) replik:
          </note>
          <u who="mikael_damberg_23b905" xml:id="i-643d15e26c06d37f-2">
            <seg xml:id="i-ea98cbefda2ad91d-0">
              Herr talman! Jag kan dela Margareta Pålssons beskrivning att
              förutsättningarna inte fanns, men det berodde inte på oppositionen,
              eller på socialdemokratin, utan det berodde på Jan Björklunds
              ointresse att försöka komma överens under förra mandatperioden.
            </seg>
            <seg xml:id="i-9f9108d66977fee0-0">
              Vi hade en situation där Mona Sahlin, som en av sina första frågor
              under förra mandatperioden, sade att vi eftersträvade breda politiska
              uppgörelser om skolan med den borgerliga regeringen. Den borgerliga
              regeringen slog igen dörren.
            </seg>
            <seg xml:id="i-fc24a02163586ff3-0">
              Nu har vi i en liten fråga visat att det är möjligt att ge skolan
              långsiktiga spelregler. Vi socialdemokrater är konsekventa. Vi
              säger samma sak nu som före valet för vi tror att svensk skola
              tjänar på långsiktighet. Då kan man inte komma och plocka russinen
              ur kakan och säga att ibland är man intresserad och ibland inte.
              Om man menar allvar med en sådan övertygelse och med de berömmande
              orden om att skapa långsiktighet gäller det att jobba långsiktigt
              och skapa mer ordning och reda också i skolpolitiken.
            </seg>
            <seg xml:id="i-b36c7a0fac2e62f8-0">
              Det är bara en fundering jag har om detta. Margareta Pålsson
              får gärna kommentera om problemet snarare låg hos Jan Björklund
              än hos oppositionen när det handlade om att skapa långsiktighet.
            </seg>
            <seg xml:id="i-a9306b08c2b6b127-0">
              När det gäller frågan om skriftliga omdömen blir den här debatten
              nog ganska obegriplig för dem som följer den. Man blandar ihop
              betygssättning och bedömning. Det är oerhört tydligt. Som Rossana
              Dinamarca sade blir allt bara mäta och ribbor och att det är därför
              man ska ha betyg. Det förklarar inte varför man inte ska ha betyg
              i årskurs 3 eller årskurs 1. Om det handlar om att hoppa över
              ribbor är det väl bra om de hoppar över ribbor även i årskurs
              3 eller årskurs 1.
            </seg>
            <seg xml:id="i-7dfa0415b440fe75-0">
              Det kanske är därför ni öppnar upp för betygsliknande omdömen
              i årskurs 1, för att ni vill ha betygsliknande ribbor också i
              årskurs 1. Det är en ganska viktig fråga. Vi har noga tittat på
              forskningsresultaten, och vi tror inte på betyg för väldigt små
              barn.
            </seg>
            <seg xml:id="i-6fba7e5d082240e0-0">
              Jag skulle vilja ställa några frågor om de betygsliknande omdömena
              som nu tillåts. Vilka kursmål ska man jämföras med? Vilken utbildning
              har en lågstadielärare i betygssättning? Vilken likvärdighet blir
              det på betygssättningen om det varken finns betygskriterier eller
              utbildade lärare som ska ge betygsliknande omdömen?
            </seg>
          </u>
          <note type="speaker" xml:id="i-867983dea5d53fa0-0">
            Anf. 155 MARGARETA PÅLSSON (M) replik:
          </note>
          <u who="margareta_palsson_3b46dd" xml:id="i-1911437917f9fd8b-4">
            <seg xml:id="i-685921cd5108b8b2-0">
              Herr talman! År 2006 gick vi till val på en skolpolitik som sade
              att vi skulle ha betyg i årskurs 6, att vi skulle ha nationella
              prov i årskurs 3, att vi skulle färdigställa en skollag, inte
              helt och hållet ta över, men i alla fall se till att få fram den.
              Det hade ni, Mikael Damberg, misslyckats med under flera mandatperioder.
            </seg>
            <seg xml:id="i-6a8fbddb48070294-0">
              Vi hade utfäst en hel del löften i den valrörelsen, och de låg
              långt från Socialdemokraternas. Då kan man tycka att vi kunde
              ha kommit överens, men att komma överens innebär alltid att kompromissa.
              Vi ansåg inte att vi kunde kompromissa om den skolpolitik vi hade
              gått till val på eftersom vi stod så långt ifrån varandra. Visserligen
              hörde vi Mona Sahlin i början av mandatperioden uttala sig om
              skolpolitiken, men allra mest hörde vi Marie Granlund som i kammaren
              yrkade avslag på allt som vi lade fram. Jag ansåg inte att det
              fanns någon möjlighet att nå fram till några uppgörelser.
            </seg>
            <seg xml:id="i-fb33af914e243657-0">
              Exakt hur Jan Björklund tycker och tänker kan jag inte svara
              på. Jag finns inte inne i hans huvud.
            </seg>
            <seg xml:id="i-c1590e476e078688-0">
              När det gäller våra skriftliga omdömen är det för oss viktigt
              att föräldrar och elever ska kunna få besked av skolan om hur
              det går. Det är det vi kallar betygsliknande omdöme. Man ska kunna
              få reda på om det gått bra eller om det gått dåligt, vad man behöver
              träna mer på och så vidare. Det är ett betygsliknande omdöme.
              Det har föräldrar i Sverige rätt att få veta.
            </seg>
          </u>
          <note type="speaker" xml:id="i-98b88b91906dc368-0">
            Anf. 156 ROGER HADDAD (FP):
          </note>
          <u who="roger_haddad_f79cd9" next="cont" xml:id="i-fc1f4be3ef262a3e-0">
            <seg xml:id="i-5079fa5cc04cc0dd-0">
              Herr talman! Ska vi ha betyg eller inte? Ska vi ha betyg tidigare
              i skolan eller inte? Hur vårt betygssystem ska se ut och om vi
              ska ha betyg i skolan eller inte har präglat skoldebatten så länge
              jag har varit aktiv i politiken. Folkpartiet har varit pådrivande
              i den frågan, och det känns lite historiskt att vi i dag närmar
              oss ett definitivt beslut om att införa betyg i årskurs 6.
            </seg>
            <seg xml:id="i-c42ed563c1b218d2-0">
              Institutet för arbetsmarknadspolitisk utvärdering har nämnts
              tidigare. Jag vill komplettera det tidigare inlägget med att studien
              visar att det finns ett samband mellan tidiga betyg och sannolikheten
              för att genomgå en gymnasieutbildning. I samma utredning konstateras
              att barn till lågutbildade föräldrar missgynnas av att inte få
              betyg i den meningen att sannolikheten för att genomgå gymnasieskolan
              minskar.
            </seg>
            <seg xml:id="i-753f6ca428704562-0">
              Herr talman! Detta är en efterlängtad och viktig reform. Vi vill
              till skillnad från Vänsterpartiet, med tanke på de tidigare inläggen,
              ha betyg i grundskolan och gymnasieskolan. Vi gör inte tolkningen
              av betyg som att det enbart ska vara ett slags intyg efter nio
              år i svensk grundskola.
            </seg>
            <seg xml:id="i-2a184d3ecfb90167-0">
              Folkpartiet och regeringen är tydliga i detta ställningstagande,
              medan Vänsterpartiet så sent som i juni i år förkastade allt vad
              betyg heter. I en intervju för två år sedan uttalade Vänsterpartiets
              Rossana Dinamarca följande: Politiken kan inte stå still och hävda
              att vi ska ha betyg. Man ska kunna vara öppen för att ta bort
              saker som inte är funktionella i skolan. På vilket sätt, undrar
              jag, är betyg inte funktionellt? Och utifrån detta synsätt undrar
              man förstås om det fanns någon som helst substans i den så kallade
              betygsöverenskommelsen som S, MP och V presenterade i Almedalen
              sommaren 2010.
            </seg>
            <seg xml:id="i-304f7973174c87a3-0">
              Som om det inte vore nog med detta gick vänsterpartiledaren Lars
              Ohly dagen efter ut i TV4 och sade: Jag kommer alltid att vara
              emot betyg.
            </seg>
            <seg xml:id="i-2b1f57a75019eeb2-0">
              Miljöpartiet, som också har varit motståndare, anser numera att
              betyg är bra, åtminstone som urvalsinstrument till gymnasieskolan
              och högskolan. Men vi har tidigare hört MP säga att detta egentligen
              var en kompromiss som det inte fanns stöd för bland medlemmarna,
              och Vänsterpartiet sade att man inte var betygsförespråkare. Det
              är bra att ni tydligt redovisar er egentliga ståndpunkt. Den tror
              jag att väljarna vill veta.
            </seg>
            <seg xml:id="i-8051a07556a518ac-0">
              Herr talman! Det finns ett stöd för tidigare betyg och fler betygssteg.
              Det har inte varit bra med dagens system där lärare jag har själv
              drabbats av detta på gymnasieskolan säger till eleven att betyget
              är G+ eller VG-. Här i kammaren kan jag avslöja att det inte finns
              några betygssteg som heter G+ eller VG-. Anser Jabar Amin, som
              tidigare uttryckte sitt stöd för och vikten av att det finns nationella
              kunskapskrav, att det befintliga, informella system som har byggts
              upp under alla år, med G+ och VG- har varit rättssäkert eller
              sjyst?
            </seg>
            <seg xml:id="i-1e02c9bba4f396b4-0">
              När jag nyligen besökte en gymnasieskola i Sala kommun sade rektorn
              faktiskt att det nya betygssystemet är en anpassning till verkligheten.
              Det känns bra att få det bekräftat.
            </seg>
            <seg xml:id="i-0ca8e347c4a73d6d-0">
              Herr talman! Skolinspektionen menar också i sitt remissvar att
              de krav som åtgärdar betygssättningen kan vara en hjälp för att
              komma till rätta med bristerna i skolans kunskapsuppföljning,
              så detta är också ett sätt att styra upp uppföljningsarbetet i
              skolan. I samband med implementeringen av denna reform behövs
              det fortbildningsinsatser för lärarkåren. Och det beslutet tog
              vi i förra veckan, alltså att avsätta 15 miljoner i budgeten för
              fortbildningsinsatser.
            </seg>
            <seg xml:id="i-d7ed7f7b0f400325-0">
              Herr talman! Vi är för tidigare betyg, och vi är för skriftliga
              omdömen från år 1. Dessa får gärna vara betygsliknande, men det
              är ytterst rektor som fattar det beslutet. Betyg är inte enbart
              en uppföljning av elevernas kunskapsresultat eller information
              till föräldrarna. De har också ett viktigt syfte att motivera
              elever och uppmuntra dem att satsa ännu mer för att uppnå ännu
              högre resultat om de vill. För oss i Folkpartiet handlar det om
              höga förväntningar. Dessa faktorer tycker jag också är mycket
              viktigare än att enbart se betyg som ett urvalsinstrument.
            </seg>
            <seg xml:id="i-87838e454fbc5f33-0">
              Betyg är en självklarhet. Lärarna ska klart och tydligt tala
              om för eleverna och föräldrarna hur det faktiskt ligger till.
              Det är hög tid att vi lämnar den kultur som länge präglat svensk
              skolpolitik, där man inte vill följa upp och tala om hur det egentligen
              förhåller sig. Tillsammans med utvecklingssamtalen, omdömena och
              de individuella utvecklingsplanerna samt de åtgärdsprogram som
              finns i skolan kommer betygen att ha en viktig funktion i att
              se till att skolan på ett bättre sätt än i dag kan tillförsäkra
              elever det stöd de har rätt till för att lyckas i sitt skolarbete.
            </seg>
          </u>
          <note xml:id="i-e194ffbb1d8b9a6e-0">
            Anf. 157 ULRIKA CARLSSON i Skövde (C):
          </note>
          <u who="roger_haddad_f79cd9" prev="cont" xml:id="i-0a253f2531f01a6f-0">
            <seg xml:id="i-8621bc1eaf3d8092-0">
              Herr talman! Drivkraften för Centerpartiets och Alliansens utbildningspolitik
              är alla barns och alla elevers rätt till kunskap. Om jag ska sätta
              den fråga som vi debatterar här i dag, nämligen frågan om betyg
              i årskurs 6, i sitt sammanhang, vill jag säga att det handlar
              om att visa på vilket sätt vi vill ge rätt till kunskap. Det gör
              vi genom välutbildade lärare vi har satsat på Lärarlyftet och
              en ny lärarutbildning och genom bra rektorer och ledare genom
              att satsa på rektorsutbildning. Vi satsar på läsa-skriva-räkna-möjligheter
              tidigt för våra barn under de första skolåren. Vi satsar på matematik,
              naturvetenskap och teknik. Vi satsar på Skapande skola, som är
              viktigt för den kreativa delen hos våra elever.
            </seg>
            <seg xml:id="i-447f8509f02d89c8-0">
              För att räkna upp ännu fler saker som Alliansregeringen också
              har genomfört och för att sätta betygen i sitt sammanhang kan
              jag nämna tidigare nationella prov och speciallärare.
            </seg>
            <seg xml:id="i-03e6ecbc7039d961-0">
              Vi debatterar i dag en ny betygsskala, ett nytt betygssystem
              och tidigare betyg. Men inte heller detta står för sig självt.
              Vi tog också beslut om skriftliga omdömen. Tidigare i debatten
              har man diskuterat på vilket sätt de ska vara utformade.
            </seg>
            <seg xml:id="i-1c34240be923a77c-0">
              Jag har tidigare arbetat som lärare och slitit med den typ av
              omdömen man för ett antal år sedan skulle skriva om elever. De
              fick inte vara betygsliknande och man fick inte skriva om man
              gjorde bedömningen att eleven nådde målen. Jag tror att vi är
              många som har tagit till oss den bedömningsforskning som finns
              och som visar att de skriftliga omdömena rätt utformade är starka
              incitament för att stärka lärandet.
            </seg>
            <seg xml:id="i-df22b8816fab2206-0">
              De betyg som vi diskuterar i dag kommer från årskurs 6, där man
              också kan skapa en tydlighet och tala om hur långt man har kommit
              på kunskapsresan, medan de skriftliga omdömena är en motiverande
              del.
            </seg>
            <seg xml:id="i-4f7ee84036d1ab49-0">
              Jag tror att det är oerhört viktigt att sätta frågan i sitt sammanhang
              och på olika sätt visa att vi tar tillbaka Sverige i riktning
              mot en kunskapsnation, där vi har stora krav och ställer höga
              förväntningar på att våra barn och ungdomar ska lyckas i skolan,
              och då gäller det alla barn och ungdomar.
            </seg>
            <seg xml:id="i-befe21f8941957d9-0">
              Det har tidigare nämnts att när man tog bort de tidigare betygen
              missgynnade det framför allt de elever som kom från studieovana
              hem. Det är inte säkert att det blir sanningen framöver. Det framfördes
              i debatten från Mikael Damberg att man ville ha en framåtsyftande
              utbildningspolitik, och man beskyller ibland regeringen för att
              stå för en bakåtsträvande politik. Det vill jag starkt motsätta
              mig. Jag har räknat upp ett antal delar som visar hur vi steg
              för steg stärker skolan och skapar en helhet för ett modernt utbildningssystem
              i Sverige.
            </seg>
            <seg xml:id="i-702d591ea1602a13-0">
              Vi har haft en målstyrd skola under ett antal år. Jag hörde en
              lärare för ett par veckor sedan säga att vi nu också börjar diskutera
              en mål- och resultatstyrd skola. Det är oerhört viktigt att visa
              att vi går från att bara prata om mål till att också se om vi
              når dem. Når vi målen och resultaten? Det gynnar alla barn att
              vi på olika sätt försäkrar oss om det.
            </seg>
            <seg xml:id="i-3ca43e67e00486df-0">
              Det står i mångas utbildningsprogram att vi ska se till att alla
              elever får möjlighet att nå sin fulla potential. Där är det också
              oerhört viktigt med de satsningar som regeringen har gjort på
              spetsutbildningar. Vi vet att motivationen av olika skäl kan sjunka
              om man inte blir tillräckligt motiverad. Också de högpresterande
              eleverna har givetvis rätt att ta del av den motivationen.
            </seg>
            <seg xml:id="i-826430aee4a96d73-0">
              Betygsskalan har diskuterats, liksom om det ska vara tre definierade
              steg eller fem. Skolverket berättade för oss i utskottet hur man
              har utformat detta. Man talade om att betygskriterierna gäller
              betygen A, C och E men att det inte betyder att B och D är odefinierade,
              eftersom de innebär att man har nått merparten av nästkommande
              steg.
            </seg>
            <seg xml:id="i-14a110f2ccf13509-0">
              Det är viktigt att vi får ett mer rättvist system än vad vi har
              haft tidigare. Jag tror inte att vi kan hitta ett system som är
              totalt rättvist, men vi måste försäkra oss om att rättssäkerheten
              i det betygssystem som vi bygger upp i Sverige är så bra som möjligt.
            </seg>
            <seg xml:id="i-c33cf1e5f7242519-0">
              Självklart ska vi följa upp reformen. Det är kanske bra att det
              har blivit tydligare inskrivet än det var från början. Likt Margareta
              Pålsson och tidigare talare tycker jag också att det är positivt
              att Socialdemokraterna har varit med och gjort en bred överenskommelse
              som har stöd av stora delar av Utbildningssverige. I den senaste
              PISA-mätningen visade det sig ju att vi fortfarande backar och
              att det gäller alla delar av utbildningssystemet. Det är oerhört
              dramatiskt och allvarligt. Därför behöver vi stärka utbildningen
              på många olika sätt. Det tar tid med en del av reformerna, men
              jag är fullständigt övertygad om att med gemensamma målsättningar
              och med ett brett stöd, om än i en liten fråga, kan vi vända trenden.
              Med höga förväntningar kan man på några års sikt faktiskt göra
              stordåd.
            </seg>
            <seg xml:id="i-acadd2c8b7fb7ef7-0">
              Jag hoppas att vi som politiker på nationell nivå också i våra
              kontakter med våra kommunala företrädare på olika sätt lyfter
              utbildningspolitiken och vikten av att alla barn har rätt till
              kunskap.
            </seg>
            <seg xml:id="i-829b8f69be53d4e3-0">
              Det har framförts i debatten att det skulle vara stor skillnad
              på om man sätter betyg i årskurs 7 eller årskurs 6. Man hänvisar
              till hur det i allmänhet är organiserat i Utbildningssverige.
            </seg>
            <seg xml:id="i-b936ceac332ed18c-0">
              Jag tror det är viktigt att vi sätter betyg från årskurs 6. Det
              är viktigt att man också på det man kallar för mellanstadiet har
              en god insyn i bedömningsarbetet inte bara för att skriva framåtsyftande
              skriftliga omdömen utan också för att ge betyg. Det kommer att
              kräva god handledning, utbildning och fortbildning. Det är vi
              på olika sätt beredda att vara en del av.
            </seg>
            <seg xml:id="i-f2dbacae60b92529-0">
              I slutet av betänkandet hanteras en del mer enskilda motioner.
              Det gäller bland annat rätten att överklaga betyg. Centerpartiet
              har varit drivande i frågan att utreda det just för att elevrättsperspektivet
              är så viktigt. Vi väntar med spänning på den utredning som kommer
              med sitt resultat nu i slutet av året. Vi får se på vilket sätt
              som vi skulle kunna jobba vidare med frågan.
            </seg>
            <seg xml:id="i-2e6189c49a8923bd-0">
              Herr talman! Jag vill än en gång välkomna att Socialdemokraterna
              närmar sig Alliansens utbildningspolitik. Det är viktigt att vi
              framöver kan se att vi kan ha en bredd i utbildningspolitiken.
              Att som Miljöpartiet, Sverigedemokraterna och Vänsterpartiet blankt
              strunta i vad Skolverket som expertmyndighet säger angående betygskriterier
              och klart uttalade kriterier för vart och ett av betygen AE kanske
              inte förvånar, men likväl är det ganska märkligt
            </seg>
            <seg xml:id="i-0d23330510613415-0">
              Det beslut vi fattar i morgon handlar om att sätta mer rättvisa
              betyg än tidigare. Att de tre oppositionella partierna i den här
              frågan skulle vilja detaljstyra skolan på ett sätt som det skulle
              innebära att ha så klara kriterier för alla fem betygsstegen förvånar
              framför allt från Miljöpartiets sida. Det är spännande att se
              hur man från både Miljöpartiets sida och Vänsterpartiets sida
              vurmar för betyg från årskurs 7. Det har varit viktigt i debatten.
            </seg>
            <seg xml:id="i-aef04fe2058d7c9d-0">
              Det känns positivt att man från fackligt håll har uttalat så
              starkt stöd för att vi har gjort dessa överenskommelser. LR säger
              att delar av oppositionen har visat förmåga att ta ansvar. Från
              Lärarförbundet säger man att skolan behöver klara spelregler och
              inte klåfingriga politiker som reducerar betygsfrågan till enskildheter
              hit eller dit.
            </seg>
            <seg xml:id="i-e84021172989af81-0">
              Det känns som att vi tar ett viktigt steg här i dag. Det kan
              synas vara en liten fråga, men den kompletterar det viktiga bygget
              vi gör för att skapa en bättre utbildning för alla barns rätt
              till kunskap. Jag yrkar bifall till utskottets förslag i betänkandet.
            </seg>
          </u>
          <note type="speaker" xml:id="i-59e55c6fb054266c-0">
            Anf. 158 YVONNE ANDERSSON (KD):
          </note>
          <u who="yvonne_andersson_3449f2" xml:id="i-fb17f7fd5a11201e-1">
            <seg xml:id="i-a7be76c5121f23fe-0">
              Herr talman! Betygen måste ses i sitt sammanhang, som flera har
              sagt. Först vill jag yrka bifall till utskottets förslag i betänkandet
              och avslag på reservationerna.
            </seg>
            <seg xml:id="i-0a589df8d969513b-0">
              Jag vill också väldigt tidigt ta till orda och tacka Mikael Damberg
              som representant för Socialdemokraterna att ha modet att stå upp
              för att sätta sig vid förhandlingsbordet och bidra till det resultat
              vi har i betänkandet och också att gå vidare och försöka hitta
              lösningar.
            </seg>
            <seg xml:id="i-27805fc9a7b0ba2d-0">
              Jag tycker personligen att det är en väldigt bra idé att hitta
              möjligheter för en så viktig verksamhet som berör alla och hitta
              blocköverskridande lösningar. Det är något som vi långsiktigt
              måste jobba med. Vi måste kunna se sådana lösningar som vi har
              sett här i dag. Det är då det finns möjligheter att komma överens
              mellan partierna.
            </seg>
            <seg xml:id="i-7e218109cb75f92f-0">
              Betygen måste ses i sitt sammanhang tillsammans med skriftliga
              omdömen, utvecklingssamtal och andra möjligheter som finns. Betygen
              är en kommunikation med föräldrar, elev, lärare över en situation
              och en ställning just då. Vad är det för positioner en enskild
              elev egentligen har?
            </seg>
            <seg xml:id="i-bb3ab2021f3a6829-0">
              Eleven behöver kunna positionsbestämma sig tillsammans med sina
              föräldrar. Vad behöver den jobba extra med? På vilket sätt kan
              den här eleven komma en bit längre i sitt kunskapssökande? Det
              är jätteviktigt.
            </seg>
            <seg xml:id="i-3a5fc5dfaef4b716-0">
              Det är en metod som man kan använda som vuxen när man har mål
              som man vill åstadkomma endera det är att förkovra sig, utbilda
              sig och söka kunskaper eller vid andra typer av mål. Man positionerar
              sig. Var står jag just nu, och hur kan jag komma en bit längre?
              Det är vad man gör med betyg.
            </seg>
            <seg xml:id="i-c38d16631d7882db-0">
              Det är kommunicerbart till andra människor som inte har full
              insyn i processen. Därmed har vi för första gången i historien,
              mina vänner, fått ett betygssystem som också fångar upp individens
              situation.
            </seg>
            <seg xml:id="i-0634f45623dab765-0">
              Där vi inte har språket i tydliga kriterier kan lärarprofessionen
              få visa: Den här nivån är uppfylld. Den här är inte helt uppfylld,
              men det är på god väg. I någon mening har vi därmed kommit till
              de grundbitar som fanns med en gång i tiden när vi tillskapade
              den svenska grundskolan.
            </seg>
            <seg xml:id="i-e086d330e1121964-0">
              Det handlar om att möta varje elev på den nivå den är för att
              jobba vidare framåt. Betygen ska sporra. Det är jätteviktigt.
              Men då får inte nivån vara så långt borta att den enskilda eleven
              känner: Det är inte lönt. Det spelar ingen roll. Jag kommer inte
              att klara det. Har vi de andra mellannivåerna där det är lite
              tätare kan eleven tänka: Det kan jag nog klara också. Då är det
              sporrande.
            </seg>
            <seg xml:id="i-5f2b5e36202ad75d-0">
              Det ska vara rättvist. Ändå är frågan: Vad är rättvisa? Hela
              den diskussionen är mycket djupare än vad man kan ha i ett anförande
              i kammaren. Vi har nått ett betygssystem som verkligen kan ta
              vara på rättvisan. Vem kan mer rätt bedöma en elevs kunskap än
              en behörig lärare som har fått så mycket utbildning och kompetens
              att den kan sätta betyg och som har känslan för eleven och så
              vidare?
            </seg>
            <seg xml:id="i-6b59ecfc08702b08-0">
              Med den stora reform vi gör i svensk skola i dag med svensk lärarutbildning,
              kravet på behörighet och legitimation kommer vi att få ett så
              rättvist betyg vi någonsin kan få med tydliga kriterier och tre
              steg. Sedan har vi bedömningen: Detta steg är klart, och det är
              på väg mot någonting annat. Här blir det individens möjligheter.
            </seg>
            <seg xml:id="i-2dc856b9e53da03b-0">
              Det är så lätt att säga att betyg inte har någonting att göra
              med att elever blir bättre. Finns det över huvud taget någon forskning
              som visar på att elever blir sämre av betyg? Nej, det gör det
              inte. Jag har inte funnit något.
            </seg>
            <seg xml:id="i-5570618183c6fb76-0">
              Däremot har vi rapporter från IFAU som visar vilka som var förlorarna
              när vi tog bort betygen. Det var de från miljöer där föräldrarna
              har låg utbildningsbakgrund. På något vis saknas positionsbestämningen.
              Man kan inte uppfatta på samma sätt och får inte de självklara
              möjligheterna i skolan där man kan utgå från samma punkt.
            </seg>
            <seg xml:id="i-04eee271a89192e9-0">
              Därför är det viktigt att vi hela tiden gör allt för att våra
              barn och elever ska få det så lätt som möjligt. Med de trista
              resultaten från PISA-rapporten som vi fick har vi bara att här
              i kammaren göra allt vi kan för att det ska bli så bra som möjligt.
            </seg>
            <seg xml:id="i-7e907c17de6f2610-0">
              När vi låter betygen få den verkliga betydelse som vi avser med
              betygen kommer det att ge nya stora möjligheter för våra barn.
              Jag är i dag glad för att vi har kommit så långt. Med det önskar
              jag mina vänner och talmannen en god jul och ett fint återseende
              år 2011.
            </seg>
          </u>
          <note xml:id="i-ebcba77ae4197df6-5">
            Överläggningen var härmed avslutad.
          </note>
          <note xml:id="i-e3365fb771b4d67d-0">
            21 § Bordläggning
          </note>
          <note xml:id="i-aad2b3a1971506ab-0">
            Anmäldes och bordlades
          </note>
          <note xml:id="i-9d6aab7b72bd128d-0">
            22 § Anmälan om frågor för skriftliga svar
          </note>
          <note xml:id="i-b4d2279d77d455e3-0">
            Anmäldes att följande frågor för skriftliga svar framställts
          </note>
          <note xml:id="i-2438be8638539bdd-0">
            den 17 december
          </note>
          <note xml:id="i-62e2a352e18c99e1-0">
            Carin Runeson
          </note>
          <note xml:id="i-62e2a352e18c99e1-1">
            Carin Runeson
          </note>
          <note xml:id="i-f5ea4246d5d28270-0">
            Frågorna redovisas i bilaga som fogats till riksdagens snabbprotokoll
            tisdagen den 18 januari.
          </note>
          <note xml:id="i-eb146202ec542976-0">
            23 § Kammaren åtskildes kl. 19.40.
          </note>
          <note xml:id="i-730affcc8059f488-0">
            Förhandlingarna leddes
          </note>
          <note xml:id="i-73cf253248e61ccb-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
