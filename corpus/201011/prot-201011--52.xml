<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--52</head>
          <docDate when="2010-02-02">2010-02-02</docDate>
        </div>
      </front>
      <body>
        <div>
          <note xml:id="i-b6e6166dfd1783c6-0">
            ﻿
          </note>
          <note xml:id="i-114d139a65b1567f-0">
            Riksdagens protokoll
          </note>
          <note xml:id="i-bbbe523f6fa1b03d-0">
            2010/11:52
          </note>
          <note xml:id="i-799ea8d84eb15939-0" type="date">
            Onsdagen den 2 februari
          </note>
          <note xml:id="i-46738b2d4263386a-0">
            Kl. 09:00 - 16:23
          </note>
          <note xml:id="i-ab4f05258a5b596c-0">
            1 § Val av justitieombudsman
          </note>
          <note xml:id="i-7264ca697d0f2002-0">
            Följande skrivelse hade inkommit:
          </note>
          <note xml:id="i-5d80dcddce75f7af-0">
            Justitieombudsman Cecilia Nordenfelt har utsetts till chefsjustitieombudsman.
            Med anledning härav har konstitutionsutskottet berett frågan om
            val av en ny justitieombudsman.
          </note>
          <note xml:id="i-566394214548786b-0">
            Konstitutionsutskottet föreslår enhälligt att riksdagen för tiden
            fr.o.m. den 1 juni 2011 till dess nytt val har genomförts under
            fjärde året därefter väljer lagmannen Lars Lindström.
          </note>
          <note xml:id="i-1f12d3dea184e611-0">
            Peter Eriksson
          </note>
          <note xml:id="i-1ed67b6905d858a8-0">
            Konstitutionsutskottet hade enhälligt föreslagit att lagmannen
            Lars Lindström skulle väljas till justitieombudsman för tiden
            den 1 juni 2011 till dess nytt val genomförts under fjärde året
            därefter.
          </note>
          <note xml:id="i-47fc6d61da3f6b31-0">
            Kammaren biföll konstitutionsutskottets förslag och utsåg därmed
            för tiden den 1 juni 2011 till dess nytt val genomförts under
            fjärde året därefter till
          </note>
          <note xml:id="i-8265176493d7a726-0">
            justitieombudsman
          </note>
          <note xml:id="i-341b7e0a3a44b1f2-0">
            2 § Justering av protokoll
          </note>
          <note xml:id="i-944502293dac73b2-0">
            Justerades protokollet för den 27 januari.
          </note>
          <note xml:id="i-9f807c1b1013f857-0">
            3 § Avsägelse
          </note>
          <note xml:id="i-5548908e9205f294-0">
            Talmannen meddelade att Åsa Coenraads (M) avsagt sig uppdraget
            som suppleant i miljö- och jordbruksutskottet.
          </note>
          <note xml:id="i-2f4bd659d7c792b8-0">
            Kammaren biföll denna avsägelse.
          </note>
          <note xml:id="i-f8c41ed36ceecdde-0">
            4 § Anmälan om kompletteringsval till miljö- och jordbruksutskottet
          </note>
          <note xml:id="i-6a469b4c3c2a4d5c-0">
            Talmannen meddelade att Moderata samlingspartiets riksdagsgrupp
            på grund av uppkomna vakanser anmält Åsa Coenraads som ledamot
            i miljö- och jordbruksutskottet och Linda Andersson som suppleant
            i miljö- och jordbruksutskottet.
          </note>
          <note xml:id="i-47114b425a78cdb2-0">
            Talmannen förklarade valda till
          </note>
          <note xml:id="i-13a121c7c7014e08-0">
            ledamot i miljö- och jordbruksutskottet
          </note>
          <note xml:id="i-71149784da8ff1c7-0">
            suppleant i miljö- och jordbruksutskottet
          </note>
          <note xml:id="i-0ff5a8af1674aca5-0">
            5 § Anmälan om inkomna protokollsutdrag från utskott
          </note>
          <note xml:id="i-cde19b9621d6c1b4-0">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag inkommit:
          </note>
          <note xml:id="i-cb21f10634975df0-0">
            6 § Anmälan om fördröjda svar på interpellationer
          </note>
          <note xml:id="i-f7bbd62b1018773d-0">
            Till riksdagen hade inkommit följande skrivelser:
          </note>
          <note xml:id="i-df3428b935594455-0">
            Interpellation 2010/11:154
          </note>
          <note xml:id="i-b2bfaa1f824d8222-0">
            Interpellation 2010/11:154 Remitteringar
          </note>
          <note xml:id="i-34cb348f073940ba-0">
            Interpellationen kommer att besvaras tisdagen den 15 februari
            2011.
          </note>
          <note xml:id="i-fce63d2e3538f48b-0">
            Skälet till dröjsmålet är tidigare inbokade engagemang.
          </note>
          <note xml:id="i-eed47a073aec9730-0">
            Gunilla Carlsson
          </note>
          <note xml:id="i-6b57faba6845998e-0">
            Interpellation 2010/11:167
          </note>
          <note xml:id="i-fde35cf7d295b3f1-0">
            Interpellation 2010/11:167 Överblickbara miljöprocesser
          </note>
          <note xml:id="i-f5b367a6eb37f9d6-0">
            Interpellationen kommer att besvaras tisdagen den 15 februari
            2011. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note xml:id="i-a6033f479fe24528-0">
            Lena Ingvarsson
          </note>
          <note xml:id="i-af223360208a59b2-0">
            7 § Hänvisning av ärenden till utskott
          </note>
          <note xml:id="i-b8b55033c5fafab4-0">
            Föredrogs och hänvisades
          </note>
          <note xml:id="i-2dcad2f27871ccd0-0">
            8 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-af7375653da9ff18-0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note xml:id="i-868f696e9e4e89e5-0">
            KOM(2010)728
          </note>
          <note xml:id="i-645264ad30e33af8-0">
            9 § En effektivare narkotika- och dopningslagstiftning m.m.
          </note>
          <note xml:id="i-e9533bf4e0d7c6fd-0">
            Föredrogs
          </note>
          <note type="speaker" xml:id="i-113f0471b76a2cbb-0">
            Anf. 1 METIN ATASEVEN (M):
          </note>
          <u who="metin_ataseven_88ece3" next="cont" xml:id="i-77af4e5e69664ea1-0"/>
          <note xml:id="i-b31320a51be20850-0">
            Herr talman! I socialutskottets betänkande, som vi nu ska debattera,
            behandlas regeringens proposition En effektivare narkotika- och
            dopningslagstiftning m.m. En följdmotion har väckts med anledning
            av propositionen, och i betänkandet finns sju motionsyrkanden
            från den allmänna motionstiden 2010.
          </note>
          <u who="metin_ataseven_88ece3" prev="cont" xml:id="i-8adee79410ab2814-0">
            <seg xml:id="i-4e6243daff530338-0">
              I korthet innebär förslagen att det ska bli möjligt att förstöra
              vissa hälsofarliga substanser och förbjuda vissa dopningsmedel
              och vissa hälsofarliga varor som kan antas komma att användas
              i missbrukssyfte.
            </seg>
            <seg xml:id="i-d13f9f9813e24ac0-0">
              Det föreslås att det ska införas en bestämmelse som gör det möjligt
              att hantera narkotika för industriella ändamål. Syftet med detta
              är att göra det möjligt att narkotikaklassa GBL och butandiol
              som i dag är upptagna som hälsofarliga varor.
            </seg>
            <seg xml:id="i-eab09bc7eac4dd05-0">
              Statens folkhälsoinstitut föreslås få en förstärkt tillsynsroll
              som innebär att myndigheten får meddela föreskrifter om införsel,
              överlåtelse, framställning och förvärv i överlåtelsesyfte.
            </seg>
            <seg xml:id="i-8557fbf61903e5f4-0">
              Herr talman! Straffskalan för grovt dopningsbrott föreslås skärpas.
              Övriga lagändringar syftar till att öka överskådligheten i regelsystemet
              och att förbättra kontrollsystemet.
            </seg>
            <seg xml:id="i-d668ef55852bba2f-0">
              Väl mött att debattera!
            </seg>
          </u>
          <note xml:id="i-43551813a0c90cdb-0">
            I betänkandet finns en reservation.
          </note>
          <note type="speaker" xml:id="i-b539b35fff4f470e-0">
            Anf. 2 PER RAMHORN (SD):
          </note>
          <u who="per_ramhorn_d92e42" xml:id="i-18add593712d96ea-0">
            <seg xml:id="i-9c427d475f7617be-0">
              Herr talman! Anabola steroider är ett växande problem i Sverige.
              I spåren av dopning ser vi våldsbrott, kriminalitet och förstörda
              människoliv. Det krävs kraftiga insatser från samhällets sida
              för att motverka denna destruktiva utveckling. Dopning har alltför
              länge setts som ett idrottsproblem, men i själva verket är det
              ett samhällsproblem.
            </seg>
            <seg xml:id="i-90f54ff9c2bbfe21-0">
              Tusentals svenskar dopar sig varje år, men mörkertalet kan vara
              långt mycket större. Siffror från Folkhälsoinstitutet pekar på
              att minst 10 000 svenskar dopar sig regelbundet.
            </seg>
            <seg xml:id="i-4b72a477546a5d2b-0">
              Att dopningsmissbruk ofta leder till ökad aggressivitet och till
              ökad våldsbenägenhet är de flesta experter eniga om, liksom att
              ett antal mycket grova våldsbrott begås av personer som är påverkade
              av dopningsmedel.
            </seg>
            <seg xml:id="i-646308f01aa2f66b-0">
              Herr talman! Det finns ett fall som jag särskilt kommer ihåg.
              Det hände för några år sedan utanför Helsingfors och uppmärksammades
              mycket i medierna. En dopningspåverkad pappa högg ihjäl sin tolvåriga
              styvdotter och våldtog hennes kompis samtidigt som han tvingade
              sin sexåriga biologiska son att se på under hela övergreppet.
              När polisen kom till platsen behövdes det sex personer för att
              gripa honom med hjälp av hand- och fotbojor. Enligt polisen uppträdde
              han som ett galet djur. Efteråt hade han inga minnesbilder alls
              av händelsen.
            </seg>
            <seg xml:id="i-2f1376d99e7d6cb1-0">
              Detta exempel visar på att det finns mycket goda skäl att se
              mycket allvarligt på dopningsmissbruk. För att förhindra fler
              liknande våldsbrott i framtiden behövs det förebyggande insatser,
              ökad kunskap om problemet och skärpt lagstiftning.
            </seg>
            <seg xml:id="i-3502a1baea20ea9c-0">
              Regeringens förslag till straffskärpning för dopningsbrott är
              naturligtvis mycket positivt men inte tillräckligt. Vi menar att
              man i stället borde ha gått på Narkotikautredningens förslag om
              straffskärpning när det gäller både dopningsbrott av normalgraden
              och grovt dopningsbrott. Därför yrkar jag bifall till vår reservation.
            </seg>
          </u>
          <note type="speaker" xml:id="i-6d73ed863cdf85f9-0">
            Anf. 3 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-4d399eee87c81dcd-0">
            <seg xml:id="i-dcbc3faa88796b42-0">
              Herr talman! Arbetet mot narkotika är oerhört betydelsefullt.
              Narkotikan är en förstörande och på alla sätt destruktiv faktor
              i samhället. Narkotikan skadar och begränsar människors liv och
              framtid och orsakar mycket lidande. Det är därför med stor tillfredsställelse
              som jag i dag diskuterar detta ärende om att få till stånd en
              mer effektiv narkotikalagstiftning.
            </seg>
            <seg xml:id="i-5d90f6655983fc1f-0">
              Dagens betänkande är slutpunkten på en lång process som startade
              för nästan 4 ½ år sedan. Den socialdemokratiska regeringen beslutade
              den 7 september 2006 att tillkalla en särskild utredare med uppdrag
              att göra en översyn av narkotikalagstiftningen. Utredningen fick
              tilläggsdirektiv 2007 och kunde lämna ett slutbetänkande i december
              2008.
            </seg>
            <seg xml:id="i-7b91aad885dbd952-0">
              Under den fortsatta beredningen av ärendet framkom att förslaget
              av juridiska skäl behövde ändras, på grund av dess komplexitet.
              Först nu har vi därför ett färdigt förslag att gå till beslut
              om.
            </seg>
            <seg xml:id="i-f74a89bb7879d7d6-0">
              Juridiken kring detta ärende har varit komplicerad. Desto viktigare
              är det att vi nu kan gå i mål och förbättra möjligheten att ingripa
              mot narkotika. Det har funnits en lucka i lagstiftningen som har
              diskuterats länge men som har varit svår att täppa till.
            </seg>
            <seg xml:id="i-7b3efccf30a26f56-0">
              Herr talman! Varje år skadas eller dödas ett antal barn och ungdomar
              till följd av att de experimenterar med olika typer av droger
              som är eller bör bli klassificerade som narkotika eller hälsofarlig
              vara.
            </seg>
            <seg xml:id="i-d5ade7c04fdee7eb-0">
              Det blir allt vanligare att man via Internet marknadsför substanser
              som påstås ha samma egenskaper som narkotikaklassade ämnen, fast
              de är lagliga underförstått att de också är ofarliga. Genom att
              ändra en liten beståndsdel i ett narkotikaklassat preparat blir
              det ett nytt preparat som har samma egenskaper men inte är narkotikaklassat.
              Samhället har legat steget efter dem som säljer och tar fram nya
              droger.
            </seg>
            <seg xml:id="i-99a7d72c79222f35-0">
              Många av dessa preparat är av sådant slag att de bör bli föremål
              för utredning om klassificering. Att även dopningsmedel leder
              till stora skador blir alltmer uppenbart. Utbudet av nya droger
              sker nu på ett mer utstuderat och hänsynslöst sätt än tidigare.
              Risken att barn och ungdomar ska lockas att använda nya och ännu
              inte klassificerade varor har ökat radikalt genom utbudet på Internet.
            </seg>
            <seg xml:id="i-dc460c530b4e84a4-0">
              Förslaget i dagens betänkande syftar till att få till stånd ett
              effektivt system för bevakning av utvecklingen så att de ämnen
              som bör kontrolleras kan bli klassificerade i ett så tidigt skede
              som möjligt. Detta kan bidra till ett minskat utbud och ett minskat
              missbruk av narkotika och dopningsmedel.
            </seg>
            <seg xml:id="i-9fcd1a6c6851d8f0-0">
              Herr talman! För att kunna möta ett utbud av nya droger, dopningsmedel
              och en förändrad missbruksmiljö krävs många olika åtgärder. Försäljning
              och annan hantering av nya ännu inte klassificerade medel kan
              inte enbart bemötas med höjda straff eftersom hanteringen ännu
              inte är straffbar.
            </seg>
            <seg xml:id="i-c3b22dfb322f410c-0">
              För att komma åt denna hantering krävs andra åtgärder. Polis
              och tull ska kunna beslagta substanser som kan användas i missbrukssyfte.
              Åklagare kan sedan besluta att den beslagtagna substansen ska
              förstöras. Syftet är att hindra spridningen av farliga substanser
              som är på väg att klassas som narkotika eller hälsofarlig vara.
            </seg>
            <seg xml:id="i-58f78f12813aaed9-0">
              Folkhälsoinstitutet och Livsmedelsverket får möjlighet att beställa
              misstänkta substanser inom sina respektive ansvarsområden. Statens
              folkhälsoinstitut som sköter narkotikaklassningen av de varor
              som inte utgör läkemedel får även en förstärkt tillsynsroll. Myndigheten
              ska se till att lagen om förbud mot vissa hälsofarliga varor följs.
            </seg>
            <seg xml:id="i-bf440aa3f20a4919-0">
              Straffskalan för grovt dopningsbrott i dopningslagen skärps.
              Straffmaximum höjs från fängelse i fyra år till fängelse i sex
              år.
            </seg>
            <seg xml:id="i-f22759ece7a8bd60-0">
              Herr talman! Dagens betänkande gör att lagstiftningen kring arbetet
              mot narkotika som vi nu debatterar blir mer modern och bättre
              anpassad till samhällets förändringar.
            </seg>
          </u>
          <note xml:id="i-0fb319fa16a0ebb7-0">
            Med detta, herr talman, yrkar jag bifall till förslaget i socialutskottets
            betänkande 2010/11:SoU5.
          </note>
          <note type="speaker" xml:id="i-4d89a9872a305375-0">
            Anf. 4 JAN R ANDERSSON (M):
          </note>
          <u who="yvonne_andersson_3449f2" xml:id="i-1682d6295df28b96-0">
            <seg xml:id="i-cf8154cdecfa6014-0">
              Herr talman! Bara sex mil från Kalmar där jag bor har under det
              senaste året tre personer dött. Många frågar sig vad som har skett,
              vad som har hänt i den lilla orten Emmaboda som är ett litet stationssamhälle
              uppbyggt kring glasbruken och järnvägen. Bland de 9 000 invånarna
              är det många som frågar sig varför myndigheterna inte gör någonting.
              Varför ingriper inte polisen när våra ungdomar dör?
            </seg>
            <seg xml:id="i-8e4c8d3250364746-0">
              Svaret är att fram till i dag har vi egentligen inte haft några
              verksamma medel för detta. Myndigheterna har stått utan verktyg
              för att effektivt kunna bekämpa de droger som blir allt vanligare
              i Sverige.
            </seg>
            <seg xml:id="i-a90f25855458d039-0">
              Jag läste också i nyheterna i morse att två ungdomar hade avlidit
              med grava hjärnskador på ett sjukhus i Göteborg, förmodligen efter
              att ha använt droger som inhandlats på Internet eller i alla fall
              droger som inte var kända för polisen och inte heller för läkarna,
              vilket även gjorde det svårt att förebygga och svårt att behandla
              de personer som hamnat på sjukhus.
            </seg>
            <seg xml:id="i-ece9743ecf1e1ab6-0">
              Det här är en bild av hur det ser ut i olika delar av Sverige
              i dag. Det är en diskussion vi har haft i många år i Sveriges
              riksdag och i den allmänna narkotikadebatt som har funnits. Men
              i dag står vi inför ett beslut om hur vi ska kunna effektivisera
              denna politik.
            </seg>
            <seg xml:id="i-19cd322139fa2a4a-0">
              De effektiva verktyg som polisen ges att ingripa är att man ska
              få möjlighet att tillvarata och förstöra droger som kan antas
              brukas i missbrukssyfte. Det är givetvis ett delikat lagstiftningsarbete
              som har tagit ett tag. Det har tagit drygt fyra år att genomföra,
              men det är tacksamt att veta att när vi nu går till beslut har
              vi dels en samlad riksdag bakom oss, dels har de instanser som
              står bakom, bland annat Lagrådet, i princip ingenting att invända
              mot hur vi gör det.
            </seg>
            <seg xml:id="i-5b73709172d74f0d-0">
              Problemet med den ganska långsamma processen att narkotikaklassa
              en drog är att när en drog har blivit klassad dyker ofta nya droger
              upp. Det är liknande droger som används på samma sätt som de droger
              som tidigare använts. Där kommer vi nu att ha effektivare verktyg.
            </seg>
            <seg xml:id="i-c3a4a4259ad3ad50-0">
              Att dessa droger ständigt har kunnat förnyas och komma ut på
              marknaden har varit en ordning som egentligen ingen har varit
              tillfreds med, men det är först nu som alliansregeringen ger polis-
              och tullmyndigheter effektiva verktyg. Frågan har diskuterats
              länge, men tyvärr har den ju framför allt diskuterats. Det är
              först i dag som vi går från ord till handling.
            </seg>
            <seg xml:id="i-2db5ec914c2a5cc4-0">
              Herr talman! Den lag som nu införs kommer förhoppningsvis att
              få större effekt än att bara snabba upp processen med att förbjuda
              nya narkotiska preparat. Förhoppningsvis kommer denna lag även
              att göra det svårt att saluföra substanser vilka uppenbarligen
              brukas i syfte att uppnå berusningseffekt. Det är inte så att
              vi kan förbjuda alla substanser, men om man vet att en substans
              som saluförs i berusningssyfte kan tillvaratas kommer det givetvis
              att göra det svårare för denna marknad som i dag är ganska lukrativ.
            </seg>
            <seg xml:id="i-26c51bde0162b1df-0">
              Jag har vidare tagit del av många föräldrars vittnesmål om hur
              svårt det kan vara att stå emot sitt tonårsbarn som via Internet
              eller andra källor tagit del av information som bedyrar olika
              preparats ofarlighet. Förhoppningsvis kan även denna del bli effektivare
              så att föräldrar kan få en bättre information. I dag är många
              gånger den enda tillgängliga informationen den som tillhandahålls
              av dem som även tillhandahåller och saluför dessa preparat.
            </seg>
            <seg xml:id="i-a30eb470e500a205-0">
              I och med detta förslag ger vi också ett uppdrag och en rättighet
              till Folkhälsoinstitutet att kunna inhandla droger både i syfte
              att kunna se vad drogerna innehåller och i syfte att kunna sprida
              information till föräldrar och allmänhet om olika preparats och
              drogers farlighet.
            </seg>
            <seg xml:id="i-d0e290dfb3ace4e1-0">
              En annan viktig aspekt som jag ser det är att myndigheter nu
              snabbare kan uppfatta vilka varor som cirkulerar och på så sätt
              snabbare få ett samarbete kring alla dessa frågor för att slutligen
              göra arbetet effektivare.
            </seg>
            <seg xml:id="i-7c58a0ba8cd89e42-0">
              Slutligen, herr talman, vill jag säga att de straffskalor vi
              har haft har funnits i drygt tio år. År 1999 skärptes lagstiftningen.
              Jag tycker att det är positivt att det gjordes då, och det är
              positivt att det görs nu. Vi har ju sett att många av de här brottens
              grovhet har ökat på skalan och att den straffskala som vi haft
              kanske inte utnyttjats tillräckligt. Framför allt har den inte
              gett utrymme åt de grova brotten.
            </seg>
          </u>
          <note xml:id="i-ae6ce561486729da-0">
            Därmed, herr talman, vill jag yrka bifall till förslaget i socialutskottets
            betänkande samt yrka avslag på samtliga i ärendet väckta motioner.
          </note>
          <note type="speaker" xml:id="i-b4412c8ef36aef17-0">
            Anf. 5 AGNETA LUTTROPP (MP):
          </note>
          <u who="agneta_luttropp_7d2a21" xml:id="i-8542bbab6e8884c0-0">
            <seg xml:id="i-0105d6645c13e03b-0">
              Herr talman! Jag kommer att hålla mig till dopning i mitt anförande.
            </seg>
            <seg xml:id="i-ad83fd2c58f68d6e-0">
              Ordet dopning kommer av ett engelskt ord som uppkom bland folk
              som levde i sydvästra Afrika. Dessa människor drack en dryck som
              kallades för dopa .
            </seg>
            <seg xml:id="i-c53bafe21202b060-0">
              Dopning innebär att man använder otillåtna preparat för att försöka
              höja den fysiska och psykiska prestationsförmågan. Många former
              av dopning höjer den fysiska prestationsförmågan genom att olika
              fysiologiska kvaliteter förbättras, till exempel ökad maximal
              syreupptagning genom blod- och EPO-dopning, ökad muskelstyrka
              med hjälp av anabola steroider och dämpning av trötthetssignaler
              med hjälp av centralstimulerande medel.
            </seg>
            <seg xml:id="i-e58755ece50b7fd4-0">
              Bruk av dopningsmedel har i många fall lett till ett bestående
              narkotikamissbruk. Missbruk av dopningsmedel är ett växande samhällsproblem.
              Anabola androgena steroider och andra dopningspreparat missbrukas
              i dag av både ungdomar och vuxna, såväl män som kvinnor.
            </seg>
            <seg xml:id="i-6d434bb827e1ccc1-0">
              När ett missbruk av anabola androgena steroider påbörjas är det
              inte bara den som använder preparaten som drabbas utan även många
              i personens närhet.
            </seg>
            <seg xml:id="i-04e85e98407d5d5d-0">
              De beslag som tull och polis gör av dopningsmedel ökar varje
              år, likaså lättillgängligheten via Internet. Då det inte finns
              någon kvalitetskontroll av vad som säljs via Internet förekommer
              förorenat innehåll. Det finns också en uppsjö av odokumenterad
              och ovetenskaplig information.
            </seg>
            <seg xml:id="i-d2c544a396babb03-0">
              Det som finns i betänkandet är nödvändigt och viktigt. Det är
              bra med en lag som ger polis och tull rätt att omhänderta substanser
              som ännu inte har förklarats som narkotika eller hälsofarliga.
              I avvaktan på detta tillåts alltså tull och polispersonal att
              ta hand om substansen så att den senare kan förstöras.
            </seg>
            <seg xml:id="i-e15117584a9767df-0">
              Herr talman! Det är bra att dopning, som länge har varit ett
              eftersatt område, belyses och kommer upp till diskussion, att
              arbetet mot dopning förstärks och effektiviseras.
            </seg>
          </u>
          <note xml:id="i-adb4079725a45969-0">
            Ja till förslaget i betänkande SoU5!
          </note>
          <note type="speaker" xml:id="i-3f40b438552b4a65-0">
            Anf. 6 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_4d5077" xml:id="i-24f56b9e1bda17a8-0">
            <seg xml:id="i-08a85fa94b111035-0">
              Herr talman! Jag vill börja med att yrka bifall till förslaget
              i betänkande SoU5 En effektivare narkotika- och dopningslagstiftning
              m.m.
            </seg>
            <seg xml:id="i-e0e6245a5bb474bc-0">
              Centralförbundet för alkohol- och narkotikaupplysning har under
              många år följt våra skolelevers drogvanor i årskurs 9 och på gymnasiet.
              Jag tittade lite grann i deras rapporter för 2010 och kunde bland
              annat läsa att den ökning av tillgången på narkotika som vi kunde
              se under 1990-talet delvis verkar ha stannat upp under 2000-talet.
              Samtidigt ligger priserna på narkotika lågt, trots att mycket
              stora mängder narkotika har beslagtagits av rättsväsendet.
            </seg>
            <seg xml:id="i-a7d513d1cec186da-0">
              Däremot kan man tyvärr inte se någon förbättring beträffande
              det tunga missbruket. Det beror naturligtvis också på att narkotika
              är förhållandevis lättillgänglig.
            </seg>
            <seg xml:id="i-53159b4c021648b0-0">
              Herr talman! När det gäller dopning bland ungdomar läser jag
              i rapporten att man har konstaterat, och det vet vi, ett samband
              mellan dopningserfarenhet och en omfattande alkoholkonsumtion,
              liksom också ett samband mellan dopning och narkotikabruk eller
              bruk av andra droger. Från och med 2010 har antalet beslag tredubblats
              samtidigt som mängderna har ökat. Utvecklingen av antalet lagförda
              dopningsbrott visar samma utveckling.
            </seg>
            <seg xml:id="i-a66e22eca3767a96-0">
              Herr talman! Nya nätdroger dyker upp på marknaden, droger som
              leder till missbruk och till skador som i vissa fall leder till
              unga människors död. Polis och tull har länge efterfrågat snabbare
              och effektivare åtgärder för att stoppa den här handeln med droger,
              men då måste man få kraftfullare instrument för att också kunna
              agera snabbt.
            </seg>
            <seg xml:id="i-b36ec424c8be4c06-0">
              Herr talman! Med det här betänkandet kommer ju polis och tull
              att kunna beslagta preparat som man misstänker är farliga. Det
              kommer också att vara möjligt att omhänderta och förstöra vissa
              substanser som man antar kommer att användas i missbrukssyfte,
              till skydd för den enskildes liv och hälsa. Dessutom får åklagare
              besluta om förstörandet. Det här, herr talman, innebär att vi
              faktiskt kan ta upp kampen mot drogerna på nätet.
            </seg>
            <seg xml:id="i-351f0401830d98fa-0">
              Vi vet att användningen av dopningsmedel kan leda till allvarliga
              fysiska, psykiska och sociala problem. Därför föreslås det i det
              här betänkandet att det maximala straffet för grovt dopningsbrott
              ska höjas från fängelse i fyra år till sex år. Det finns samband
              mellan bruk av narkotika och dopning. Det förekommer också i kriminella
              kretsar. Därför är det synnerligen angeläget att se allvarligt
              på missbruk av dopningsmedel.
            </seg>
            <seg xml:id="i-8d54265df144b120-0">
              Herr talman! Med de här förslagen till lagreglering skapas bättre
              förutsättningar att förekomma mängden av nätdroger som etablerar
              sig på marknaden. Den här lagen syftar till att skydda enskildas
              liv och hälsa och förebygga missbruk. Det här, herr talman, är
              ytterligare ett steg i rätt riktning för att uppnå regeringens
              mål på ett samhälle fritt från narkotika och dopning.
            </seg>
          </u>
          <note type="speaker" xml:id="i-66e66c2b81b600f4-0">
            Anf. 7 ANDERS W JONSSON (C):
          </note>
          <u who="mattias_jonsson_1e696e" xml:id="i-e9d75f7e8321c121-0">
            <seg xml:id="i-04629b142bb9768b-0">
              Herr talman! När nu riksdagen ska besluta om en effektivare narkotika-
              och dopningslagstiftning är det ett viktigt steg för att rädda
              ungdomars liv. På akutmottagningar runt om i landet har ungdomar
              kommit in medvetslösa på grund av droger som de har köpt på Internet.
              Internet har förändrat narkotikahandeln. I dag kan vem som helst
              beställa hem droger. Drogerna har ofta varit vad man kallar designer
              drugs, det vill säga droger där man ganska snabbt och enkelt kan
              ändra en kemisk bindning eller två, vilket lett till att de inte
              längre har varit klassade som narkotika.
            </seg>
            <seg xml:id="i-e8d43c0f93bc7f33-0">
              Jag ägnade morgonen åt att surfa på Internet och hittade där
              en sajt där man säljer lagliga droger. Där kunde jag läsa följande:
              Ja, såvida ni inte bott under en sten de senaste åren så har ni
              väl både testat och hört talas om de lagliga droger som man kan
              beställa online på nätet. En drog som är redigt populär just nu
              fast att den ganska nyligen klassades som hälsofarlig är Methylone.
              Den är alltså inte narkotikaklassad än så det är inga större risker
              man tar när man handlar och brukar det.
            </seg>
            <seg xml:id="i-3277526c9a2327c4-0">
              Den är väldigt lik huvudingrediensen i Ecstasy och det officiella
              namnet är Bängpulver.
            </seg>
            <seg xml:id="i-003724cd347bdba4-0">
              På en annan sajt hittar jag följande: Det här bör göra dig som
              kund lite gladare. Vi kommer nämligen att få in två nya spännande
              RC:s research chemicals, det vill säga nyframtagna droger under
              nästa vecka. Den ena är en väldigt potent centralstimulerande
              substans, mycket lik kokain faktiskt.
            </seg>
            <seg xml:id="i-1653ecf30c1a7b4e-0">
              Det här är den verklighet som många ungdomar lever i. Tyvärr
              tolkar många ungdomar laglig som ofarlig. Det har kostat många
              ungdomar livet.
            </seg>
            <seg xml:id="i-a449a5e40f1142d0-0">
              I Uppdrag granskning berättades ju om Kalle som köpte ett vitt
              pulver i en nätbutik. Det var billigt, helt lagligt och han hoppades
              på ett bra rus. I stället var han nära att bli ytterligare ett
              dödsoffer för en drog som hade kunnat säljas helt öppet. Kalle
              hade tur. Hans vänner såg till att larma ambulans så han kom till
              akuten i tid. Hans liv kunde räddas.
            </seg>
            <seg xml:id="i-9ecfc0416fd12055-0">
              Om man på akutmottagningen hade hittat den här drogen som nära
              på kostat honom livet hade man sannolikt varit tvungen att återlämna
              den eftersom den inte var klassificerad som narkotika. När slutligen
              en drog har blivit narkotikaklassad har tillverkare och säljare,
              helt legalt, legat i startgroparna med nya preparat, och svenska
              myndigheter har hamnat på efterkälken.
            </seg>
            <seg xml:id="i-5f85dccf0612f89a-0">
              I ytterligare ett kundmeddelande på Internet hittade jag följande:
              Den här drogen är tyvärr på väg att narkotikaklassas. Vi har just
              nu extrapris på 150 milligram för endast 150 kronor. Passa på
              medan det fortfarande är lagligt!
            </seg>
            <seg xml:id="i-d58e0757e70a0bb3-0">
              Med den lagstiftning som vi ska besluta om i dag får vi betydligt
              bättre möjligheter att begränsa spridningen av dessa droger. I
              avvaktan på att regeringen beslutar att förklara en substans som
              narkotika eller hälsofarlig eller i avvaktan på att det beslutet
              ska träda i kraft ska det till skydd för ungdomars liv och hälsa
              vara möjligt att omhänderta och förstöra misstänkta droger.
            </seg>
            <seg xml:id="i-c7a71da72d6b7657-0">
              Poliser och tjänstemän ska ha rätt att omhänderta substanserna.
              Åklagare får rätt att besluta om förstöring. Vi ger också möjlighet
              för Folkhälsoinstitutet att precis som våra ungdomar i dag vara
              ute på nätet, söka droger och även kunna beställa och köpa dem
              för att på så sätt kunna analysera för att påskynda narkotikaklassningen.
            </seg>
            <seg xml:id="i-e702452456ada59f-0">
              Det finns i det här betänkandet bara en reservation. Den är till
              förmån för en ytterligare skärpning av straffsatsen för dopningsbrott.
              Jag kan tycka att det är ett lovvärt förslag, men tyvärr är det
              så att kunskapen om hälsoeffekterna av dopningsmedel är begränsad.
              Det går i dag inte att hävda att anabola steroider har samma beroenderisk
              som till exempel heroin, kokain och amfetamin. Dopningspreparat
              är med stor sannolikhet också något mindre toxiska än det vi i
              dag har som narkotikaklassade substanser. Det är därför svårt
              att i lagstiftningen jämställa straffskalan mellan dopningspreparat
              och farligheten hos narkotiska preparat. Det är klokt att det
              ändå avspeglas i straffskalan.
            </seg>
            <seg xml:id="i-7c4fe69e144f5a1a-0">
              Herr talman! Förslaget i det här betänkandet handlar om inget
              mindre än att rädda ungdomars liv. Jag yrkar därför bifall till
              detsamma och avslag på reservationen.
            </seg>
          </u>
          <note type="speaker" xml:id="i-bd81bcf25aab955f-0">
            Anf. 8 EVA OLOFSSON (V):
          </note>
          <u who="eva_olofsson_993bb0" xml:id="i-cd59b53a47b2eeed-0">
            <seg xml:id="i-6cf096106b97f792-0">
              Herr talman! I maj 2007 väckte jag en av mina första interpellationer
              här i riksdagen. Den började så här: Från eufori till andningsstillestånd
              gränsen mellan kick och förgiftning är hårfin för den som använder
              GHB, GBL eller Butandiol. I Västsverige men också i andra delar
              av landet ställer de svårdoserade bokstavsdrogerna till med stora
              problem, inte minst i Göteborg och flera av kranskommunerna. Här
              dör lika många av överdoser av GHB som på grund av heroinmissbruk.
            </seg>
            <seg xml:id="i-02fcdfcc0f0645f2-0">
              GBL och butandiol omvandlas till det narkotikaklassade GHB, som
              narkotikaklassades år 2000. Drogen är förrädisk och beroendet
              kommer snabbt, men det är oerhört svårt att sluta och oerhört
              svåra abstinensbesvär när man väl har blivit beroende. Dessa droger
              har tagit flera unga människors liv.
            </seg>
            <seg xml:id="i-7ccde5c61b5fb6ff-0">
              En av de frågor jag ställde till den ansvariga ministern Maria
              Larsson var hur hon såg på möjligheterna till att narkotikaklassa
              GBL och butandiol. Nu är det 2011, och nu är vi där. Nu gör vi
              ändringar i lagen så att det blir möjligt att narkotikaklassa
              också GBL och butandiol. Det är efterlängtat. Förhoppningsvis
              gör detta att fler unga inser faran med dessa droger, att fler
              människor inte hamnar i ett svårt och farligt missbruk och att
              fler liv kan räddas.
            </seg>
            <seg xml:id="i-f65427c3cb945dd3-0">
              Med tanke på dem som tjänar pengarna, de cyniska personer som
              säljer drogerna vi hörde nyss hur man cyniskt använder nätet och
              alla försäljningstrick som finns för att få ungdomar att köpa
              droger och tro att de inte är farliga är det oerhört viktigt med
              de lagändringar som nu görs. Det är så lätt att ändra den kemiska
              sammansättningen när någon drog är förbjuden och sedan kommer
              det en ny. Att vi nu får en lagstiftning som gör att polis och
              tull kan agera när det gäller ämnen eller substanser som är lika
              farliga som narkotika, omhänderta dem och förstöra dem i avvaktan
              på att substansen klassas som narkotika eller hälsofarligt, är
              viktigt.
            </seg>
            <seg xml:id="i-266fd95c9149b5f6-0">
              Vi ställer oss också bakom höjningen av straffet för grovt dopningsbrott
              från fyra till sex år. Dopning är farligt. Dopningsmedel kan leda
              till mycket allvarliga psykiska, fysiska och sociala problem.
            </seg>
            <seg xml:id="i-5f5cd109c10da1b6-0">
              Jag vet att det är många i min hemstad Göteborg som gläder sig
              åt att också GBL och butandiol blir narkotikaklassade. De av oss
              som lyssnade på nyheterna på radion hörde att två ungdomar i Göteborg
              har avlidit. Jag vet inte om det var fråga om GBL, butandiol eller
              någon annan drog men drogerna tar liv. Jag vet att många som har
              jobbat med dessa frågor, socialarbetare, läkaren Kai Knudsen och
              annan sjukvårdspersonal, polisen, har pekat på att något måste
              göras. Poliskommissarien Anders Stolpe har pekat på att det behövs
              bisarra mängder GBL för att bli dömd till ett års fängelse. För
              det narkotikaklassade GHB, som egentligen är samma sak, behövs
              det bara några liter. Det här visar på att lagstiftningen verkligen
              behövs.
            </seg>
            <seg xml:id="i-aecaf465b6d721f3-0">
              Men det räcker inte med att förändra lagstiftningen. Vi måste
              jobba på andra sätt. Vi måste till exempel öka kunskapen och forskningen
              om GHB och motsvarande ämnen, utveckla metoder för att förebygga
              missbruket och ha en fungerande vårdkedja. Det är fortfarande
              så att när unga som har tagit en drog kommer in till sjukvården
              finns det inte alltid kunskap om att det är fråga om en viss drog
              och hur farlig den är. Det måste finnas en vårdkedja som fångar
              upp unga och unga vuxna där GHB är huvuddrog och finns med i missbruket.
              Vi måste också se till att vi har metoder att fånga upp flickor
              och kvinnor som riskerar att komma in i eller fastna i missbruket.
            </seg>
            <seg xml:id="i-9e03e952535c8a00-0">
              Mot bakgrund av detta, herr talman, vill jag för Vänsterpartiets
              räkning yrka bifall till förslaget i betänkandet.
            </seg>
          </u>
          <note type="speaker" xml:id="i-1f993718c7106a1e-0">
            Anf. 9 ANDERS ANDERSSON (KD):
          </note>
          <u who="anders_andersson_62a6e6" xml:id="i-d23560713108b33e-0">
            <seg xml:id="i-3c9dd9faed55f44c-0">
              Herr talman! För min del och för oss kristdemokrater är jag mycket
              glad över att vi nu är framme vid riksdagsbehandling och beslut
              om effektivare verktyg i kampen mot narkotika och dopning. Många
              säger att det äntligen ska bli ett effektivare arbete där vi inte
              tillåter de kryphål som alltför länge har utnyttjats och som alltför
              ofta har lett till tragedier för enskilda människor, inte minst
              ungdomar.
            </seg>
            <seg xml:id="i-6008b67d347323ab-0">
              Det är naturligtvis också mycket glädjande att vi här i kammaren
              i dag kan visa upp en bred politisk enighet, vilket har framgått
              av tidigare inlägg i debatten. Vi har i Sverige ett unikt stöd
              i den allmänna opinionen för en nolltolerans mot narkotika och
              dopning. Det finns också i den allmänna opinionen ett starkt motstånd
              mot att vi ska låta narkotikan bli en naturlig del av den svenska
              vardagen.
            </seg>
            <seg xml:id="i-ce782e148b39b365-0">
              I den narkotikapolitiska debatten sticker då och då upp någon
              som vill se en legalisering av så kallade lättare narkotikapreparat
              som cannabis. Men ett folkligt stöd i förening med mycket bred
              politisk uppslutning gör att narkotikamissbruket kan hållas tillbaka,
              och om det hålls tillbaka fångas färre och färre får skador av
              narkotika- och dopningsmissbruk.
            </seg>
            <seg xml:id="i-fc40edf4019f27e1-0">
              Vi får ändå inte slå oss till ro med att Sverige i en europeisk
              jämförelse har en låg förekomst av narkotika och att det relativt
              EU-länderna är få ungdomar som provar eller använder narkotika.
              Det kan ändå finnas en trend av ett ökat experimenterande när
              det gäller narkotikaanvändning. Som har hänvisats till tidigare
              har CAN, Centralförbundet för alkohol- och narkotikaupplysning,
              under mycket lång tid följt utvecklingen. Vi kan då se att i den
              statistiken finns det en notering att i årskurs 9, enligt de färskaste
              siffrorna, är det något fler som har använt narkotika i en jämförelse
              med en tioårsperiod tillbaka. Denna notering ska vi inte bortse
              från.
            </seg>
            <seg xml:id="i-d8e5a68461f07e5c-0">
              Beträffande dopning anar vi att den stora dopningshärvan som
              rullades upp under hösten förra året pekar på att dopningsmissbruket
              kanske är större än vad vi velat tro.
            </seg>
            <seg xml:id="i-30cf42ddc9961b74-0">
              Herr talman! Det narkotikabetänkande vi i dag har att behandla
              i kammaren hänger väl samman med den samlade strategi för alkohol-,
              narkotika-, dopnings- och tobakspolitiken som regeringen nyligen
              avlämnat som avser åren 20112015 och som kommer att riksdagsbehandlas
              senare i vår. I strategin slås fast, åter en gång, att målet är
              ett narkotikafritt samhälle. Detta är en viktig del, och därför
              är det viktigt att vi skaffar de verktyg som gör att vi uppnår
              detta mål.
            </seg>
            <seg xml:id="i-d3452953c1c14b02-0">
              För att ett narkotika- och dopningsfritt samhälle ska nås är
              vi alla införstådda med att hela bredden av insatser behövs. Inom
              socialpolitiken är det fråga om ett effektivt förebyggande arbete
              som vi utvecklat under förra mandatperioden och ska fortsätta
              med. I hela reformarbetet inom skolan är det fråga om att ge barnen
              en bra start och skolgång som innebär att de känner trygghet och
              kan välja detta framför att lockas till droger. Jag är också glad
              över de förstärkningar av elevhälsan som vi vet får nya resurser
              under kommande år.
            </seg>
            <seg xml:id="i-89b5bc96677ed743-0">
              Men trots allt detta arbete visar utvärderingarna att utan effektiva
              verktyg till polis och tull räcker föräldrar, socialtjänst och
              skola inte till. Det behövs också effektiva verktyg till polis
              och tull. Mitt bestämda intryck är att både tullen och polisen
              har blivit bättre på att i samverkan bekämpa narkotika- och dopningsbrott.
              Det är denna samverkan som vi vill stärka ytterligare i dag med
              besluten. Polisen har länge efterfrågat effektivare verktyg mot
              en kriminalitet som framgångsrikt har tagit fram nya varianter
              av narkotika och hittat nya vägar för handel med narkotika på
              Internet, vilket flera talare har belyst.
            </seg>
            <seg xml:id="i-95c5aae447a0863e-0">
              De verktyg som har efterlysts från inte minst polis och socialarbetare
              levereras nu. Det lagförslag som i dag läggs fram från alliansregeringen
              och vårt ansvariga statsråd Maria Larsson visar att vi ger möjlighet
              att gå vidare med ett effektivare arbete. Polis och tull ska kunna
              beslagta substanser som kan användas i missbrukssyfte. Åklagaren
              ska sedan besluta om de beslagtagna substanserna ska förstöras.
              Syftet med allt detta är att förhindra spridning av farliga substanser
              som är på väg att klassas som narkotika eller hälsofarliga varor.
              Jag vet att det har varit en stor frustration när polisen har
              tvingats lämna tillbaka i somliga fall direkt dödliga preparat
              för att preparaten ännu inte har klassats som narkotika. I det
              lagförslag som vi nu har framför oss och som vi kommer att fatta
              beslut om i riksdagen föreslås att ändra på detta förhållande.
              I fortsättningen ska vi ha effektivare verktyg för att kunna arbeta
              mot målet ett narkotikafritt samhälle.
            </seg>
          </u>
          <note xml:id="i-27eff733866aab38-0">
            Herr talman! Jag vill med dessa synpunkter yrka bifall till förslaget
            i socialutskottets betänkande SoU5.
          </note>
          <note xml:id="i-8cffcf96aa03471d-0">
            I detta anförande instämde Roland Utbult (KD).
          </note>
          <note xml:id="i-a32c54e09c7dd3fc-0">
            Överläggningen var härmed avslutad.
          </note>
          <note xml:id="i-d776af3f932ab996-0">
            10 § Stabiliserings- och associeringsavtal mellan Europeiska
            unionen och dess medlemsstater, å ena sidan, och Republiken Serbien,
            å andra sidan
          </note>
          <note xml:id="i-e9533bf4e0d7c6fd-1">
            Föredrogs
          </note>
          <note type="speaker" xml:id="i-b65f917d454f4788-0">
            Anf. 10 BODIL CEBALLOS (MP):
          </note>
          <u who="bodil_ceballos_02855b" next="cont" xml:id="i-803c8874c67974b9-0">
            <seg xml:id="i-d7fca2c5aa56619c-0">
              Herr talman! I dag debatterar vi en proposition med väldigt många
              sidor, och jag kommer i huvudsak att inrikta mig på en av artiklarna
              i den.
            </seg>
          </u>
          <note xml:id="i-cfe3274e111ced3b-0">
            Först vill jag yrka bifall till reservation 2.
          </note>
          <u who="bodil_ceballos_02855b" prev="cont" xml:id="i-ced45bdcb84f5977-0">
            <seg xml:id="i-fa56a19a891160c8-0">
              Jag vill börja med att säga att vi i Miljöpartiet är mycket positiva
              till den process som syftar till att de europeiska länderna ska
              närma sig varandra. Ju närmare vi är och ju större rörlighet vi
              har mellan våra länder, desto bättre.
            </seg>
            <seg xml:id="i-79fba1b8f40bb9f5-0">
              Däremot är vi inte positiva till det som kommer fram i artikel
              83 i stabiliserings- och associeringsavtalet, nämligen Förebyggande
              och stävjande av illegal invandring; återtagande.
            </seg>
            <seg xml:id="i-c7e723b20919cc9c-0">
              Återtagandeavtal och klausuler används i allt större utsträckning
              i många relationer till länderna i vår närhet vi diskuterade bland
              annat Irak förra veckan och ni vet vad Miljöpartiet tycker i de
              här frågorna. Återtagandeavtalen görs i utbyte mot handelsavtal,
              bistånd, ambassader eller stabiliserings- och associeringsavtal.
              Det är inte särskilt korrekt, menar jag, att man använder sig
              av den här handeln med avtal och med människor.
            </seg>
            <seg xml:id="i-2d5db464fa4a5b2b-0">
              Om man tittar på dem som kom till Sverige förra året var det
              faktiskt så att den andra största gruppen asylsökande kom just
              från Serbien. Det var 5 511 personer från Serbien som sökte asyl
              i Sverige, och de flesta av dem var naturligtvis romer. Bara 41
              av dem fick stanna. Den genomsnittliga handläggningstiden var
              55 dagar. Det kan man förstå med tanke på den tolkning vi har
              av asylpolitiken i Sverige, där väldigt många som kommer från
              direkta konflikthärdar inte heller får stanna av skyddsskäl.
            </seg>
            <seg xml:id="i-d6587fc4c1a169e1-0">
              I detta fall har UD utfärdat en rapport där man talar om de mänskliga
              rättigheterna i Serbien, och där står det just att det har framkommit
              fall där serbisk polis har använt tortyr vid erkännanden. Det
              kan man också läsa på Sidas hemsida.
            </seg>
            <seg xml:id="i-2f5cdb1174e4525e-0">
              Vi har också principen om non-refoulement, och den skriver vi
              om i betänkandetexten. Den ska då stå över återtagandeavtalen.
              Principen om non-refoulement är att vi inte ska skicka tillbaka
              människor till länder eller platser där de kan riskera att utsättas
              för tortyr eller annan kränkande eller förnedrande behandling.
              Ändå skickar vi tillbaka alla dessa romer till Serbien.
            </seg>
            <seg xml:id="i-b1dc3ddfe778e23d-0">
              Många gånger handlar det också om att det är människor som är
              trippelt diskriminerade. Vi vet att det är romer och kvinnor som
              är mest diskriminerade. Vi vet att barnen inte får den utbildning
              som de behöver. Många gånger har familjerna inte ens råd att köpa
              kläder och skor till sina barn, och de behöver barnen som arbetskraft
              för att försörja familjerna. Segregationen i Serbien är oerhört
              stor, och romerna är de mest utsatta.
            </seg>
            <seg xml:id="i-b5fa25d43582eb50-0">
              Många romer som kommer från Serbien vittnar också om att det
              är värre nu än under Titos tid vid makten. Det är omöjligt för
              en rom att få ett bra jobb, till exempel att jobba inom myndigheterna.
              Jobb, skolor och annat är uteslutet för de flesta. Segregationen
              är oerhört stor, som jag sade tidigare. Hemlösheten för romer
              i Belgrad är mycket stor.
            </seg>
            <seg xml:id="i-be8148b52e4cf017-0">
              Vi hörde i somras om alla de utvisningar som skedde från bland
              annat Frankrike. I de fallen var det också EU-medborgare som utvisades
              under hemska förhållanden, och vi reagerade alla. Även Sverige
              utvisade romer, bland annat EU-medborgare, under förevändning
              att de tigger i Sverige. Att tigga är inte olagligt, men förevändningen
              var att man betedde sig på ett omoraliskt sätt.
            </seg>
            <seg xml:id="i-c149c19da1f7fe22-0">
              Vad är då lösningen? Är lösningen att vi ska låta alla romer
              som kommer hit få stanna, eller ska vi göra någonting annat? Jag
              tror att de flesta människor vill bo kvar i sina hemländer de
              flesta vill inte flytta. Men lösningen är inte i detta fall att
              vi ska skicka tillbaka människor till samma förhållanden som de
              kom från. Det fanns en anledning till att de lämnade landet.
            </seg>
            <seg xml:id="i-3644640b7482dbf6-0">
              Snarare måste vi ha mycket större fokus på det som är biståndsarbete,
              och där borde EU göra mycket mer än vad man gör i dagsläget. Det
              finns en fond, Roma Education Fund, som går från 2005 till 2013
              för att ge romer utbildning etcetera. Men vi har inte sett så
              många resultat ännu.
            </seg>
            <seg xml:id="i-47823fad47873d2a-0">
              Jag tror att det vi i första hand ska ägna oss åt är att se till
              att EU bidrar mer till att förbättra situationen för romerna i
              Serbien innan vi skriver återtagandeavtal och annat. Den dag som
              romerna inte är diskriminerade behöver de inte längre söka asyl
              i andra länder. Vi ska börja där. Sverige deltar i Roma Education
              Fund, och det är bra. Men 20 miljoner är inte särskilt mycket,
              och vi skulle kunna bidra med mer. Vi deltar också i säkerhetssektorreformer
              med fokus just på kvinnor och romer. Men det behövs mycket mer.
              Situationen för romerna i Serbien är inte bra.
            </seg>
          </u>
          <note type="speaker" xml:id="i-2532d0879be4e10e-0">
            Anf. 11 WILLIAM PETZÄLL (SD):
          </note>
          <u who="unknown" xml:id="i-24e71fad76f82448-0">
            <seg xml:id="i-dad55e184e3cbb12-0">
              Herr talman! Jag vill börja med att yrka bifall till Sverigedemokraternas
              reservation 1.
            </seg>
            <seg xml:id="i-25868e6e22335559-0">
              En ytterligare utvidgning av Europeiska unionen minskar det enskilda
              landets inflytande på unionens vägval, vilket inte kan anses ligga
              i vare sig Sveriges eller svenskarnas intresse. Sverigedemokraterna
              värnar Sveriges självständighet och önskar därför ingen ytterligare
              utvidgning av EU. Sverigedemokraterna anser dessutom att det under
              det nuvarande ekonomiska läget inte kan ses som önskvärt att associera
              ytterligare ett land med svag ekonomi och hög korruption till
              en union vars sammanhållning redan är satt under tryck av finansiella
              svårigheter.
            </seg>
          </u>
          <note type="speaker" xml:id="i-f70523c757eeaecd-0">
            Anf. 12 HANS LINDE (V):
          </note>
          <u who="hans_linde_857e1f" next="cont" xml:id="i-060a3ebb27271d75-0">
            <seg xml:id="i-222a0c21924eb242-0">
              Herr talman! Jag tänker hålla mig kort, då jag instämmer mycket
              i Bodil Ceballos anförande och vi har en gemensam reservation
              från Vänsterpartiet och Miljöpartiet. Jag tänkte ändå säga några
              fler ord än att bara läsa högt ur Vänsterpartiets och Miljöpartiets
              reservation.
            </seg>
            <seg xml:id="i-70d0fd59445bd370-0">
              Det här handlar om stabiliserings- och associeringsavtalet mellan
              EU och dess medlemsstater å ena sidan och Serbien å andra sidan.
              Den här typen av stabiliserings- och associeringsavtal har vi
              behandlat vid en lång rad tillfällen i riksdagen under min tid
              som riksdagsledamot. Jag får väl erkänna att de sällan skapar
              debatt, för det har funnits en bred politisk enighet bakom dessa
              avtal, en enighet som också har inkluderat oss vänsterpartister.
            </seg>
            <seg xml:id="i-e1eb931c809915d4-0">
              Vänsterpartiet är ett tydligt och konsekvent EU-kritiskt parti.
              Vi har i denna kammare och utanför denna kammare sagt nej till
              varje förslag som har inneburit att makt har flyttats från Sveriges
              riksdag till Bryssel. Vi har motsatt oss varje förslag som har
              inneburit att svenska folket har förlorat makt över beslut som
              berör deras egna liv.
            </seg>
            <seg xml:id="i-2daefdbc7773d156-0">
              Samtidigt har det varit en självklarhet för oss vänsterpartister
              att ställa oss bakom dessa stabiliserings- och associeringsavtal
              men också EU:s utvidgning.
            </seg>
            <seg xml:id="i-a48b5ed90eff8976-0">
              För oss är det en självklarhet att varje folk och varje land
              självt ska avgöra sina relationer till EU, precis som vi här i
              Sverige i folkomröstningen 1994 fick avgöra våra relationer till
              EU. Vänsterpartiet tillhörde då nej-sidan, och jag beklagar utgången
              av den folkomröstningen. Men precis som vi fick stå inför det
              vägvalet här i Sverige tycker jag att det är rimligt att också
              människor i övriga Europa ska få göra det vägvalet.
            </seg>
            <seg xml:id="i-675d2cc1393c76b4-0">
              Därför tycker vi vänsterpartister att EU:s dörrar ska stå öppna
              för utvidgning men också för att teckna stabiliserings- och associeringsavtal
              med de folk och länder som önskar ha dessa relationer med EU och
              med de länder och folk som lever upp till de krav som vi ställer
              när det handlar om mänskliga rättigheter och demokrati.
            </seg>
          </u>
          <note xml:id="i-066c86224dca9e48-0">
            Det finns i betänkandet en reservation från Vänsterpartiet och
            Miljöpartiet. Jag yrkar bifall till den, reservation 2.
          </note>
          <u who="hans_linde_857e1f" prev="cont" xml:id="i-c7f021d4d46357d5-0">
            <seg xml:id="i-d5c824e28a0a1b0d-0">
              Vi är generellt mot de återtagandeklausuler som finns i EU:s
              stabiliserings- och associeringsavtal. Just i fallet Serbien blir
              det ytterst tydligt varför det finns mycket att kritisera när
              det gäller de klausulerna.
            </seg>
            <seg xml:id="i-014cf3eb71b59ffa-0">
              Det är alldeles uppenbart för den som har följt utvecklingen
              i Serbien de senaste åren att framsteg har gjorts när det gäller
              demokrati och ökad respekt för de mänskliga rättigheterna men
              att landet fortfarande står inför enorma utmaningar. Jag tyckte
              att Bodil Ceballos tidigare i talarstolen mycket väl beskrev situationen
              för romerna i dag i Serbien. Det är en grupp som fortfarande diskrimineras
              och förföljs i sitt eget land. Många av dem men fortfarande bara
              en bråkdel av de romer som bor i Serbien flyr också sitt land
              och kommer hit till Sverige.
            </seg>
            <seg xml:id="i-99afc968daba34f1-0">
              Att i det läget teckna ett återtagandeavtal med Serbien, att
              samarbeta med den serbiska regeringen för att sända tillbaka dessa
              romer som flyr undan förföljelse och diskriminering, skickar helt
              fel signaler. Vi borde i stället i dag lägga vårt fokus och vår
              kraft på att arbeta tillsammans med den serbiska regeringen och
              tillsammans med folkrörelser och frivilligorganisationer i Serbien
              för att motverka den diskriminering som i dag finns och som möter
              romer men också andra minoritetsgrupper i landet.
            </seg>
          </u>
          <note xml:id="i-397d8373345a214e-0">
            Med det, herr talman, yrkar jag bifall till reservation 2.
          </note>
          <note type="speaker" xml:id="i-c93f4cde7963464f-0">
            Anf. 13 WALBURGA HABSBURG DOUGLAS (M):
          </note>
          <u who="walburga_habsburg_douglas_f74999" next="cont" xml:id="i-b6c0788409e8985b-0"/>
          <note xml:id="i-77770fdd56f17366-0">
            Herr talman! I dag debatterar vi godkännandet av stabiliserings-
            och associeringsavtalet mellan EU och Serbien, betänkande UU8.
            Jag vill börja med att yrka bifall till utrikesutskottets förslag
            om godkännande av avtalet och avslag på reservationerna.
          </note>
          <u who="walburga_habsburg_douglas_f74999" prev="cont" xml:id="i-fd9f41c53456074a-0">
            <seg xml:id="i-eeb8e29b0d012952-0">
              Mina serbiska vänner särskilt de som bor här i Sverige och följer
              vårt arbete här i riksdagen har länge väntat på denna dag. Redan
              i oktober 2005 började EU-kommissionen förhandla med Serbien om
              detta SA-avtal. Många grannar till Serbien på västra Balkan har
              redan fått sina SA-avtal godkända. Nu äntligen har vi möjlighet
              att debattera även Serbien i detta sammanhang här i kammaren.
            </seg>
            <seg xml:id="i-29886f5a04c374b1-0">
              Herr talman! Vi svenskar har alltid varit stora förespråkare
              av EU-utvidgningen och har alltid betonat det europeiska perspektivet
              på Balkan. I dag tar vi ytterligare ett steg för att förverkliga
              det. Det är vårt ansvar att se till att de länder som verkligen
              visar att de är redo och mogna för den europeiska integrationen
              får möjlighet att gå vidare mot ett medlemskap. SA-avtalet är
              ett viktigt steg i den riktningen.
            </seg>
            <seg xml:id="i-55c7323217c0af40-0">
              EU spelar en betydande roll när det gäller att stabilisera och
              skapa fred på Balkan. Denna utveckling är självklart viktig för
              människorna i sydöstra Europa som har upplevt krig, förtryck,
              minfält, bomber och krigsförbrytelser för mindre är 20 år sedan
              men också för freden och friheten i hela Europa. Fred och frihet
              är de bärande tankarna och grundbultarna i den europeiska sammanslutningen.
              Fred och frihet ska skydda hela vår kontinent mot nationalism,
              kommunism och förtryck.
            </seg>
            <seg xml:id="i-dc5cfa5585bae2ea-0">
              Balkan är viktigt i vår föreställning om Europa. Det är en kontinent
              som är mer än en samling enskilda stater och regioner med sina
              egna problem, som måste lösas på olika sätt. Europas enande hjälper
              till att läka sår och att säkra fred och välstånd.
            </seg>
            <seg xml:id="i-af88735cc7efd8aa-0">
              Serbien har gjort en lång resa sedan Jugoslavien upplöstes. Det
              är en resa kantad av konflikter, mord och krig, en resa som nu
              kan ta en lycklig vändning. Serbien närmar sig alltmer EU, och
              vi kan fastställa att EU:s soft power verkligen har hjälpt Serbien
              i denna utveckling.
            </seg>
            <seg xml:id="i-f5a426634a1beab4-0">
              De europeiska stater som uppfyller Köpenhamnskriterierna har
              rätt att bli medlemmar i Europeiska unionen. Serbien tar ett stort
              steg i denna riktning så snart SA-avtalet träder i kraft. SA-avtalet
              ska leda till större stabilitet i regionen och en positiv ekonomisk
              och social utveckling samt hjälpa till med bestämmelser om frihandel,
              politisk dialog och samarbete.
            </seg>
            <seg xml:id="i-98e5251df8afeb03-0">
              Redan 2009 fick Serbien viseringsfrihet gentemot EU, ett tydligt
              tecken på att mycket hade skett i Belgrad efter Milošević och
              kriget. För att få viseringsfrihet måste ett land bevisa att det
              kan klara rättssäkerhet och administration. Serbien har visat
              oss detta, har visat att det har realistiska chanser att bli EU-medlem
              och att lyckas med integrationen.
            </seg>
            <seg xml:id="i-273211d777c933fb-0">
              För dem som fortfarande tvekar om att Serbien tillhör Europa
              och kan uppfylla kriterierna kan man säga att SA-avtalet även
              innehåller början av genomförandet av acquis communautaire, alltså
              att landet börjar anpassa sin nationella lagstiftning till EU-lagstiftningen.
            </seg>
            <seg xml:id="i-f88a20500bd639bb-0">
              Genom SA-avtalet binder vi Serbien närmare till oss, förenklar
              handeln än mer och kan på så vis göra mer för det civila samhället.
              Redan i dag är EU den största bilaterala biståndsgivaren i Serbien.
              Därför är SA-avtalet en naturlig vidareutveckling även av detta
              samarbete.
            </seg>
            <seg xml:id="i-e483ab0f4dde174f-0">
              Serberna har själva gjort enorma framsteg. I dag är samarbetet
              med Internationella krigsförbrytartribunalen för det forna Jugoslavien
              i Haag långtgående, och landet har gjort många positiva demokratiska
              framsteg. Partiväsendet börjar fungera mycket bättre, och man
              kan skönja en framtid där Serbien åter kan spela en viktig roll
              på Balkan och i Europa.
            </seg>
            <seg xml:id="i-a4a92d75bae5e3ac-0">
              Visst finns det fortfarande väldigt mycket att göra, men Serbien
              arbetar målmedvetet framåt, och det ingångna SA-avtalet kan verka
              som ännu ett led i EU:s soft power. Serberna har förstått att
              de själva håller sin framtid i sina händer och att de själva måste
              driva på medlemskapet i EU och reformprocessen internt. Vi ska
              hjälpa dem med detta, eftersom vi vill se ett framtida enat Europa
              i fred och frihet där Balkan återigen spelar en central roll.
            </seg>
            <seg xml:id="i-c3e486cf3a23ebb7-0">
              Det är glädjande att debattera Serbien i dag, när det handlar
              om framsteg och framgång. Vi hoppas på en fortsatt positiv utveckling,
              så att vi i ett nästa steg snart kan inleda förhandlingar om medlemskap
              och en dag inom en nära framtid här i riksdagen kan debattera
              Serbiens inträde i EU. I dag lägger vi grundstenen för detta.
            </seg>
          </u>
          <note type="speaker" xml:id="i-e9cd589799830f94-0">
            Anf. 14 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-ad59fc95e4238f43-0">
            <seg xml:id="i-15e29f004ee501f7-0">
              Herr talman! Jag hade förmånen att under förra veckan ha denna
              kammares uppdrag att tjänstgöra i Strasbourg i Europarådet. Under
              den sessionen hade vi anledning att göra en uppföljning av Serbiens
              arbete för mänskliga rättigheter. Vi hade bland annat deras ansvarige
              för EU-samarbetet på plats i monitoring committee.
            </seg>
            <seg xml:id="i-f132990639a549d7-0">
              Det var, herr talman, med stor glädje vi alla kunde notera de
              tydliga framsteg som Serbien har gjort när det gäller mänskliga
              rättigheter, när det gäller att bygga en rättsstat och när det
              gäller att bygga en hållbar demokrati.
            </seg>
            <seg xml:id="i-4b34c058b20f0b11-0">
              Det är viktiga vägval som Serbien har gjort. Det var också mycket
              intressant att höra Serbiens president tala till församlingen
              och prata om de problem som man har men också, herr talman, den
              vilja som finns att anta utmaningarna och tillsammans med oss
              andra försöka bygga ett bättre samhälle. Det må gälla romerna
              och deras situation eller andra minoriteter. Särskilt gladde det
              mig att höra den öppning som finns för samtal med Kosovo.
            </seg>
            <seg xml:id="i-5ccdec9d1a013b65-0">
              Allt detta är en del i det som berörs i stabiliserings- och associeringsavtalet.
              Det handlar verkligen om att ge den utsträckta handen till Serbien
              och Serbiens folk efter de förödande krig som vi har sett i området.
              Där kunde EU, med den öppna handens politik, skapa en framtidstro,
              skapa en väg bort från konflikt, bort från de gamla sätten att
              lösa problem, och i stället erbjuda ett alternativ som människor
              önskar.
            </seg>
            <seg xml:id="i-e6833dec4758bf11-0">
              Att öppna för ett associationsavtal och hitta vägar för att ge
              Serbiens befolkning hopp om en bättre framtid har varit en lång
              process. Det skulle vara mycket märkligt om vi här i kammaren
              från svensk sida skulle säga nej till det här associationsavtalet.
              Det är ju vad det skulle innebära. Om vi inte tar associationsavtalet
              som det är formulerat innebär det ett nej.
            </seg>
            <seg xml:id="i-7f289ae418afaba2-0">
              Jag tycker att det är märkligt eftersom jag har svårt att förstå
              argumenten. Man kan ha synpunkter på återtagandeklausulen, det
              har jag respekt för. Men återtagandeklausulen hindrar ju inte
              att romer söker asyl i Sverige. Återtagandeklausulen hindrar inte
              den serbiska staten eller EU från att göra insatser för att förbättra
              situationen för romerna i Serbien. Det är naturligtvis en signal
              om att varje land har ansvar för sin befolkning. Vi ska hjälpa
              till, och vi gör det inom ramen för Europaparlamentets agerande
              när det gäller romernas situation på vår kontinent. Vi gör det
              inom ramen för Europarådet och det arbete som bedrivs där när
              det gäller att förbättra för minoriteter.
            </seg>
            <seg xml:id="i-589d2a38485de194-0">
              Eftersom det inte förändrar någonting uppfattar jag det mer som
              ett sätt att sätta käppar hjulet för ett associationsavtal som
              betyder så mycket och väcker så stora förväntningar. Det är en
              början till att öppna förhandlingar. Man väntar på att börja förhandlingarna
              om ett medlemskap. Det var också tydligt.
            </seg>
            <seg xml:id="i-a0fd2c5e9b70e187-0">
              Jag kan inte låta bli att kommentera att några tycker att Sveriges
              röst förminskas. Så är det inte. Man kan vara ensam på en öde
              ö några tycker kanske att det är det bästa sättet att leva. Om
              vi har lärt av historien och av finanskrisen så vet vi att ensam
              inte är stark. Det krävs samarbete för att lösa problem. Det må
              vara romernas situation, finanskrisen eller miljöfrågor till exempel.
              Det kräver samverkan. EU erbjuder möjlighet till samverkan. Det
              är därför så många vill söka sig dit, både asylsökande och länder.
            </seg>
            <seg xml:id="i-dd13c20266583e54-0">
              Med detta yrkar jag bifall till förslaget i betänkandet.
            </seg>
          </u>
          <note type="speaker" xml:id="i-e4fa058ff72f7385-0">
            Anf. 15 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-739b498c540caf8f-0">
            <seg xml:id="i-dd3bbe96abec7b0b-0">
              Herr talman! Jag tror att Kerstin Lundgren helt har missuppfattat
              vår reservation i betänkandet. Vi motsätter oss en viss klausul
              i avtalet, men det innebär inte att vi motsätter oss avtalet i
              övrigt. Det är bra att vi har ett stabiliserings- och associationsavtal
              med Serbien, precis som med många andra länder. I inledningen
              av mitt anförande sade jag att det är viktigt att vi har så öppna
              gränser som möjligt och ett så stort närmande till andra länder
              som möjligt. Jag tror att Kerstin Lundgren helt har missuppfattat
              syftet med vår reservation.
            </seg>
            <seg xml:id="i-29b456e7f02271f5-0">
              Vi är emot återtagandeklausuler generellt, alltså inte bara i
              det här fallet. Återtagandeklausulerna används i vissa fall för
              att kringgå asylrätten. Det är vi inte beredda att göra. Av de
              5 511 serber som sökte sig till Sverige förra året fick 41 stanna.
              Resten har skickats hem, och detta utan återtagandeklausul. Den
              är helt överflödig. Återtagandeklausulerna är en signal till de
              länder som vi skriver de här avtalen med: Om ni tar emot och om
              ni gör så här får ni vara med oss. Det är inte en bra signal till
              de länderna.
            </seg>
            <seg xml:id="i-e96e5f977e3c4c68-0">
              Återtagandeklausulen har ingen betydelse i det här sammanhanget.
              I många andra fall har den det. Jag tror att Kerstin Lundgren
              har missuppfattat vår reservation.
            </seg>
          </u>
          <note type="speaker" xml:id="i-47322e394dcb6867-0">
            Anf. 16 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-ad59fc95e4238f43-1">
            <seg xml:id="i-5233d03aba08bd35-0">
              Herr talman! Det här är ju ett avtal som regeringen har träffat.
              Det är ett folkrättsligt bindande avtal. Enligt vår konstitution
              har vi i denna kammare ansvaret att besluta om avtal. Vi har att
              säga ja eller nej. Om det är en punkt i avtalet som man inte gillar
              måste konsekvensen bli att vi säger nej till avtalet och kräver
              omförhandling. Då öppnar vi hela resan en gång till. Det är inte
              säkert att det blir bättre. Det kanske blir ett återtagandeavtal
              plus.
            </seg>
            <seg xml:id="i-18bedf44f2ba9844-0">
              Utan associationsavtalet medförde asylrätten under föregående
              år att ett fåtal fick stanna och övriga avvisades, precis som
              Bodil Ceballos anförde. Frågan sköts helt och hållet utifrån asylrätten
              och de överenskommelser vi har inom ramen för Schengen. Det kan
              man diskutera, och det ska vi göra i andra sammanhang. Men nu
              handlar det om huruvida vi ska öppna dörren och säga ja till ett
              associationsavtal med Serbien eller om vi ska säga nej. Jag säger
              ja.
            </seg>
          </u>
          <note type="speaker" xml:id="i-d42ec95366cc110f-0">
            Anf. 17 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-739b498c540caf8f-1">
            <seg xml:id="i-7964dbf2f1ba6392-0">
              Herr talman! Jag och Kerstin Lundgren drar olika slutsatser av
              vad vår reservation innebär. Vår reservation är en klar signal
              till er övriga och till regeringen att vi anser att Sverige inte
              fortsättningsvis, och inte heller i det här fallet, borde gå med
              på återtagandeklausuler. Återtagandeklausuler har särskilt under
              de senare åren använts flitigt. De är en klar signal till de länder
              som vi vill ha utökad handel med eller öppna våra marknader för:
              Ni måste gå med på det här, annars får ni inte vara med oss. Det
              tycker jag är fel.
            </seg>
            <seg xml:id="i-f2f0fdb5ccf1cfb4-0">
              Det handlar inte bara om de serbiska medborgare som skickas tillbaka
              utan också om dem som av någon anledning har passerat Serbien
              på vägen hit och har sökt asyl här. Återtagandeavtal och återtagandeklausuler
              innebär att de också kan skickas tillbaka till Serbien. Det tycker
              jag är fel.
            </seg>
          </u>
          <note type="speaker" xml:id="i-e06b7771c1d6d536-0">
            Anf. 18 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-ad59fc95e4238f43-2">
            <seg xml:id="i-fae48e9bdc4c378b-0">
              Herr talman! Vi kan diskutera Dublinvillkor, Schengen och asylfrågor.
              Nu har vi att ta ställning till ett avtal som ligger och säga
              ja eller nej till det. Jag säger ja till det. Jag uppfattar att
              det är lite halvkvädna visor från Miljöpartiet och Vänstern. Jag
              tror att de också i grunden säger ja till det och kommer att rösta
              ja till det. De gör ett tillkännagivande, och det tycker jag är
              konstigt. Vi beslutar om att säga ja till ett avtal som innehåller
              en återtagandeklausul och Miljöpartiet och Vänstern gör stor sak
              av att man inte vill ha den. Det är måhända en brasklapp, men
              till intet förpliktande i avtalet.
            </seg>
          </u>
          <note xml:id="i-4ecb59f5a02032c0-0">
            Jag yrkar bifall till förslaget i betänkandet.
          </note>
          <note type="speaker" xml:id="i-241b9e6d29d33c2d-0">
            Anf. 19 DÉSIRÉE PETHRUS (KD):
          </note>
          <u who="desiree_pethrus_7187d8" next="cont" xml:id="i-dbb2d8086c7efc78-0">
            <seg xml:id="i-c3ade25297b996bd-0">
              Herr talman! Vi debatterar och fattar beslut om ett stabiliserings-
              och associationsavtal mellan Europeiska unionen och dess medlemsstater
              å ena sidan och republiken Serbien å andra sidan. Det är ett avtal
              som alla medlemsstater måste godkänna och som har arbetats fram
              av kommissionen. Det är ett avtal som Serbien ratificerade den
              22 september 2008.
            </seg>
            <seg xml:id="i-c1174eb10d83414b-0">
              Serbien var involverat i den djupa konflikten på Balkan på 90-talet.
              EU har därefter försökt att samarbeta i syfte att stabilisera
              regionen. Det är ett viktigt arbete som EU gör. Det syftar till
              att skapa demokratisk och ekonomisk utveckling på Balkan. Processen
              med stabiliserings- och associationsavtal vilar på ett löfte om
              framtida fullvärdigt unionsmedlemskap. Det förutsätter att relevanta
              politiska och ekonomiska villkor har uppfyllts.
            </seg>
            <seg xml:id="i-5e8d43b3d42f65d8-0">
              Vid ingåendet av dessa stabiliserings- och associationsavtal
              förbinder sig landet att inleda anpassning av nationell lagstiftning
              till EU:s regelverk. Avtalen innehåller bestämmelser om bland
              annat politisk dialog, gradvis upprättande av frihandelsområde,
              samarbete på ett stort antal områden inklusive rättsliga och inrikes
              frågor samt krav på att länderna utvecklar ett regionalt samarbete
              i regionen.
            </seg>
            <seg xml:id="i-d1cfb479149e4b4f-0">
              I oktober 2005 ansåg kommissionen att Serbien var redo för förhandlingar
              om ett stabiliserings- och associationsavtal. Serbien har, som
              vi vet från kriget på Balkan, en i många stycken mörk historia.
            </seg>
            <seg xml:id="i-8da0953c15e4cc35-0">
              EU har också i samband med olika förhandlingar ställt krav på
              att Serbien ska utlämna krigsförbrytare till exempel till Haagtribunalen.
              Det har skett i fallet Milošević. Det finns fler krigsförbrytare
              som man förväntar sig ska kunna utlämnas.
            </seg>
            <seg xml:id="i-380f7793d60518e1-0">
              När jag tillsammans med en talmansdelegation under hösten 2009
              besökte Serbien visade man att man verkligen försökte arbeta intensivt
              med alla rättsliga frågor för att närma sig EU, också när det
              gällde utlämnandet av Mladić till Haagtribunalen.
            </seg>
            <seg xml:id="i-e960b110218e321d-0">
              Det är viktigt att vi ställer krav på Serbien. Serbien ska känna
              att innan man blir fullvärdig medlem i EU ska man uppfylla de
              krav som vi ställer på mänskliga fri- och rättigheter men också
              på ett rättsligt system som också ställer människorättsförbrytare
              till ansvar.
            </seg>
          </u>
          <note xml:id="i-aefafcd4ef9b28d7-0">
            I december 2009, under det svenska ordförandeskapet, lämnade
            Serbien formellt in sin ansökan om medlemskap till EU.
          </note>
          <u who="desiree_pethrus_7187d8" prev="cont" xml:id="i-c24f1948a0a78008-0">
            <seg xml:id="i-cc5ba18e7d2e6a4e-0">
              När vi var med talmansdelegationen i Serbien tog man upp frågan
              om att man ville att medborgarna skulle få resa in i EU, och den
              19 december 2009 fick serbiska medborgare viseringsfritt inträde
              till EU, vilket är bra.
            </seg>
            <seg xml:id="i-ba6dd1131c0f3c0d-0">
              Sverige har ett relativt stort utbyte med Serbien genom både
              handel och turism. Men Sverige ger också bistånd till Serbien.
              Serbien är ett av Sveriges största biståndsmottagarländer inom
              Europa. Det gäller framför allt på området mänskliga rättigheter,
              samhällsstyrning och miljöområdet. Det ska syfta till att Serbien
              ska kunna bli en fullvärdig medlem i EU.
            </seg>
            <seg xml:id="i-1c2b7085915aec5a-0">
              Det avtal som vi i dag ska godkänna innehåller bestämmelser om
              samarbete på en rad områden som politik, ekonomi och handel. Serbien
              ska på rättsområdet anpassa den lagstiftning som behövs för att
              vara en fullvärdig medlem i EU. Serbien behöver utvecklas, som
              jag ser det, i en demokratisk riktning. Vi kristdemokrater tror
              på samarbete och dialog och att utveckling gynnar demokrati och
              stabilitet. Det är viktigt i vårt närområde att vi när EU utvidgas
              stärker stabiliteten i hela EU-området. Det är viktigt att fler
              omfattas av Europeiska unionens grundvärderingar som de fastslås
              i Lissabonfördraget. Vi är därför positiva till att godkänna detta
              stabiliserings- och associeringsavtal mellan EU och Serbien.
            </seg>
            <seg xml:id="i-4626e1934f04a4d6-0">
              Jag ska också säga något om frågan om romerna som Vänsterpartiet
              och Miljöpartiet har tagit upp här i dag. Återtagandeavtal gäller
              alla länder. Man måste ta emot sina egna medborgare. Det är oerhört
              viktigt att man har denna skyldighet.
            </seg>
            <seg xml:id="i-dcd5283bf8e6fc76-0">
              Romernas situation måste naturligtvis lösas på flera olika områden.
              Jag håller med om att många romer har varit mycket utsatta. Alla
              EU:s länder måste göra mer för denna grupp. Det är bra att vi
              i Sverige nu på ett ännu djupare plan ska analysera hur vi har
              agerat och även hur vi nu agerar gentemot romerna i Sverige. Men
              även nuvarande ordförandeland Ungern har nu satt i gång ett arbete
              för att ta ett större grepp och ta fram en strategi till stöd
              för romerna. Det viktigaste är att de omfattas av alla mänskliga
              fri- och rättigheter inom unionens medlemsländer. Och om Serbien
              nu vill bli medlem ska vi ställa krav på att Serbien agerar på
              ett värdigt sätt och behandlar romerna på ett fullvärdigt sätt
              och med de mänskliga rättigheterna i fokus.
            </seg>
            <seg xml:id="i-fabe5772592e9209-0">
              Jag hoppas att den strategi som Ungern nu håller på att arbeta
              fram inom EU ska vara långsiktig och ge en varaktig förbättring
              för den romska gruppen inom hela EU.
            </seg>
            <seg xml:id="i-9cfb0ad04a1b45cc-0">
              Det är beklagligt att tre partier är emot detta avtal som är
              oerhört viktigt för att Serbien ska närma sig EU ytterligare och
              stärka sina mänskliga fri- och rättigheter. Det är ett viktigt
              avtal, och jag yrkar därmed bifall till förslaget i utskottets
              betänkande.
            </seg>
          </u>
          <note type="speaker" xml:id="i-c02140d14d495129-0">
            Anf. 20 CHRISTER WINBÄCK (FP):
          </note>
          <u who="christer_winback_75837f" xml:id="i-29a2e4b7a6c759b7-0">
            <seg xml:id="i-419343dcfe823216-0">
              Herr talman! Jag är glad över att betänkandet är ganska kort
              eftersom vi i mångt och mycket är rätt eniga. Propositionen är
              på 700 sidor mer än betänkandet. Det är en tjock och mastig lunta.
            </seg>
            <seg xml:id="i-ef4c68bba8409bd1-0">
              Jag börjar med att yrka bifall till förslaget i betänkandet.
              Folkpartiet är en varm vän av Europeiska unionen. Syftet med Europeiska
              unionen är fred, frihet och demokratiska rättigheter.
            </seg>
            <seg xml:id="i-3bc62cdfc4f80ebd-0">
              Vi lyssnade för en stund sedan på Walburga Habsburg Douglas som
              på ett mycket bra sätt beskrev vad som händer och syftet med att
              Serbien och många andra länder ska gå med i EU.
            </seg>
            <seg xml:id="i-62cf4e5e49ab7336-0">
              Samarbete är alltid bättre än att stå ensam. Det har vi hört
              från flera här i kammaren. Balkan med sina hundratals år av konflikter,
              ofrihet och problem i ett oroligt hörn av världen vinner på att
              finnas med i denna gemenskap.
            </seg>
            <seg xml:id="i-6f6d6a99c15131d0-0">
              Jag har sedan några år tillbaka en serbisk granne som bor i huset
              bredvid. Om alla serber är lika trevliga som han hade jag önskat
              att Serbien hade varit medlem långt tidigare än vad man nu kan
              bli.
            </seg>
            <seg xml:id="i-ca72ba81f01b8079-0">
              Men syftet med stabiliserings- och associeringsavtal är naturligtvis
              att också den nationella lagstiftningen och andra åtgärder ska
              närma sig den lagstiftning, det samarbete, den politiska dialog
              etcetera som vi har i Europeiska unionen. Det innefattar inte
              minst mänskliga rättigheter som vi har hört här tidigare i debatten.
              Ju fler demokratiska länder som vi har i världen, desto färre
              människor är det som har ett asylbehov. Det innebär inte att alla
              länder måste vara med i EU. Men jag vill ändå påpeka för dem som
              kanske har uttryckt sig något negativt om EU att EU ändå är en
              mycket stor organisation för att se till att länder uppfyller
              minimivillkor när det gäller mänskliga rättigheter och mycket
              annat. Därmed vinner både de och vi på att EU fungerar på ett
              bra sätt.
            </seg>
            <seg xml:id="i-f7cec5d8e2b7b076-0">
              Serbien håller nu på att gå från att vara en isolerad stat, framför
              allt efter de senaste konflikterna under ett drygt decennium med
              krig. Man vill nu komma in i ett samarbete.
            </seg>
            <seg xml:id="i-414042816cddab9d-0">
              Jag besökte Belgrad för drygt ett halvår eller ett år sedan.
              Jag talade om små och lätta vapen tillsammans med folk från både
              Serbien och andra länder nere på Balkan. Det var intressant att
              se hur tydligt önskemålet om samarbete med oss och många andra
              var på agendan under dessa dagar.
            </seg>
            <seg xml:id="i-f028e13dd21a197a-0">
              Jag åkte runt i Belgrad och tittade också under några timmar
              på allt det vackra som fanns att se. Jag fick beskrivet hur man
              under ganska regelbundet återkommande konflikter och strider under
              många hundra år faktiskt flera gånger har raserat och byggt upp
              delar av Belgrad. Men det fanns mycket historia och många vackra
              byggnader att titta på.
            </seg>
            <seg xml:id="i-7c236e6222a10f18-0">
              Jag upptäckte också att det fanns en stor historiemedvetenhet
              hos många av dem som man pratade med, kanske mer än vad vi har.
            </seg>
            <seg xml:id="i-c1ce3751eb30d439-0">
              Det finns mycket kvar att göra. Men nu ska vi samarbeta med Serbien
              och sända en signal också till övriga länder på Balkan som ännu
              inte är med i detta.
            </seg>
            <seg xml:id="i-ab7f2470c42a6616-0">
              Vi i Folkpartiet är stolta över att nu få vara med och hjälpa
              till och se till att ytterligare länder kommer med i det demokratiska
              samarbetet.
            </seg>
          </u>
          <note xml:id="i-2c48b2741489bdd5-0">
            Herr talman! Jag yrkar bifall till förslaget i betänkande UU8.
          </note>
          <note type="speaker" xml:id="i-09ef0ff0f76a5931-0">
            Anf. 21 KENNETH G FORSLUND (S):
          </note>
          <u who="kenneth_g_forslund_6e39e5" xml:id="i-bdfa59d8b30bd4ac-0">
            <seg xml:id="i-93c5aac7758498a5-0">
              Herr talman! Debatten om narkotika- och dopningslagstiftningen
              gick betydligt fortare än vad jag hade förväntat mig. Jag kan
              konstatera att både livet och riksdagsarbetet är fullt av överraskningar.
            </seg>
            <seg xml:id="i-066c2b0f3d25961b-0">
              Det stabiliserings- och associeringsavtal som vi i dag diskuterar
              och ska besluta om är ett viktigt steg närmare ett serbiskt EU-medlemskap.
              Men Serbien har ändå en mycket lång väg framför sig, liksom EU.
              Det här är nämligen inte slutet på någonting, utan det här är
              början på ett långt och mödosamt arbete där det viktigaste inte
              är själva avtalet och att vi ratificerar det utan genomförandet
              i praktiken.
            </seg>
            <seg xml:id="i-83fb8e8c518f2c3c-0">
              Det är genomförandet som kommer att göra Serbien till ett land
              som kommer närmare EU, ett land som kommer att kunna få en utveckling
              där rättsstaten stärks, handeln öppnas upp och de mänskliga rättigheterna
              tryggas och ett land som kan befästa öppenhet och mediefrihet.
              Det är vägen fram till ett framtida EU-medlemskap för Serbien.
              Det är vägen till att göra Serbien, EU och världen lite bättre.
              Det är en viktig väg att gå.
            </seg>
            <seg xml:id="i-f6650d58286cff51-0">
              Jag är socialdemokrat, huvudsakligen därför att jag tror att
              samarbete och att göra saker tillsammans är bra och för utvecklingen
              framåt. Därför är jag varm anhängare av att EU ska ha en öppen
              attityd till länder i sin omvärld. Det gäller då både samarbete
              med dem och att öppna upp för att låta dem bli medlemmar i EU.
            </seg>
            <seg xml:id="i-a987aee754251055-0">
              I och med det här avtalet väljer vi när det gäller samarbete
              att föra EU och Serbien närmare varandra. I en framtid kan det
              också innebära att vi får ytterligare en medlem i den gemenskap
              som Sverige delar med 26 andra länder en gemenskap som är värd
              att dela med andra i Europa och som också är värd att dela med
              sig av till andra i Europa och resten av världen.
            </seg>
            <seg xml:id="i-8a442d62b3c8f564-0">
              Det här är vägen fram till demokrati och välstånd. Jag som socialdemokrat
              tror på samarbete och gemenskap därför att jag vet att det ger
              trygghet och välstånd.
            </seg>
          </u>
          <note xml:id="i-3cb4e5bd06c362cc-0">
            Därför, herr talman, yrkar jag bifall till utskottets förslag
            i betänkandet om att ratificera stabiliserings- och associationsavtalet
            mellan Serbien och EU.
          </note>
          <note xml:id="i-a32c54e09c7dd3fc-1">
            Överläggningen var härmed avslutad.
          </note>
          <note xml:id="i-5d22780e8c9e4207-0">
            11 § Strategi för överföring av PNR-uppgifter till tredjeländer
          </note>
          <note xml:id="i-e9533bf4e0d7c6fd-2">
            Föredrogs
          </note>
          <note type="speaker" xml:id="i-73ea9ba81fb90f45-0">
            Anf. 22 MARIA FERM (MP):
          </note>
          <u who="maria_ferm_5a996c" xml:id="i-d18e721038c7dd76-0">
            <seg xml:id="i-4d008e57522d9f2d-0">
              Herr talman! I dag ska vi tala om Europeiska kommissionens meddelande
              från den 21 september 2010 om en övergripande strategi för överföring
              av passageraruppgifter, så kallade PNR-uppgifter, till tredjeländer.
            </seg>
            <seg xml:id="i-a572c8e78402548d-0">
              PNR står för passenger name records och är obestyrkta uppgifter
              som lämnas av flygpassagerare och som samlas in av flygtrafikföretag
              för att dessa ska kunna göra bokningar och incheckningar. Informationen
              i bokningssystemen kan innehålla uppgifter om till exempel resedatum,
              resrutt, namn, telefonnummer, resebyrå, betalning, platsnummer
              och bagage. Den kan också innehålla uppgifter om till exempel
              matvanor.
            </seg>
            <seg xml:id="i-34e1859a462defab-0">
              EU har redan i dag flera avtal med tredjeländer om överföring
              av passageraruppgifter. EU slöt avtal med Kanada år 2005, med
              USA år 2007 och med Australien år 2008. Det är en stor mängd information
              om resenärer som samlas in och skickas vidare.
            </seg>
            <seg xml:id="i-7cc2a2c836f79e25-0">
              Denna insamling och analysering av PNR-uppgifter har kommit till
              stånd som en del i arbetet mot terrorbekämpning och grov organiserad
              brottslighet. Det blir allt vanligare med sådan här insamling
              av PNR-uppgifter och allt vanligare att man tar del av uppgifterna
              i det vanliga brottsförebyggande arbetet när det gäller brottsbekämpande.
              Allt fler länder börjar använda sig av systemet.
            </seg>
            <seg xml:id="i-2dca5e4134ce4217-0">
              Därför kommer det nu förslag om en större strategi vad gäller
              denna överföring.
            </seg>
            <seg xml:id="i-db14c45aa3618c4c-0">
              Miljöpartiet är i grunden kritiskt till att en så oerhört stor
              mängd information samlas in och analyseras och även överförs till
              tredjeländer. Insamlingen innebär stora inskränkningar i den personliga
              integriteten och i skyddet av privatlivet.
            </seg>
            <seg xml:id="i-f6ba7a38609430dc-0">
              Den fråga vi behöver ställa oss när det gäller all sådan här
              övervakning och registrering i brottsbekämpningssyfte är huruvida
              de integritetskränkningar som görs är proportionerliga i förhållande
              till det eventuella brottet och huruvida det hela är effektivt.
              Även kostnaden bör tas i beaktande.
            </seg>
            <seg xml:id="i-c99ad9d198059606-0">
              När det gäller PNR-uppgifter handlar det om att en väldigt stor
              mängd information om människor samlas in. Överföringen till tredjeländer
              också tredjeländers vidareöverföring av informationen till andra
              länder är problematisk.
            </seg>
            <seg xml:id="i-56e91260f6a32319-0">
              Även om den övergripande strategin innehåller många bestämmelser
              om integritetsskydd och lagringstid är den samtidigt väldigt vag.
              Tanken är att strategin ska vara flexibel då avtal med olika länder
              kräver lite olika bestämmelser. Men att bara hävda att lagringstiden
              för PNR-uppgifterna inte får vara längre än vad som är nödvändigt
              är en ganska vag beskrivning som inte säger särskilt mycket.
            </seg>
            <seg xml:id="i-21a5f4a40c4cff05-0">
              Överföringen av PNR-uppgifter kan komma att bli problematisk
              för personer som kommer i kläm. Redan nu finns det en risk för
              diskriminerande racial profiling vid in- och utresor i EU i och
              med Schengensystemet.
            </seg>
            <seg xml:id="i-7f8e285cc1203cde-0">
              Människor kan riskera att nekas inresetillstånd på väldigt vaga
              grunder. När det gäller avtal med ett land som till exempel USA,
              vars terrorbekämpning är djupt problematisk ur ett människorättsperspektiv,
              är det inte osannolikt att PNR-uppgifter kan komma att missbrukas.
              Risken finns att en person som kanske fyller i att viss kost önskas,
              exempelvis koshermat, på grund av det kan bli misstänkliggjord.
            </seg>
            <seg xml:id="i-ddb710593fb595bd-0">
              Länder som EU, som sagt, redan har ingått avtal med för att säkra
              hanteringen av PNR-uppgifter är USA, Kanada och Australien. Inte
              något av dessa länder har gjort sig känt för att hantera känsliga
              personuppgifter vare sig på ett säkert sätt eller på ett sådant
              sätt att uppgifterna inte behandlas på otillåtet vis. De som lämnar
              ifrån sig personuppgifter som kommer till dessa länders myndigheter
              har tvärtom skäl att tro att allt det som länderna får reda på
              om dem kommer att spridas, återanvändas och bearbetas. Detta är
              så klart skrämmande.
            </seg>
            <seg xml:id="i-05e6404a98ebeffd-0">
              Sverige borde såväl inom EU som i andra sammanhang verka för
              att personuppgifter, särskilt känsliga personuppgifter, hanteras
              i väsentligt lägre grad än som sker i dag. Miljöpartiets inställning
              är därför att när sådan behandling väl kan ske ska det vara med
              fullgott skydd. Jag kan inte se att så är fallet i det nu aktuella
              ärendet. Därför yrkar jag bifall till motivreservationen från
              Miljöpartiet och Vänsterpartiet.
            </seg>
          </u>
          <note type="speaker" xml:id="i-9b9633e82878214a-0">
            Anf. 23 JENS HOLM (V):
          </note>
          <u who="jens_holm_9bd66a" xml:id="i-5581cb906a98efc6-0">
            <seg xml:id="i-a0e6a0b2478e31d5-0">
              Herr talman! Jag yrkar bifall till reservationen från Miljöpartiet
              och Vänsterpartiet. Vi tycker att risken är stor att det här avtalet
              inkräktar på den personliga integriteten.
            </seg>
          </u>
          <note type="speaker" xml:id="i-10a8fad210e3eed1-0">
            Anf. 24 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-7ec5a6b1ccad50cc-0">
            <seg xml:id="i-07b1ec799f8134d3-0">
              Herr talman! Som vi tidigare hört här behandlas i dag utskottets
              utlåtande över Europeiska kommissionens meddelande om en övergripande
              strategi för överföring av passageraruppgifter till tredjeländer,
              så kallade PNR-uppgifter.
            </seg>
            <seg xml:id="i-7bb1660537fc0f6c-0">
              Som vi också tidigare hört är det fråga om uppgifter som lämnas
              av flygpassagerare och som samlas in av flygtrafikföretagen för
              att dessa ska kunna göra bokningar och incheckningar. Just denna
              information i bokningssystemet kan innehålla uppgifter om exempelvis
              resedatum, resrutt, namn, telefonnummer, resebyrå, betalning,
              platsnummer och eventuellt bagage.
            </seg>
            <seg xml:id="i-e610826428e888db-0">
              Insamlade PNR-uppgifter analyseras i syfte att hindra och bekämpa
              terrorism och annan grov gränsöverskridande brottslighet. Vi vet
              att terroristattackerna under de senaste årtiondena har lett till
              nya initiativ för att förbättra säkerheten. Vi vet också att den
              internationella organiserade brottsligheten har ökat, särskilt
              vad gäller narkotika och människohandel.
            </seg>
            <seg xml:id="i-b153e2bdf9aaf797-0">
              Enligt EU:s lagstiftning är det inte tillåtet för flygtrafikföretag
              som flyger från EU att överföra uppgifter om sina passagerare
              till tredjeland om det inte finns tillräckligt skydd för dessa
              personuppgifter. Ett sätt att garantera tillräckligt skydd är
              att binda internationella avtal.
            </seg>
            <seg xml:id="i-ff0b85f004cf6391-0">
              Herr talman! Vi socialdemokrater välkomnar nu att kommissionen
              tar ett helhetsgrepp om frågan om översändande av PNR-uppgift
              till länder utanför EU för att få till stånd en enhetlig och rättssäker
              reglering. Översändande, lagring och tillgång till dessa uppgifter
              är integritetskränkande, och med detta kan vi få en god grund
              för att garantera ett fullgott integritetsskydd.
            </seg>
            <seg xml:id="i-eb94dda7702c2604-0">
              Det är nödvändigt att verka för en väl avvägd balans mellan behovet
              av tillgång till PNR-uppgifter för att kunna bekämpa organiserad
              brottslighet och respekten för de grundläggande rättigheterna
              särskilt den personliga integriteten.
            </seg>
            <seg xml:id="i-804af866f315641c-0">
              När det gäller principen i strategin instämmer vi i justitieutskottets
              utlåtande. Vi vill särskilt framhålla att det i det avtal som
              förhandlas fram ska preciseras vilka uppgifter som ska överföras
              och för vilka ändamål de överförda uppgifterna får användas. Vi
              vill även att den tillåtna lagringstiden ska bestämmas till ett
              minimum i förhållande till ändamålet.
            </seg>
            <seg xml:id="i-ffb810d5d25c3b19-0">
              Begränsning i strategi när det gäller vidareöverföring till andra
              myndigheter och tredjeländer är också oerhört viktigt, liksom
              att övervakningen av det avtal som nu genomförs sker på ett mycket
              korrekt sätt.
            </seg>
            <seg xml:id="i-d44f07806cd23635-0">
              Det är nödvändigt att noggrant överväga de för- och nackdelar
              som finns avseende behandling av PNR-uppgifter i brottsbekämpande
              syfte. Därför är det av största vikt att Sverige bevakar denna
              fråga. Det handlar om att uppnå och bibehålla respekt för både
              privatlivet och den brottsbekämpning som krävs för att skydda
              andra människors rättigheter och friheter.
            </seg>
            <seg xml:id="i-d94d3ede16a88e39-0">
              Vi ska verka för en väl avvägd balans mellan behovet av tillgång
              till PNR-uppgifter för att kunna bekämpa grova brott, inklusive
              terrorism, och respekten för de grundläggande rättigheterna särskilt
              den personliga integriteten.
            </seg>
          </u>
          <note type="speaker" xml:id="i-634ad59de79ca7b0-0">
            Anf. 25 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-fa7594febaeb4d47-0">
            <seg xml:id="i-3ba66d4722275869-0">
              Herr talman! Två talare före mig har redan beskrivit vad PNR
              betyder, nämligen passenger name records.
            </seg>
            <seg xml:id="i-9c3f7357cbc8cf8c-0">
              Syftet med PNR-uppgifterna är inte att de ska användas för brottsbekämpande
              ändamål, utan syftet är att se till att flygtrafiken över huvud
              taget fungerar. Det är någonting varje flygbolag behöver för att
              vi ska uppleva att vi får den service vi vill ha att vi får checka
              in, att vi hamnar där vi ska och dessutom förhoppningsvis får
              ut det där bagaget. Utan PNR-uppgifterna fungerar inte denna kedja.
            </seg>
            <seg xml:id="i-7726c1156be1df44-0">
              Det är dock också klart, herr talman, att denna typ av uppgifter
              har använts för gränskontroll under många decennier. Det är ganska
              naturligt; uppgifterna talar ju om vem som kommer och när man
              kommer. Det har naturligtvis alltid funnits integritetsaspekter
              som är viktiga att väga mot brottsbekämpning.
            </seg>
            <seg xml:id="i-9793628d50eaf96e-0">
              Vi använder uppgifterna i Sverige. De är effektiva; man brukar
              säga att ungefär 7090 procent av alla narkotikabeslag på Arlanda
              görs tack vare att vi har tillgång till PNR-uppgifter. De lagras
              inte utan tas i realtid. De kommer från flygbolagen. Det gör naturligtvis
              att tull och polis har möjlighet att ta rätt personer, eftersom
              man vet vilken person som kommer när. Det är i sig inte märkligt.
            </seg>
            <seg xml:id="i-0817179ed39e61a5-0">
              Precis som tidigare talare har sagt: För att kunna upprätthålla
              all den service vi som flygpassagerare kräver blir det ibland
              uppgifter som om de lagrades, pusslades samman och fördes vidare
              skulle kunna innebära rätt stora men för integriteten. Det är
              därför viktigt att vi har ett stabilt regelverk, och det är egentligen
              det denna debatt handlar om: en strategi för skapandet av ett
              rättssäkert system för svenskar och andra européer när vi reser
              någonstans utanför Europa.
            </seg>
            <seg xml:id="i-af354ffd7b22564e-0">
              Dessa avtal finns redan. Det finns skiftande avtal det har redan
              nämnts med Kanada, USA och Australien. Det är alltså inte en fråga
              om PNR-uppgifter ska användas, för de används redan i dag. Det
              är i stället en fråga om att skapa ramavtal just för att kunna
              se till att vi i så stor utsträckning som möjligt har ett integritetsskydd
              för passagerare och också en strategi för att förhindra missbruk
              från tredjeland.
            </seg>
            <seg xml:id="i-727bf3157f18e5c7-0">
              Alternativet är naturligtvis att vi förhindrar flygtrafiken.
              Det är nämligen de facto på det sättet att flygplanen inte kommer
              att få landa i dessa länder om inte PNR-uppgifterna finns. Antingen
              har vi alltså en strategi, herr talman, och försöker skapa ett
              rättssäkert ramverk, eller så låter vi bli att flyga. Det är verkligheten.
            </seg>
            <seg xml:id="i-42f9f0c26a31d152-0">
              Så kan vi jobba, på olika politiska sätt. Vi kan säga att det
              är fel och att vi inte vill ha det, och konsekvensen blir möjligen
              att vi stoppar flygtrafiken. Eller så kan vi försöka säkra integriteten
              och jobba tillsammans i den europeiska unionen. Det är en av finesserna,
              herr talman, med den europeiska unionen: Vi blir 27 länder som
              gemensamt förhandlar gentemot tredjeland och blir en väldigt stark
              förhandlingspart. På det sättet kan vi också trycka igenom de
              krav vi har på betydligt lättare sätt än om varje enskilt land
              ska göra samma sak.
            </seg>
            <seg xml:id="i-f20c8eedb431bf56-0">
              Det har varit en lång diskussion, och det finns också en hel
              del rättssäkerhetsgarantier. Jag ska bara nämna några.
            </seg>
            <seg xml:id="i-15037bcf765e8e11-0">
              En del är det kommissionen säger om att det är väldigt viktigt
              att vi exempelvis definierar vad ett terroristbrott är. Det finns
              stor anledning att misstänka att vissa tredjeländer skulle kunna
              missbruka uppgifterna om man inte just definierar vad som är terrorism.
              Detta ska vila på EU-basis, står det väldigt tydligt inte på någon
              annans värderingar. Genom att vi 27 länder förhandlar samtidigt
              och tillsammans kan vi garantera att vi når rätt definition.
            </seg>
            <seg xml:id="i-2ba905b05ce07255-0">
              Det är helt klart att man sedan ska ha ett minimum av kategorier.
              Det ska vara så lite uppgifter som möjligt. Det Maria Ferm tar
              upp är nämligen viktigt: Är det en väsentlig uppgift huruvida
              man äter koshermat eller halalmat? Det gäller att vi från unionens
              sida ser till att trycka ned uppgifterna till ett minimum.
            </seg>
            <seg xml:id="i-1c6f325b8a19df99-0">
              Det finns klara regler om att skydda sig mot missbruk. Det finns
              i strategin klara regler som talar om att negativa uppgifter bara
              inte får ske på beslut av en dator, en automatiserad databehandling,
              utan det måste finnas ett enskilt beslut av någon som gjort en
              bedömning. Det ställer krav på lagringstider, och det är en ganska
              tydlig linje inte minst från utskottet att vi anser att det ska
              vara ett minimum av lagringstid.
            </seg>
            <seg xml:id="i-7290964a1379d8e8-0">
              Det talas om vilka regler som ska gälla för eventuell vidareöverföring
              av uppgifter. Det är ofta någonting vi är väldigt oroliga för,
              nämligen att den uppgift vi skickar till ett land senare skickas
              vidare till ett annat land. Därför behövs det ett ramverk. Antar
              vi inte detta ramverk nu utan säger nej kan denna vidareöverföring
              fortsätta att finnas. Har vi ett regellöst tillstånd i ett system
              där länder kräver PNR-uppgifter för att flygplan ska få landa
              har vi nämligen inget skydd mot vidareöverföring.
            </seg>
            <seg xml:id="i-bff4bed225cc0366-0">
              Från utskottets sida och det är tacknämligt att Socialdemokraterna
              ställer upp på detta och stöder oss trycker vi, precis som Kerstin
              Haglö har sagt, väldigt noga på just lagringstider. Vi trycker
              också väldigt noga på kraven kring vidareöverföring av uppgifter.
              Det gäller även datasäkerhet, vilket är väsentligt så att ingen
              får möjlighet att gå in i datasystemet på ett olaga sätt.
            </seg>
            <seg xml:id="i-e707a4d92085fee9-0">
              Vi trycker också, vilket är väldigt väsentligt utifrån att det
              kan finnas problem i olika länder, på att det måste finnas en
              övervakningsmekanism som ser till att avtalen följs. Detta är
              också olika sätt att jobba politiskt: Vi kan se problem ute i
              världen och vägra att göra någonting åt dem eller så ser vi till
              att reglera det, övervaka det och bygga upp ramverk för att säkra
              ett skydd för medborgarnas integritet.
            </seg>
          </u>
          <note xml:id="i-b96ef8704560521a-0">
            Herr talman! Jag yrkar bifall till utskottets förslag.
          </note>
          <note type="speaker" xml:id="i-82ada6dbd2566b06-0">
            Anf. 26 ROGER HADDAD (FP):
          </note>
          <u who="roger_haddad_f79cd9" xml:id="i-f10e1374e87a87f2-0">
            <seg xml:id="i-a523d5b09150bfbb-0">
              Herr talman! Jag vill från Folkpartiets sida yrka bifall till
              utskottets förslag i betänkandet om passageraruppgifter och hur
              vi ska reglera flygtrafikföretagens och de brottsbekämpande myndigheternas
              tillgång till dessa uppgifter i syfte att förebygga terrorism
              och grov brottslighet. Utbyte av passageraruppgifter är ett viktigt
              instrument i detta arbete, och det känns tryggt att det finns
              en politisk majoritet i utskottet för förslaget.
            </seg>
            <seg xml:id="i-9b3bbb3c3f95ca08-0">
              Jag vill understryka att justitieutskottet har gjort en kritisk
              granskning av de principer som föreslås utgöra underlag för kommande
              förhandlingar inom den europeiska unionen. Det kan låta på några
              i oppositionspartierna att det här redan är klappat och klart.
              Så är det inte, utan det här är ett första steg för regeringen
              att arbeta vidare med frågan.
            </seg>
            <seg xml:id="i-ea0f0c6acec101a4-0">
              Vi är väldigt tydliga i betänkandet med att beslutet i dag ger
              regeringen mandat att förhandla vidare, men att det är oerhört
              centralt att hur mycket och vilken typ av uppgifter som ska samlas
              in och hur länge det ska lagras ska balanseras mot respekten för
              de grundläggande rättigheterna, som också Haglö var inne på tidigare.
            </seg>
            <seg xml:id="i-201550fd279beced-0">
              Det är därför tillfredsställande att principerna omfattar ett
              antal åtgärder för att stärka den enskildes tillgång till uppgiftskatalogen
              som ger en som passagerare rätt till information och tillgång
              till uppgiftskatalogen, och man har möjlighet att ta bort uppgifter
              som berör mig. Samarbetet inom EU kommer med all sannolikhet att
              innebära att vi landar i ett antal avtal där detta kommer att
              bli verklighet.
            </seg>
            <seg xml:id="i-e8ae97c842ea101e-0">
              Från svensk sida måste vi löpande följa processen och konstruktionen
              på avtalen så att den flexibilitet som förhandlingsunderlaget
              ändå medger begränsar intrånget i det privata. Vi ska inte överdriva
              insamlingen av data och samla in mer än nödvändigt.
            </seg>
            <seg xml:id="i-93074202bfb19455-0">
              Jag konstaterar att Vänsterpartiet och Miljöpartiet har valt
              att ställa sig utanför den här processen. Tyvärr kan man då inte
              bidra konstruktivt till att lägga till, ta bort eller påverka
              utkastet till principer och förhandlingsunderlaget. Det tycker
              jag är beklagligt, för här har alla partier i Sveriges riksdag
              möjlighet att påverka det svenska förhandlingsunderlaget inom
              EU.
            </seg>
          </u>
          <note type="speaker" xml:id="i-5c19f69fb8ee5047-0">
            Anf. 27 JOHAN LINANDER (C):
          </note>
          <u who="johan_linander_6c27ef" xml:id="i-d79be42df35b8f70-0">
            <seg xml:id="i-aaf90e23a50eee1f-0">
              Herr talman! När man lyssnat på den här debatten skulle man kunna
              tro att debatten handlade om huruvida vi ska godkänna användandet
              av passageraruppgifter i brottsbekämpningen eller inte. Det är
              att förenkla frågan alldeles oerhört. Det är inte så enkelt, det
              är inte fråga om svart eller vitt.
            </seg>
            <seg xml:id="i-d61cee22eb147008-0">
              Mitt och Centerpartiets perspektiv på frågan om överföring av
              PNR-uppgifter till tredjeländer är medborgarperspektivet. Vad
              är bäst för dem som reser till och från länder utanför EU? Hur
              gör vi rörligheten lättare? Hur minskar vi antalet hinder för
              den fria rörligheten samtidigt som vi minskar utrymmet för grovt
              kriminella som vill begå grova brott och kanske till och med vill
              störa eller störta vårt demokratiska samhälle? Ställer man sig
              dessa frågor kommer man snabbt fram till att det inte finns något
              enkelt svar, det är inte fråga om svart eller vitt.
            </seg>
            <seg xml:id="i-cc824e8a2f6854a8-0">
              I kommissionens meddelande om en övergripande strategi när det
              gäller överföring av passageraruppgifter till tredjeländer, vilket
              ju är det som vi debatterar i dag, kan man läsa att passageraruppgifter
              har använts i brottsbekämpningen i ca 60 år. Ändå var det först
              i början av 2000-talet som vi politiskt började diskutera den
              här typen av frågor. Under lång tid var det egentligen bara en
              fråga mellan flygbolaget och tullen eller gränspolisen i det land
              där planet skulle landa. Flygbolagen levererade de uppgifter som
              krävdes, och så var det inte mycket mer diskussion om det. När
              systemet utökades, framför allt efter den 11 september 2001, var
              det allt fler som började diskutera vilken typ av uppgifter som
              ska kunna skickas över till ett annat land och hur de uppgifterna
              skulle få användas. Det är bra. Det gamla systemet, där uppgifterna
              bara skickades i väg utan kontroll, var inte acceptabelt.
            </seg>
            <seg xml:id="i-37816c06c5479b65-0">
              Därför är det bra att vi nu inom EU har kommit längre. Jag säger
              dock inte att allting är perfekt; det finns mer att göra ur integritets-
              och rättssäkerhetssynpunkt.
            </seg>
            <seg xml:id="i-b2003cf6c422a6f3-0">
              Herr talman! Som i så många andra frågor som gäller brottsbekämpning
              och brottsförebyggande arbete gäller det att hitta en balans och
              göra en proportionalitetsbedömning mellan behovet och effektiviteten
              av åtgärden och det integritetsintrång som åtgärden innebär.
            </seg>
            <seg xml:id="i-c74f370d573c9341-0">
              Det finns de som slentrianmässigt säger: Nehej, det här kanske
              påverkar den personliga integriteten, och därför säger vi nej
              till det. Men så enkelt är det inte. Det finns en lång rad åtgärder
              i samhället som är integritetskränkande: polisens rätt att gripa
              människor; vi måste visa pass när vi ska in i ett land; tullen
              har rätt att kontrollera bagaget när vi kommer in i ett land.
              Det är på ett sätt integritetskränkande åtgärder, men vi borde
              ändå vara tämligen överens om att den typen av åtgärder behövs
              för att klara brottsbekämpningen.
            </seg>
            <seg xml:id="i-53f5ff191c04298f-0">
              Det är inte fråga om svart eller vitt, utan det krävs åtgärder
              för att bekämpa brott. Något annat är väldigt naivt.
            </seg>
            <seg xml:id="i-eab7887c351de4ab-0">
              För att börja med behovet och effektiviteten av PNR-uppgifter
              finns det, som flera av talarna redan varit inne på, ett behov
              av att kontrollera människor som åker mellan olika länder även
              om det inte finns någon konkret brottsmisstanke. Det allra tydligaste
              är att vi har passkontroller. I väldigt många länder vi ska in
              i måste vi visa vilka vi är.
            </seg>
            <seg xml:id="i-a8e6b1d9a55f4aa0-0">
              Terrorism är en anledning som nämns i dokumentet, men jag skulle
              vilja betona ännu mer den grova organiserade brottsligheten, som
              narkotika- och människohandel. Det är effektivt att använda passageraruppgifter.
              Det har Krister Hammarbergh redan varit inne på. Det räcker med
              att åka på studiebesök hos tullen för att få veta att passageraruppgifter
              är effektiva i brottsbekämpningen.
            </seg>
            <seg xml:id="i-2941cb49aa35f549-0">
              En annan lättbegriplig sak är att flera länder kräver att passageraruppgifter
              skickas över för att planet ska kunna landa eller att det ska
              vara viseringsfritt att åka till det aktuella landet. Jag tror
              att det är väldigt få människor som skulle föredra att planet
              inte får landa eller att det skulle krävas visum för att åka till
              det landet. I en visumansökan är det ofta betydligt fler och integritetskränkande
              personliga uppgifter som man måste ge.
            </seg>
            <seg xml:id="i-6bf8af387f093834-0">
              Herr talman! När det gäller vad som kan och ska göras för att
              minska integritetsintrånget, något som är precis lika viktigt,
              ställer vi i det här utlåtandet långtgående krav för utlämning
              av passageraruppgifter. Jag gick tillbaka och tittade vad som
              sagts tidigare i den här frågan och hittade tidningsurklipp från
              2002, då det togs upp om USA direkt skulle kunna gå in i SAS datasystem
              för att ta ut uppgifter de ville och lätt kunna se till exempel
              vilken mat en person på planet beställt om man vill ha specialkost.
              Det kan tydligt visa vilken religion den resenären bekänner sig
              till.
            </seg>
            <seg xml:id="i-5ee844a2a7f34a49-0">
              Nu har vi kommit betydligt längre. I strategin står det att den
              här typen av känsliga uppgifter, till exempel speciella önskemål
              om mat, inte får användas. Det finns ett undantag, och det är
              då det föreligger omedelbar livsfara. Det är klart att vi skulle
              kunna säga att vi vill ha ett absolut förbud. Men föreligger det
              omedelbar livsfara är det svårt att säga nej till att använda
              de möjligheter som finns för att rädda liv.
            </seg>
            <seg xml:id="i-5acef5dccbf9db1f-0">
              Andra åtgärder för att öka rättssäkerheten är att det är väldigt
              begränsat vilka uppgifter det ska vara och hur uppgifterna får
              användas. Tillsynen förbättras och även enskildas rätt att i efterhand
              kontrollera och få sin sak prövad. Enskilda ska få tillgång till
              uppgifterna och ha möjlighet till rättelse och borttagning av
              uppgifter. Enskilda ska också ha möjlighet till rättslig prövning
              om bestämmelserna har överträtts och privatlivet kränkts.
            </seg>
            <seg xml:id="i-7b6434a9a868f09b-0">
              Det står tydligt att ett negativt besked för en enskild inte
              enbart får ske utifrån en automatisk databehandling av uppgifterna.
              Att behandla uppgifterna och sedan välja ut personer med till
              exempel vissa namn och göra extra kontroller kommer inte att vara
              tillåtet. Man måste behandla uppgifterna och gå igenom dem på
              ett annat sätt.
            </seg>
            <seg xml:id="i-2b9789caf7d504ff-0">
              Från justitieutskottets sida välkomnar vi att kommissionen tar
              fram en strategi för överföring av PNR-uppgifter. Det är bättre
              att ha den här typen av strategi redan när något land aktualiserar
              överföring av passageraruppgifter. Det ger en tydlig signal om
              vad vi från EU:s sida kräver.
            </seg>
            <seg xml:id="i-06b67c2fbc75fe2f-0">
              Liksom konstitutionsutskottet anser vi att tillåtna lagringstider
              bör bestämmas till ett minimum i förhållande till ändamålet med
              överföringen av uppgifterna.
            </seg>
            <seg xml:id="i-37fadb02e495313b-0">
              Frågan är inte enkel. Det är inte svart eller vitt, men det är
              åtminstone bättre att ha en strategi och kontroll över hur passageraruppgifterna
              överförs än att inte ha det.
            </seg>
          </u>
          <note xml:id="i-5f1bb170382f1ab2-0">
            Med detta, herr talman, vill jag yrka bifall till justitieutskottets
            förslag till beslut och avslag på motivreservationerna.
          </note>
          <note type="speaker" xml:id="i-2713852fdfbcf743-0">
            Anf. 28 CAROLINE SZYBER (KD):
          </note>
          <u who="unknown" xml:id="i-24e71fad76f82448-1">
            <seg xml:id="i-8a3e50f537bf47ad-0">
              Herr talman! Ofta i rättsdebatterna betonas vikten av att de
              brottsbekämpande myndigheterna måste få rätt verktyg för att skydda
              oss medborgare från dem som vill göra oss illa. I dag debatterar
              vi just ett sådant verktyg. Verktyget förkortas PNR, en obegriplig
              förkortning men som vi har lärt oss i dag står för passenger name
              records, det vill säga passageraruppgifter.
            </seg>
            <seg xml:id="i-e892c1b3bf2dac3b-0">
              Frågan gäller huruvida flygbolagens passageraruppgifter ska få
              användas av de brottsbekämpande myndigheterna, hur länge passageraruppgifter
              ska få lagras och om de ska få överföras till tredjeland. Det
              är ingen ny fråga. Det har varit en lång process. Frågan har varit
              uppe i både justitieutskottet och EU-nämnden flera gånger. Och
              PNR-uppgifter används redan i dag, sedan 60 år tillbaka, för att
              bekämpa den grova brottsligheten.
            </seg>
            <seg xml:id="i-f53aeea3e7e2840b-0">
              Frågan har initierats av Europeiska kommissionen för att få en
              övergripande strategi när det gäller just överföring av passageraruppgifter.
              Det gäller att fastställa ett antal principer som utgör grunden
              för framtida förhandlingar med tredjeländer och att intrånget
              i den personliga integriteten tas i beaktande.
            </seg>
            <seg xml:id="i-d8d6a4b41c0b3247-0">
              Internationell brottslighet inklusive terrorism utgör ett allvarligt
              hot mot samhället och dess medborgare. Därför måste hotet bemötas
              med olika åtgärder. En sådan åtgärd är tillgången till och analys
              av PNR-uppgifter.
            </seg>
            <seg xml:id="i-9d0a56f82917c1d9-0">
              När ny teknik används för att planera, förbereda och utföra brott
              krävs också att de som skyddar samhället från brottslighet får
              tillgång till ny teknik. Den nya tekniken har gjort det möjligt
              att analysera och ge tillgång till PNR-uppgifter på ett sätt som
              tidigare inte var möjligt. Med tillgången till PNR-uppgifter kan
              de brottsbekämpande myndigheterna fokusera på de passagerare som
              utifrån ett faktaunderlag kan bedömas som en säkerhetsrisk i stället
              för bedömningar som grundar sig på fördomar.
            </seg>
            <seg xml:id="i-a2b79f58edff205a-0">
              Ett stort antal människor kommer dock att påverkas av att man
              samlar in och överför PNR-uppgifter. Därför är det viktigt att
              vi får fram principer, normer och kriterier som tydligt återspeglas
              i förhandlingsdirektivet. Det är viktigt att vi lyfter fram uppgifter
              som kan överföras och redogör för vilka ändamål de ska få användas
              för. Likaså är det viktigt att vi uppställer ett minimikrav om
              vidareöverföring till myndigheter och till tredjeländer, att grundläggande
              principer gällande definition, såsom sagts här tidigare, av terroristbrott
              och annan grov brottslighet blir tydliga samt att ömsesidighet
              gällande informationsutbyte säkerställs.
            </seg>
            <seg xml:id="i-94c830ff80691cc6-0">
              Både i Helsingforssprogrammet och i EU:s övergripande strategi
              mot terrorism från 2005 framgår att EU-länderna har en skyldighet
              både gentemot sig själva och mot tredjeländer att samarbeta för
              att bekämpa hotet mot terrorism och annan gränsöverskridande brottslighet.
              EU ska också säkerställa en hög och väl fungerande skyddsnivå
              för personuppgifter, inklusive det som överförs till tredjeländer.
              Enligt EU:s dataskyddslagstiftning är det inte tillåtet för flygbolag
              att överföra PNR-uppgifter till länder som inte kan garantera
              tillräcklig skyddsnivå.
            </seg>
            <seg xml:id="i-a68169a024863e2b-0">
              Vidare är det viktigt att det skapas en rättslig förutsägbarhet
              och en enhetlig tillämpning, inte minst för flygbolagen. Därför
              är det så viktigt att skyddet för personuppgifter fungerar väl.
            </seg>
            <seg xml:id="i-8fdc711a5ce5df6f-0">
              Jag sätter nu hög tilltro till att dessa principer och krav,
              såsom subsidiaritetsprincipen och proportionalitetsprincipen samt
              garantin för ett fullgott integritetsskydd, sätts i fokus. Det
              behövs för att det ska finnas en rättslig förutsägbarhet vid utbyte
              av PNR-uppgifter. Jag hoppas också att detta leder till mindre
              bedömningar som grundar sig på förutfattade meningar och fördomar.
              Slutligen vill jag betona att det är viktigt att vi framgent övervakar
              hur avtalet genomförs.
            </seg>
          </u>
          <note xml:id="i-b3b6ce81bcf44b15-0">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note xml:id="i-a32c54e09c7dd3fc-2">
            Överläggningen var härmed avslutad.
          </note>
          <note xml:id="i-99ebfdf6fd68266f-0">
            12 § Straffrättsliga frågor
          </note>
          <note xml:id="i-e9533bf4e0d7c6fd-3">
            Föredrogs
          </note>
          <note type="speaker" xml:id="i-ce84bc0794029413-0">
            Anf. 29 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-7ec5a6b1ccad50cc-1">
            <seg xml:id="i-abd9f60dcdb54388-0">
              Herr talman! I dagens debatt tar vi upp de drygt 100 motionsyrkanden
              om straffrättsliga frågor som väckts under den allmänna motionstiden
              2010. De behandlade yrkandena i justitieutskottets betänkande
              rör bland annat frågor om brott, straffmätning och påföljder.
            </seg>
            <seg xml:id="i-382ecb7bfe4daf2a-0">
              Vi socialdemokrater står bakom samtliga våra reservationer, men
              här och nu yrkar jag bifall till reservationerna 1, 8 och 12.
            </seg>
            <seg xml:id="i-ea2b144dfe45c9b5-0">
              Just frågor om brott och straff bottnar i människors utsatthet.
              Vi vet att kriminaliteten slår många enskildas liv i spillror.
              Vi vet att människor berörs djupt av konsekvenserna av kriminalitet.
              Därför är just de rättspolitiska frågorna viktiga men också komplexa.
              Det handlar om brottet såväl som att brottets orsaker måste bekämpas.
              Vi socialdemokrater kan aldrig låta debatten enbart handla om
              hårdare, strängare straff.
            </seg>
            <seg xml:id="i-824e651fec006acd-0">
              I dag ser vi ett Sverige som glider alltmer isär. Vi ser hur
              klyftorna ökar och hur otryggheten ökar, och ur just ojämlikhet,
              otrygghet, missbruk och segregation föds många gånger kriminalitet.
              Därför är för oss socialdemokrater just det förebyggande arbetet
              A och O. De investeringar som man gör i förebyggande syfte har
              goda förutsättningar att tjäna in sig själva på mycket kort tid.
              Men då handlar det om en politik som ser helheten. Givetvis handlar
              det om den egna familjens möjlighet att agera, men det handlar
              också om människors grundläggande uppväxtvillkor. Det gäller också
              krav på lokalsamhället, polis, den enskilde, skolan, socialtjänst,
              näringsliv och föreningsliv.
            </seg>
            <seg xml:id="i-988275f4d92bffa4-0">
              Ju fler som engagerar sig i det förebyggande arbetet, desto bättre.
              Men det behövs också en aktiv politik med insatser mot alkohol
              och narkotika, åtgärder inom skolan och insatser inom bostads-
              och arbetsmarknadspolitiken. Det behövs ett starkt välfärdssamhälle.
              Rättsväsendet är en viktig del av vårt välfärdssamhälle.
            </seg>
            <seg xml:id="i-753538f83ee2724b-0">
              Den viktigaste och kanske också den mest grundläggande rättspolitiska
              frågan är människors tilltro till rättsväsendet, att människor
              känner att det finns en rättssäkerhet och en rättstrygghet, men
              också att det finns en effektivitet hos de rättsvårdande myndigheterna.
              Den som genomför brottet ska snabbt få en reaktion på detta, och
              straffet ska också förväntas ha en både förebyggande och avskräckande
              effekt. Just straffen speglar vilka normer och spelregler som
              finns i vårt samhälle.
            </seg>
            <seg xml:id="i-827dd34427666d1d-0">
              Det är också viktigt att vi pratar om brottsoffren. Den som råkar
              ut för ett inbrott, en stöld, en grov kränkning eller fysiskt
              våld måste kunna lita på att samhället bryr sig om det lidande,
              den ilska och den vanmakt som det innebär att bli brottsoffer.
              Därför behövs det snabbt stöd och möjlighet till upprättelse.
              Det är avgörande.
            </seg>
            <seg xml:id="i-f77d9f13c0b80ef9-0">
              Herr talman! Låt mig gå in på några frågor inom det straffrättsliga
              området. Jag ska då tala om Romstadgan, som väl kanske inte är
              något som man spontant tänker på när man pratar om straffrättsliga
              frågor.
            </seg>
            <seg xml:id="i-5850c84541ff13e0-0">
              I juni 2001 ratificerade Sverige Romstadgan. Sverige har därför
              en skyldighet att ändra sin nationella lagstiftning, så att det
              blir möjligt att lagföra personer som är misstänkta för folkmord,
              brott mot mänskligheten eller krigsförbrytelser, oavsett var brottet
              är begånget och oavsett gärningsmannens eller offrets nationalitet.
              Sverige har ännu ej ändrat sin lagstiftning, och den nuvarande
              svenska lagstiftningen vad gäller internationella brott är på
              flera punkter mycket bristfällig. Brott mot mänskligheten finns
              över huvud taget inte som brottsrubricering i svensk lag.
            </seg>
            <seg xml:id="i-265c2f5e97e383a2-0">
              År 2002 lade den socialdemokratiska regeringen fram ett betänkande
              med förslag till bland annat ny lag om internationella brott.
              Sedan dess har inget hänt. Justitiedepartementet arbetar med att
              ta fram en lagrådsremiss. Hösten 2006 fick vi höra av den moderatledda
              regeringen att lagrådsremissen skulle komma 2007. Detta löfte
              har man övergivit. I dagens betänkande står det att förslaget
              kommer 2012, vilket är tio år efter det att det ursprungliga betänkandet
              lades fram.
            </seg>
            <seg xml:id="i-05db60b638991710-0">
              Att det drar ut på tiden är allvarligt. Det kan leda till att
              svåra brott mot mänskliga rättigheter förblir ostraffade. Sverige
              kan uppfattas som en fristad för människorättsförbrytare. Dessutom
              är det pinsamt för Sveriges internationella anseende. Därför måste
              regeringen omgående återkomma med ett förslag för att implementera
              Romstadgan för den internationella brottmålsdomstolen genom ny
              lagstiftning. Det går inte att vänta till 2012.
            </seg>
            <seg xml:id="i-f7423de5d1c8ea8e-0">
              Herr talman! Så över till en annan reservation. Vi tar oss tillbaka
              till det centrala rättssamhället och hetslagstiftningen. Det går
              inte att bortse från sambandet mellan hets och våld. Genom att
              tillåta att etniska minoriteter och homosexuella utmålas som hotfulla
              eller mindre värda skapar vi ett samhällsklimat i vilket vissa
              upplever det som riktigt och rimligt att gå från ord till handling.
            </seg>
            <seg xml:id="i-e0fba316857445da-0">
              Enligt brottsbalkens kap. 29 är det en försvårande omständighet
              om syftet med ett brott är att kränka en person, en folkgrupp
              eller en annan sådan grupp av personer på grund av ras, hudfärg,
              nationellt eller etniskt ursprung, trosbekännelse, sexuell läggning
              eller annan liknande omständighet.
            </seg>
            <seg xml:id="i-0c010f22d184e37e-0">
              Vi vet att diskriminering och ojämlik behandling inte försvinner
              av sig självt. Vi vet att en lagstiftning som behandlar människor
              olika ger signaler till medborgarna att det är rätt att också
              värdera människor olika.
            </seg>
            <seg xml:id="i-04a001d00e6643ce-0">
              Transpersoner omfattas i dag inte av rättslagstiftningen trots
              att transpersoner är en av de mest utsatta grupperna i samhället
              när det gäller diskriminering, hets och hatbrott. Det vill vi
              socialdemokrater ändra på. Två av våra reservationer tillsammans
              med V och MP handlar om att transpersoner ska omfattas av hetslagstiftningen.
              Det handlar om att könsidentitet och könsuttryck ska läggas till
              i brottsbalkens bestämmelser om hets mot folkgrupp i 16 kap. 8
              § och att straffskärpningsreglerna i 29 kap. vidgas så att det
              ses som en försvårande omständighet om syftet med ett brott är
              att kränka en person på grund av personens könsidentitet eller
              könsuttryck.
            </seg>
            <seg xml:id="i-5b86659b9cdffc38-0">
              Det behöver göras betydligt mer för transpersoners situation.
              Det handlar bland annat om förändringar i namnlagen och resurser
              till vård utifrån behov.
            </seg>
            <seg xml:id="i-50828418c7e6e0f7-0">
              Könstillhörighetsutredningen lade fram sitt förslag 2007. Det
              finns en del i förslaget som man ska vara kritisk mot, till exempel
              att könskörtlar måste avlägsnas vid ändring av könstillhörighet,
              men det är viktigt att regeringen kommer fram med ett förslag.
              Vi behöver modernisera lagstiftningen vad gäller detta. Det är
              anmärkningsvärt att regeringen sedan 2007 inte visat minsta intresse
              av att lägga fram några förslag till förändringar i dessa lagstiftningar.
            </seg>
            <seg xml:id="i-710d1d6eaba379fc-0">
              Herr talman! Utsattheten har många ansikten. Vi socialdemokrater
              anser att de sexuella övergreppen mot flickor och kvinnor är ett
              av våra största samhällsproblem. I regeringsställning införde
              vi både en ny lag mot sexköp och lagen mot människohandel. Vi
              införde ett nytt besöksförbud som gäller i det gemensamma hemmet,
              och vi utvidgade de brott som ska bedömas som våldtäkt till att
              omfatta fler situationer. Många ytterligare förändringar gjordes
              för att stärka flickors och kvinnors integritet och skydd mot
              brott och utnyttjande. Bland annat införde vi ett särskilt brott
              om våldtäkt mot barn. Vi anser dock att det inte räcker. Det är
              ett område som man hela tiden måste titta på.
            </seg>
            <seg xml:id="i-88f4ede2805fb331-0">
              Efter en mandatperiod som varit tom på väl avvägda och skarpa
              förslag när det gäller straffrättsliga frågor på detta område
              måste vi gå vidare. Sverige får inte hamna i ett vakuum när det
              gäller att värna personers sexuella integritet och brottsoffers
              säkerhet. Flickor och kvinnor behöver ett bättre skydd mot grova
              sexuella kränkningar. Därför vill vi att det införs ett nytt brott,
              synnerligen grov våldtäkt med straffskala sex till tio år.
            </seg>
            <seg xml:id="i-469eb42282ed1e5b-0">
              Vi har också en reservation om straff för köp av sexuella tjänster.
              Vi anser att dagens straffnivå är för låg om man ser till brottets
              allvar. Att utnyttja en annan person genom sexköp är helt oacceptabelt,
              och det måste markeras i lagstiftningen. Vi har därför under några
              år drivit frågan om att höja straffmaximum för sexköp från fängelse
              i sex månader till fängelse i ett år. En utredning är klar, och
              jag hoppas att den snart ligger på riksdagens bord så att vi får
              se förslaget och kan höja straffmaximum.
            </seg>
            <seg xml:id="i-37e8e19e5a6f62ec-0">
              Herr talman! Att alla människor ska kunna känna trygghet i vardagen
              och slippa känna rädsla för att utsättas för brott är en självklarhet.
              Vårt öppna samhälle bygger på demokratiska värderingar om lika
              människovärde och ömsesidig respekt. Därför kan brott aldrig accepteras.
            </seg>
            <seg xml:id="i-db6582eb8dd7183e-0">
              Det måste finnas en helhetssyn när man tittar på de straffrättsliga
              frågorna. Det saknar vi socialdemokrater i dag. Vi vill se en
              rättskedja som håller ihop. Vi vill se en polisorganisation som
              är effektiv. Det går dock inte att ensidigt satsa på polisen,
              även om vi inte har varit emot denna satsning. En satsning på
              polisen leder förhoppningsvis till att fler brott utreds och lagförs,
              och då måste man se till hela rättskedjan, det vill säga åklagare,
              domstolsväsen och kriminalvård. Det saknar vi i dag när vi tittar
              på detta. Utan denna helhetssyn får vi ingen rättssäkerhet och
              rättstrygghet.
            </seg>
            <seg xml:id="i-0b631a985f3a8da9-0">
              Det är viktigt att bekämpa brott men också de sociala orsakerna
              bakom brotten. En satsning på att förebygga brott är framför allt
              en satsning på ett starkt välfärdssamhälle.
            </seg>
          </u>
          <note type="speaker" xml:id="i-29cde057e9815a0e-0">
            Anf. 30 MARIA FERM (MP):
          </note>
          <u who="maria_ferm_5a996c" next="cont" xml:id="i-e1a1e23d5a70abb6-0">
            <seg xml:id="i-a2fb19079cd85a76-0">
              Herr talman! Miljöpartiet står givetvis bakom alla sina reservationer
              i betänkandet, men för att vinna tid yrkar jag bifall endast till
              reservation 14 om att införa ett tortyrbrott i svensk lagstiftning.
              Under utskottsbehandlingen missade Miljöpartiet att stödja reservation
              12 om att implementera Romstadgan. Jag passar därför på att yrka
              bifall även till denna reservation.
            </seg>
            <seg xml:id="i-4e922e91d132d6f1-0">
              Jag ska ta upp bakgrunden till några av våra reservationer. Jag
              börjar med möjligheten för transpersoner att ingå i hetslagstiftningen,
              vilket Kerstin nyss tog upp. Miljöpartiet har motionerat i denna
              fråga i ett flertal år och tycker att en lagändring bör komma
              till stånd inom kort.
            </seg>
            <seg xml:id="i-3216b1386ca03498-0">
              Sverige har formellt sett ett av världens bästa skydd mot hatbrott.
              Det vill säga att vi är ett av de länder i världen där enskilda
              som utsätts för våld och andra övergrepp på grund av sin religion,
              etnicitet eller sexuella läggning vet att den som begår brott
              mot dem eller diskriminerar dem kommer att straffas. Riksdagen
              har således kriminaliserat hets mot folkgrupp och olaga diskriminering
              och har dessutom i brottsbalken infört en särskild regel om att
              den som begår brott mot en person på grund av dennes religion,
              etnicitet eller sexuella läggning ska bestraffas extra hårt.
            </seg>
            <seg xml:id="i-2b2ac35f02121163-0">
              Skyddet för homo- och bisexuella har genomförts successivt i
              svensk lag och har ett mycket stort stöd hos befolkningen. Skyddet
              mot övergrepp på grund av personers sexuella läggning har det
              tagit tid att utveckla, och det har inte alltid haft allas stöd.
              Till exempel finns det än i dag två partier i riksdagen som tar
              avstånd från homosexuellas rätt att ingå äktenskap och att adoptera.
            </seg>
          </u>
          <note xml:id="i-ac9e82ac5e339a62-0">
            Antalet homofobiska hatbrott har av Brottsförebyggande rådet
            beräknats till 12 000 år 2006, 17 000 år 2007 och likaledes 17
            000 år 2008. Trenden är alltså inte minskande.
          </note>
          <u who="maria_ferm_5a996c" prev="cont" xml:id="i-89894f5b3d7900d5-0">
            <seg xml:id="i-b1000936b4281ad0-0">
              Skyddet för transsexuella, transpersoner och andra som inte uttrycker
              sitt kön på sätt som anses vara förenliga med vissa normer är
              minst sagt underutvecklat i Sverige. Transpersoner inkluderas
              inte i begreppet sexuell läggning sådant det används i lagstiftningen
              då att vara en transperson inte är en sexuell läggning. En transperson
              kan vara hetero-, bi- eller homosexuell. Det handlar om personer
              som har en könsidentitet som helt eller delvis skiljer sig från
              normerna i samhället för hur en man eller kvinna förväntas vara.
            </seg>
            <seg xml:id="i-65c85764de5db2cc-0">
              Samhället ska upprätthålla lag och ordning. Man ska garantera
              allas rätt till skydd för sitt privatliv rätten att bejaka sig
              själv och vara den man är utan att utsättas för övergrepp av andra
              eller utsätta andra för övergrepp. Detta skydd gäller för alla
              i Sverige oavsett om personen är man eller kvinna eller ser ut
              som en man men biologiskt sett är en kvinna. Det gäller oavsett
              om det är en man som klär sig som en kvinna eller om det är en
              kvinna som inte vill vara vare sig man eller kvinna. Rätten att
              få definiera sig själv måste alltid tillhöra individen inte hennes
              omgivning eller samhället, och det är vår skyldighet som lagstiftare
              att värna detta.
            </seg>
            <seg xml:id="i-afe80018fc41b3fa-0">
              Inte minst unga transpersoner är en grupp som är särskilt utsatt
              för diskriminering och särbehandling. Den diskriminering som förekommer
              medför alltför ofta psykisk ohälsa. Detta styrks inte bara av
              egna berättelser utan också av till exempel Folkhälsoinstitutets
              rapport från 2005, som visar att 27 procent av alla transpersoner
              i åldern 1629 år någon gång har försökt ta sitt liv. I Sverige
              anmälde 30 personer år 2009 att de utsatts för ett transfobiskt
              brott. Trenden är ökande, och det finns skäl att anta att mörkertalet
              är väldigt stort. Det är fortfarande till stor del tabubelagt
              med ett sådant könsuttryck eller att ge uttryck för en sådan sexuell
              identitet.
            </seg>
            <seg xml:id="i-a92e81c42f8fd386-0">
              Mängden personer som anmäler brott är i sig inte relevant. Det
              relevanta är att det i dag inte finns något rättsligt skydd som
              gäller hatbrott mot dessa personer, och det är en brist som riksdagen
              måste åtgärda.
            </seg>
            <seg xml:id="i-4206617e6c6030e0-0">
              Herr talman! Jag vill också beröra det som förs fram i reservation
              14 om att införa tortyr som brottsrubricering i Sverige. Miljöpartiet
              har motionerat om detta. År 1984 antog FN konventionen mot tortyr
              och annan grym, omänsklig och förnedrande behandling eller bestraffning
              tortyrkonventionen, som den kallas i folkmun. Även andra internationella
              deklarationer och konventioner, till exempel den europeiska konventionen
              om skydd för de mänskliga rättigheterna och de grundläggande friheterna,
              Europakonventionen, förbjuder tortyr.
            </seg>
            <seg xml:id="i-bd31f87bd4b0ae95-0">
              Både enligt tortyrkonventionen och enligt flera andra konventioner
              är det en folkrättslig princip att stater inte får återsända personer
              till ett land där personen i fråga riskerar att utsättas för tortyr
              eller annan grym och omänsklig behandling eller bestraffning.
              Principen har utvecklats till internationell sedvanerätt. Det
              innebär att alla stater är bundna av den oavsett om de har ratificerat
              konventionerna eller inte.
            </seg>
            <seg xml:id="i-8571e66b8927e35d-0">
              I Sverige finns i dag inget brott som heter tortyr, och den som
              har gjort sig skyldig till tortyr kan inte dömas för det i svensk
              domstol. Grov misshandel, människorov, olaga tvång, olaga hot,
              våldtäkt eller grov våldtäkt är de brottsrubriceringar som brukar
              användas, men det ger upphov till tolkningsproblem av samma slag
              som de som ledde till att brottsrubriceringen kvinnofridskränkning
              infördes i svensk lagstiftning. Exempelvis är preskriptionstiderna
              för de olika brotten olika och mycket korta. Brottsrubriceringen
              kvinnofridskränkning utgår från det systematiska i brottet i stället
              för enskilda separata händelser, på samma sätt som tortyr skiljer
              sig från ett antal separata händelser just på grund av den systematiska
              kränkning som pågår.
            </seg>
            <seg xml:id="i-94ae1e72da56c6f6-0">
              Enligt tortyrkonventionen ska staterna kriminalisera tortyrbrottet.
              Sverige har ratificerat tortyrkonventionen men inte infört en
              särskild straffbestämmelse om tortyr i svensk lag. FN:s tortyrkommitté
              har rekommenderat att Sverige ska införa ett sådant brott i svensk
              lag. För att kunna bekämpa tortyr måste de personer som har gjort
              sig skyldiga till det naturligtvis kunna ställas inför rätta för
              det, även i Sverige. Det räcker inte med att det är förbjudet
              enligt regeringsformen och Europakonventionen, som i sig är svensk
              lag. Om det inte finns någon straffbestämmelse kan ju inte människor
              åtalas och fällas för det.
            </seg>
            <seg xml:id="i-a85bd9ed4d9c6296-0">
              Sverige har hög svansföring just när det gäller respekten för
              de mänskliga rättigheterna. Trots detta har Sverige tolv gånger
              kritiserats av FN:s kommitté mot tortyr, Committee Against Torture,
              CAT, och ligger därmed högst i ligan av kritiserade länder. Vi
              är alltså det land som är världsledande i att ha fått kritik när
              det gäller tortyr.
            </seg>
            <seg xml:id="i-c6ea940e5edfb541-0">
              Kritiken mot Sverige beror inte på att folk har torterats i svenska
              fängelser utan på att Sverige har avslagit ansökningar om asyl
              i fall där FN:s kommitté mot tortyr har haft en annan uppfattning
              om risken för tortyr vid tvångsavvisning. Sverige har alltså skickat
              tillbaka människor till länder där de har riskerat tortyr.
            </seg>
            <seg xml:id="i-ea517c24253556e2-0">
              Sverige har också använt så kallade diplomatiska garantier för
              att återsända asylsökande till länder där tortyr är vanligt. Det
              är ett mycket tvivelaktigt sätt att utvisa människor, i synnerhet
              som det inte finns några garantier för att de diplomatiska garantierna
              ska fungera i verkligheten.
            </seg>
            <seg xml:id="i-b7d9871a21efafe6-0">
              I kampen mot terrorismen och i de krig som på senare år har utspelats
              i till exempel Afghanistan och Irak har vi tyvärr fått se allt
              fler alarmerande bevis på att även demokratiska och västerländska
              militärer och också privata säkerhetstjänster använder grov misshandel,
              sexuell förnedring, elchocker och skenavrättningar under förevändning
              att ändamålet helgar medlen. Att kalla detta för något annat än
              tortyr, som vi numera borde förknippa med medeltiden, skulle vara
              grovt felaktigt.
            </seg>
            <seg xml:id="i-c4243ab4b1fda8b6-0">
              Tortyr innebär ett medvetet och överlagt angrepp på en människas
              psyke, kropp och värdighet, och att individer utsätts för olaglig
              och oförsvarlig fysisk och psykisk smärta och förödmjukelse. Därför
              bör ett särskilt tortyrbrott ingå i svensk lag.
            </seg>
          </u>
          <note xml:id="i-4667a08d93d81093-0">
            I motionerna 222 och 400 yrkas att bestämmelserna om hets mot
            folkgrupp även ska omfatta den som hotar eller uttrycker missaktning
            för en grupp av personer med anspelning på deras könsuttryck eller
            könsidentitet. Därtill yrkas att straffskärpningsregeln i 29 kap.
            2 § sjunde stycket i brottsbalken ska ändras, så att det ses som
            en försvårande omständighet om syftet med brottet är att kränka
            en person på grund av dennes könsidentitet och könsuttryck.
          </note>
          <note type="speaker" xml:id="i-be7399f243d46d13-0">
            Anf. 31 KENT EKEROTH (SD):
          </note>
          <u who="kent_ekeroth_fa6033" xml:id="i-ae590d5b9dfdb2d3-0">
            <seg xml:id="i-7b013635c94f75c5-0">
              Herr talman! Rörande det straffrättsliga området har SD lagt
              fram förslag om införande av riktiga livstidsstraff, generella
              straffskärpningar för brott mot liv och hälsa samt borttagande
              av den så kallade mängdrabatten. Dessa har inte hörsammats av
              de andra partierna, som uppenbarligen anser att de straff vi i
              dag har för våldsbrott är tillfredsställande och att den så kallade
              mängdrabatten för brott är försvarlig. Men det är väl heller ingen
              nyhet att SD har en annan syn på brott och straff än övriga partier
              i den här församlingen.
            </seg>
            <seg xml:id="i-9b054d0f467a43e0-0">
              Utöver detta har vi stött andra motioner, då vi inte är bundna
              av något block utan kan och kommer att stödja motioner från enskilda
              riksdagsledamöter eller vad det må vara så länge vi anser att
              de är i linje med vår politik.
            </seg>
            <seg xml:id="i-0d5d075e24591a17-0">
              Exempel på sådana motioner, som även dessa inte fick något majoritetsstöd,
              ofta inte ens något stöd från de egna partierna, är kriminalisering
              av barn- och skenäktenskap, införandet av en ny straffnivå för
              våldtäkt, nämligen synnerligen grov våldtäkt, skyldighet för rattfylleridömda
              att delta i konfrontationer med offer för rattfylleribrott och
              förlängning av strafftiden när brottet har koppling till organiserad
              brottslighet.
            </seg>
            <seg xml:id="i-57c8425718fe7b5a-0">
              Men speciellt en motion sticker ut, nämligen den om kriminalisering
              av deltagande i militära operationer utomlands. Där handlar det
              om att ge rättsväsendet möjligheter att vidta åtgärder mot personer
              som åker till exempelvis Afghanistan eller Pakistan för att delta
              i läger där man tränas för att bygga bomber och utföra terrorattacker
              och i gerillakrigföring, med andra ord terroristläger. Säpo angav
              självt i sin rapport att folk med denna typ av träning som kommer
              till Sverige utgör det största inhemska hotet. Trots detta var
              det inget annat parti än Sverigedemokraterna som röstade för denna
              motion i utskottet. Detta var två dagar efter att terrordådet
              i Helsingfors den 11 december utfördes. Inte ens i ljuset av detta
              dåd kunde något av de andra partierna förmå sig att vidta snabba
              åtgärder för att täppa till detta hål i svensk lagstiftning. Det
              tycker vi är beklagligt.
            </seg>
            <seg xml:id="i-9987d3c555f3e729-0">
              Vi ställer oss bakom alla våra reservationer, men yrkar bifall
              till följande: reservationerna 5, 6, 9, 15, 16 och 2127.
            </seg>
          </u>
          <note type="speaker" xml:id="i-e1c61045844e4f01-0">
            Anf. 32 JENS HOLM (V):
          </note>
          <u who="jens_holm_9bd66a" xml:id="i-5581cb906a98efc6-1">
            <seg xml:id="i-b41609c5e934234a-0">
              Herr talman! Detta är ett viktigt ärende. Det kan man se inte
              minst på det stora antalet motioner. Det handlar om drygt 100
              motionsyrkanden och 32 reservationer. Jag vill redan nu säga att
              Vänsterpartiet står bakom alla våra reservationer som vi har lämnat
              i utskottet, men av tidsskäl vill jag här yrka bifall endast till
              reservation 3.
            </seg>
            <seg xml:id="i-006a5eb50c453653-0">
              Reservation 3 handlar om att vi vill skärpa straffen vid kränkning
              på grund av könsidentitet. Det handlar om transpersoners utsatthet
              i samhället. Precis som Maria Ferm från Miljöpartiet tidigare
              anförde ser vi att hatbrotten mot homosexuella och transpersoner
              räknas i tusental. Tyvärr är det här ingenting som minskar, trots
              informationskampanjer och en ökad medvetenhet i samhället. Tvärtom
              ökar brottsligheten mot transpersoner och homosexuella. Det är
              förstås oacceptabelt. Just transpersoner omfattas i dag inte av
              hetslagstiftningen. Därför tycker vi att just reservation 3 är
              så viktig att bifalla, så att vi kommer till rätta med den bristen.
            </seg>
            <seg xml:id="i-d1d5691f0d9f6baf-0">
              Jag tycker också att reservation 1 är viktig. Maria Ferm har
              redan pratat om den. Den är kopplad till den här problematiken.
              Det handlar om att vi vill ha en översyn av hela hetslagstiftningen.
              Vi vet att hot och hets ofta sedan också leder till direkt våld.
              Om vi kan skärpa lagen kommer vi också förhoppningsvis att kunna
              komma till rätta med det ökade antalet hatbrott mot homosexuella.
            </seg>
            <seg xml:id="i-ca0116e7038e51af-0">
              Men det räcker inte med att bara skärpa lagarna. Vi behöver göra
              mycket mer från den här talarstolen och den här församlingen,
              från regeringen, från alla våra kommuner och landsting ja, på
              alla nivåer i samhället måste vi jobba aktivt med att ändra värderingarna
              gentemot minoriteter i samhället, gentemot homosexuella och transpersoner,
              så att det blir en självklarhet för en person att helt enkelt
              kunna få älska precis den man vill och veta att det inte finns
              det minsta problem i samhället för att man känner på det viset.
              Man ska kunna känna sig helt trygg på sin arbetsplats, på skolan
              och när man är ute på kvällen. Tyvärr ser det inte ut så i dag.
              Genom skärpning av lagar kan vi nå en bit, men det viktigaste
              är ändå att jobba med värderingarna och att jobba direkt med de
              människor som känner sig hotade och diskriminerade.
            </seg>
            <seg xml:id="i-4227e926fac15bd9-0">
              Jag skulle också vilja ta upp reservation 12, som är väldigt
              viktig. Den handlar om att implementera Romstadgan. Kerstin Haglö
              från Socialdemokraterna har redan pratat en del om denna. Det
              handlar om den svenska lagstiftningen vad gäller olika brott mot
              folkrätten: krigsförbrytelser, tortyr och så vidare.
            </seg>
            <seg xml:id="i-3f98e3beb7d81074-0">
              Vi har en regering som är väldigt snabb att skärpa lagarna vad
              gäller till exempel ungdomar som fildelar på nätet. Då kommer
              man med Ipredlagen och FRA. Nu ska man komma med datalagringsdirektivet
              också; man ska kunna kontrollera all vår datakommunikation: vilka
              vi ringer och sms:ar till och vad vi gör på nätet. Vi har en regering
              som också är väldigt snabb att ingå internationella avtal för
              att begränsa användningen av Internet. Jag tänker nu på ACTA-avtalet.
              Det är en viktig prioritering för regeringen. Men när det gäller
              att skärpa lagarna för något av det vidrigaste som sker i världen,
              nämligen folkrättsbrott, då gör regeringen väldigt lite, kanske
              faktiskt ingenting alls.
            </seg>
            <seg xml:id="i-6fa38925354fe5d6-0">
              Det kom en utredning för snart tio år sedan, Internationella
              straffrättsutredningen, som lade fram flera förslag. Sverige skulle
              skärpa sin lagstiftning på det här området. Men än så länge gör
              regeringen ingenting, trots Amnestys protester, juristers påpekanden
              och motioner från oss rödgröna.
            </seg>
            <seg xml:id="i-38b96914fdf1f1c8-0">
              Vi rödgröna vill ha en bättre lagstiftning kring brott mot folkrätten.
              Som det ser ut i dag är regleringen kring folkrättsbrott otydlig,
              och lagarna är svårtillämpade. Därför måste vi få nya lagar för
              kriminalisering och lagföring, så att vi kan döma folk som begår
              brott mot folkrätten.
            </seg>
            <seg xml:id="i-af7bf2cb45200d2b-0">
              Vi har i Sverige en 45 år gammal lag som rör folkmord. Det här
              är inte i linje med de internationella konventioner som Sverige
              har skrivit under. Till exempel är det egentligen inte kriminaliserat
              att uppmana till folkmord. Det är någonting som vi genom den här
              reservationen vill komma till rätta med.
            </seg>
            <seg xml:id="i-91c2deb1d2ad8cc5-0">
              Maria Ferm pratade helt korrekt här tidigare om bristerna i de
              svenska lagarna vad gäller tortyr. Vi i Sverige har inte kriminaliserat
              tortyr; det faller under andra lagparagrafer. Det är en stor brist.
              Trots det har vi skrivit under FN:s tortyrkonvention. Det gjorde
              vi för drygt 20 år sedan. För några år sedan kom FN:s kommitté
              mot tortyr med väldigt hård kritik mot Sverige. Här bör vi också
              skärpa lagstiftningen.
            </seg>
            <seg xml:id="i-1ac1b500346e7a87-0">
              Vi tar upp en del andra områden också i vår reservation. Det
              handlar om utomrättslig avrättning, påtvingat försvinnande och
              så vidare. Där behöver vi också skärpa lagarna. Reservation 12
              är otroligt viktig, och det har redan yrkats bifall till den.
            </seg>
          </u>
          <note type="speaker" xml:id="i-258c31b43ccb9087-0">
            Anf. 33 PATRICK RESLOW (M):
          </note>
          <u who="patrick_reslow_69479b" xml:id="i-36f8ced5d14c4169-0">
            <seg xml:id="i-e2fdf9a265a65f78-0">
              Herr talman! En grundläggande förutsättning för varje demokratisk
              stat är ett välfungerande och effektivt rättsväsen. När människans
              frihet hotas av brottslighet och otrygghet är det viktigt att
              rättsväsendet agerar med kraft och ger gott stöd åt dem som drabbats.
              Förutsättningarna för detta har också tydligt förbättrats under
              alliansregeringen. Rättsväsendet har förstärkts genom kraftiga
              satsningar till såväl polis som åklagare och kriminalvård. Allt
              fler brott utreds och klaras upp. Polisen har blivit mer synlig
              på gator och torg och människor upplever större trygghet i dag
              än för fyra år sedan. Under innevarande mandatperiod är fler reformer
              på området att vänta. Ambitionsnivån ska höjas och rättstryggheten
              stärkas ytterligare.
            </seg>
            <seg xml:id="i-77c90435518ad566-0">
              Utgångspunkten för Alliansens rättspolitik är att brott aldrig
              ska löna sig. Detta förutsätter inte bara väl fungerande brottsförebyggande
              åtgärder, såsom samverkan mellan olika myndigheter och med ideella
              föreningar samt bekämpandet av arbetslöshet och utanförskap i
              form av upprätthållandet av arbetslinjen utan också tydliga och
              bestämda reaktioner på kriminella gärningar. I takt med att våldet
              blir grövre måste också samhället reagera i form av skärpta straff.
              Det får aldrig råda någon tvekan om att kriminella gärningar medför
              konsekvenser.
            </seg>
            <seg xml:id="i-9a39719bd400118f-0">
              Herr talman! I det nu aktuella betänkandet behandlar vi ett antal
              motioner från den allmänna motionstiden hösten 2010. Utskottet
              har tagit ställning till drygt 100 motionsyrkanden om straffrättsliga
              frågor av varierande innehåll, såsom narkotikabrott, sexualbrott,
              mängdbrott, trafikbrott, straffmätning och påföljder. Utskottet
              föreslår att samtliga motionsyrkanden avslås, inte för att det
              inte skulle vara viktiga och intressanta frågor som lyfts fram,
              utan främst för att gällande regelverk redan är ändamålsenligt
              eller att det redan pågår utrednings- och beredningsarbete på
              de berörda områdena. Det finns inga möjligheter att i detalj redogöra
              för samtliga ställningstaganden i detta anförande, men jag skulle
              ändå vilja säga några ord om några av de områden som lyfts fram
              i motionerna.
            </seg>
            <seg xml:id="i-1a6328d2d93a6d99-0">
              Låt mig börja med frågan om påföljder.
            </seg>
            <seg xml:id="i-e8e76993ca5b0baa-0">
              Under våren 2010 beslutade riksdagen om skärpta straff för grova
              våldsbrott. Det var ett led i alliansregeringens tydliga reformering
              av det svenska påföljdssystemet. Det var också ett sätt att hantera
              brottslighet som tenderar att bli allt grövre. Samhällets syn
              på denna typ av brottslighet måste enligt Alliansregeringen återspeglas
              i påföljderna. Beslutet innebar rent konkret att straffen för
              grova våldsbrott skärptes generellt samt att straffen för återfall
              i brottslighet höjdes. Det infördes också en ny brottsrubricering
              synnerligen grov misshandel med påföljden fängelse i lägst fyra
              och högst tio år. Vidare skärptes minimistraffen för grov utpressning
              och grovt vållande till annans död från fängelse i sex månader
              till fängelse i ett år. Försvårande och förmildrande omständigheter
              gavs ett ökat genomslag vid straffvärdesbedömningen av brott i
              allmänhet. En sådan försvårande omständighet är brottslighet i
              organiserad form eller systematisk eller särskilt planerad brottslighet.
              Ett annat exempel på brott som kan läggas till grund för den skärpta
              straffvärdesbedömningen är olaga hot. Just olaga hot är ett av
              de brott som om det förekommit vid upprepade tillfällen mot en
              och samma person kan utgöra det nya brottet olaga förföljelse
              med fängelse i högst fyra år som påföljd.
            </seg>
            <seg xml:id="i-a2a0a7331b4feba2-0">
              Alliansregeringen har också vidtagit åtgärder för att se över
              påföljdssystemet i stort. Sedan juni 2009 pågår en utredning med
              uppdrag att göra en översyn av påföljdssystemet för såväl vuxna
              som unga lagöverträdare. Utredaren ska bland annat analysera och
              vid behov föreslå ändringar av bestämmelserna vad avser innehåll,
              betydelse vid straffmätningen och påföljdsvalet samt för meddelande
              av påföljdseftergift.
            </seg>
            <seg xml:id="i-302df6778bd3833a-0">
              I uppdraget ingår också att utreda den flerfaldiga brottsligheten
              och vid behov lämna förslag på mer effektiva åtgärder. Utredaren
              ska också ta ställning till vilken betydelse upprepad brottslighet
              ska tillräknas vid påföljdsvalet samt analysera frågan om påföljd
              för flerfaldig brottslighet.
            </seg>
            <seg xml:id="i-44350262b5b0ed75-0">
              Några motionärer har i fråga om unga lagöverträdare pekat på
              att bötesstraffet för ungdomar inte fyller någon funktion, då
              bötesbeloppet kan betalas av föräldrar eller andra och således
              motverka sitt syfte. Likaså kan bötesstraff för ungdomar enligt
              motionärerna leda till skulder som motverkar det individualpreventiva
              syftet. Dessa frågor är föremål för analys i Påföljdsutredningen,
              som också har att utreda bötesstraffet för ungdomar samt i övrigt
              se över påföljderna för unga lagöverträdare. I detta uppdrag ligger
              till exempel en översyn av påföljden ungdomstjänst. Uppdraget
              ska redovisas senast den 31 maj 2012.
            </seg>
            <seg xml:id="i-0c0aa839729335f6-0">
              I detta sammanhang finns också skäl att framföra att alliansregeringen
              anser att få uppgifter är mer angelägna än att förebygga brott
              och minimera återfall bland unga lagöverträdare. Regeringen anförde
              i budgetpropositionen för 2011 att man med tidiga och tydliga
              åtgärder mot ungdomsbrottsligheten i dag kan motverka morgondagens
              problem. Ju tidigare samhället reagerar när unga är på väg i en
              negativ riktning, desto större är möjligheterna att bryta denna
              utveckling. Dessa möjligheter måste samhället ta till vara. Problem
              i skolan, missbruk av alkohol eller narkotika är ofta orsaker
              till att unga begår brott. Just därför är det viktigt med ett
              nära och bra samarbete mellan föräldrar, polisen, skolan, socialtjänsten
              och andra lokala aktörer. Ett annat led i detta arbete är till
              exempel åtgärder som dels kan förhindra rekrytering till kriminella
              grupperingar, dels kan underlätta avhopp från sådana grupperingar.
            </seg>
            <seg xml:id="i-a1696025c74366d6-0">
              Alliansregeringen har alltså redan genomfört en rad reformer
              i syfte att skärpa straffen för grova brott och att förstärka
              det brottsförebyggande arbetet, särskilt i syfte att bekämpa ungdomsbrottsligheten.
              Dessutom pågår en omfattande översyn av påföljdssystemet. Det
              finns därför ingen anledning att föregripa detta arbete, och av
              den anledningen föreslås att motionerna på detta område avslås.
            </seg>
            <seg xml:id="i-2f4b488801d25109-0">
              Herr talman! Ett antal motioner behandlar frågan om skärpta straff
              för sexualbrott, såsom våldtäkt och våldtäkt mot barn. Det har
              vi hört om tidigare här i talarstolen. En del motionärer efterlyser
              att våldtäktsbrottet ska få samma konstruktion som misshandelsbrottet,
              det vill säga att det införs en ny brottsrubricering benämnd synnerligen
              grov våldtäkt samt att denna medför skärpt påföljd. I detta sammanhang
              finns anledning att understryka att våldtäkt och grov våldtäkt
              utgör mycket allvarliga våldsbrott. Straffet för grov våldtäkt
              har också höjts i samband med den ovan nämnda straffskärpningen
              för grova våldsbrott. Därmed uppfyller gällande rätt redan de
              önskemål som motionärerna för fram. Det finns därför ingen anledning
              att införa en ny brottsrubricering, utan gällande straffskala
              kan användas i det syftet.
            </seg>
            <seg xml:id="i-6b70f3ed4f4fc409-0">
              I Sexualbrottsutredningens betänkande, som överlämnades till
              regeringen i oktober 2010, föreslås ytterligare åtgärder, inte
              minst berörs tillämpningsområdet för brottet våldtäkt mot barn.
              Betänkandet bereds för närvarande inom Regeringskansliet. Likaså
              ska tillämpningen av straffbestämmelsen om kontakt med barn i
              sexuellt syfte följas upp i enlighet med proposition 2008/09:149.
              Därmed är de delarna också uppfyllda.
            </seg>
            <seg xml:id="i-15141bf6f1dab84f-0">
              Herr talman! I avsnittet trafikbrott behandlas motionsförslag
              om straffskärpningar för rattfylleri, lagstiftning mot eftersupning,
              gemensamma promillegränser i hela EU samt beslagtagande av fordon
              som använts vid olovlig körning. Vad gäller straffskärpningar
              för rattfylleri har straffbestämmelserna i brottsbalken förtydligats
              så att återfall i brott ska leda till straffskärpningar. Vidare
              har regeringen föreslagit lagstiftning som innebär krav på alkolås
              under de närmaste åren för den som dömts för rattfylleri. Regeringen
              arbetar också för att promillegränserna ska sänkas inom hela EU.
              Likaså har Justitiedepartementet för avsikt att utreda möjligheterna
              att förverka fordon.
            </seg>
            <seg xml:id="i-8cb3f46b56c98993-0">
              Herr talman! Det finns också anledning att understryka vikten
              av att fortsätta kampen mot människohandel, narkotikabrott och
              annan organiserad brottslighet. Kampen mot den organiserade brottsligheten
              ska föras på bred front, i hela landet, och för polisens del involvera
              såväl lokala som nationella resurser. Samverkan, uthållighet och
              flexibilitet är några av de ledord som måste styra det fortsatta
              arbetet. Det är också viktigt att öka det internationella samarbetet
              kring dessa frågor. I detta avseende är EU en synnerligen viktig
              arena. Den grova organiserade brottsligheten är många gånger gränsöverskridande
              och en nära samverkan med andra länder är en förutsättning för
              en effektiv brottsbekämpning. Den verksamhet som den särskilda
              aktionsgruppen mot människohandel bedriver inom ramen för Östersjösamarbetet
              ska här särskilt lyftas fram.
            </seg>
            <seg xml:id="i-008b18e8c03bc945-0">
              Herr talman! Avslutningsvis skulle jag vilja kommentera de motioner
              som berör barn- och tvångsäktenskap, inte minst för att jag själv
              känner starkt engagemang i de frågorna.
            </seg>
            <seg xml:id="i-405fdf0af7e3c210-0">
              Vare sig tvångs- eller barnäktenskap är förenligt med den svenska
              rättsordningen. Trots detta inträffar det att unga människor i
              Sverige i de flesta fall unga kvinnor tvingas ingå äktenskap mot
              sin vilja. I maj 2010 gavs en särskild utredare i uppdrag att
              närmare undersöka ett stärkande av skyddet mot barn- och tvångsäktenskap.
              Syftet med denna utredning är dels att kartlägga omfattningen
              av tvångs- och barnäktenskap i Sverige, dels att utreda vilka
              det är som drabbas och vad som ligger till grund för den uppkomna
              situationen. Vidare åligger det utredaren att göra en samlad översyn
              av relevant straffrättslig, civilrättslig och internationell privaträttslig
              lagstiftning samt att återkomma med förslag på nödvändiga författningsändringar.
              Av direktiven framgår att utredaren ska göra en fördjupad analys
              av förutsättningarna att införa straffbestämmelser gentemot barn-
              och tvångsäktenskap. I det senare fallet ska oavsett utredarens
              slutsatser ett förslag till en straffbestämmelse dessutom utformas.
              Det är med andra ord en omfattande utredning som pågår, och uppdraget
              ska redovisas i maj 2012. Det finns därför ingen anledning att
              i nuläget föregripa denna utredning.
            </seg>
          </u>
          <note xml:id="i-41ab76dc6410cf6f-0">
            Herr talman! I anledning av det nu anförda yrkar jag bifall till
            utskottets förslag.
          </note>
          <note xml:id="i-02d088f87e8b74f1-0">
            I detta anförande instämde Krister Hammarbergh och Ulrika Karlsson
            i Uppsala (båda M).
          </note>
          <note type="speaker" xml:id="i-13750907ede7f572-0">
            Anf. 34 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-2">
            <seg xml:id="i-4cb8abd8a4c1d2a2-0">
              Herr talman! Jag sade i mitt anförande att samhället måste markera
              tydligare mot de allra grövsta övergreppen mot våra kvinnor och
              framför allt flickor och att vi vill ha en ny brottsrubricering.
            </seg>
            <seg xml:id="i-62ac48053503cb59-0">
              Patrick Reslow tog upp detta i sitt anförande och talade om synnerligen
              grov våldtäkt som skulle kunna ge ett straff på mellan sex och
              tio år. Detta finns i vår reservation, och det är ett krav som
              vi har drivit ett bra tag. Patrick Reslow svarar att reservationen
              är tillgodosedd. Jag vill gärna ha ett svar från Patrick på vad
              han menar med detta.
            </seg>
            <seg xml:id="i-db144de4f4f62a4d-0">
              Patrick tog själv upp att riksdagen har fattat beslut om att
              skärpa straff för allvarliga våldsbrott. Ja, men det märkliga
              med dessa förändringar är att regeringen helt har missat ett av
              de allra viktigaste områdena att reformera straffen när det gäller
              sexuellt våld mot kvinnor. Därför menar vi att det finns anledning
              att tydligare markera att våldtäkt är ett allvarligt brott. Därför
              bör det på samma sätt som när det gäller misshandel införas en
              särskild straffskala för synnerligen grov våldtäkt. Vi måste våga
              kalla brott vid dess rätta namn.
            </seg>
          </u>
          <note type="speaker" xml:id="i-caff055d94fd5648-0">
            Anf. 35 PATRICK RESLOW (M) replik:
          </note>
          <u who="patrick_reslow_69479b" xml:id="i-36f8ced5d14c4169-1">
            <seg xml:id="i-b8530c2d06d05365-0">
              Herr talman! Jag tror inte att vi har någon skillnad i uppfattning
              när det gäller att detta är ett synnerligen allvarligt brott.
              Däremot får man också tänka på vad effekten av straffen och påföljderna
              ska vara. I dag har vi skärpt straffet för just grov våldtäkt.
              I bedömningen vid straffmätningen ingår också att man ska ta hänsyn
              till särskilt försvårande omständigheter, det vill säga att det
              inom ramen för den brottsrubricering och den påföljdsdel vi har
              i dag finns möjlighet att hamna inom spannet sex till tio år.
            </seg>
            <seg xml:id="i-377ea4e65941747b-0">
              Det är inte rubriceringen i sig som är det viktiga, utan det
              viktiga är vilken effekt man får ut, vad straffet innebär i sig
              och hur man ser på väldigt grova våldtäkter.
            </seg>
            <seg xml:id="i-b2157cb68a57ec27-0">
              I sak har vi alltså ingen annan uppfattning, men vi tycker att
              man lite grann skjuter över målet när man säger att man är mer
              intresserad av att ha en särskild brottsrubricering än att utnyttja
              de straffskalor som redan finns.
            </seg>
          </u>
          <note type="speaker" xml:id="i-59c0e8cb5d9d1c89-0">
            Anf. 36 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-3">
            <seg xml:id="i-742126f207e25886-0">
              Herr talman! Jag hör att Patrick Reslow inte vågar kalla brott
              vid dess rätta namn. Regeringen kan införa rubriceringen synnerligen
              grov misshandel. Det är vad vi nyligen här i riksdagen har fattat
              beslut om. Men man kan inte införa en brottsrubricering som innebär
              synnerligen grov våldtäkt. Man måste förstå att detta har betydelse.
            </seg>
            <seg xml:id="i-877b88af03a1cda8-0">
              Sverige har i många år varit ett föregångsland när det gäller
              att bekämpa mäns våld mot kvinnor. Vi vet att grunden i detta
              arbete ligger i att påverka mäns attityder och i en fortsatt strävan
              mot jämställdhet och ökad jämställdhet. Vi vet också, Patrick,
              att det handlar om insatser i hela samhället. Det handlar om föräldrars
              påverkan på sina barn. Det handlar om skolan och om förhållningssättet
              till eleverna. Det handlar om könsmaktsordningen. Det handlar
              om utbildningsinsatser hos alla våra myndigheter polis, åklagare
              och domstol.
            </seg>
            <seg xml:id="i-a363816b3ce79e1c-0">
              Men även lagstiftning är ett viktigt verktyg när det handlar
              om att stärka den sexuella integriteten. Därför förstår inte jag
              varför Patrick Reslow och de övriga i den moderatledda regeringen
              inte vågar kalla brott vid dess rätta namn.
            </seg>
          </u>
          <note type="speaker" xml:id="i-7b74d4cabc9a535b-0">
            Anf. 37 PATRICK RESLOW (M) replik:
          </note>
          <u who="patrick_reslow_69479b" xml:id="i-36f8ced5d14c4169-2">
            <seg xml:id="i-1e067c5a76e7a870-0">
              Herr talman! Jodå, vi vågar kalla saker vid deras rätta namn.
              Skillnaden mellan synnerligen grov misshandel och synnerligen
              grov våldtäkt var att den grova misshandeln i påföljdsvalet inte
              gav någon möjlighet att gå över maxstraffet. När det nu gäller
              den grova våldtäkten har den redan en straffskala som man kan
              använda för att få in begreppet synnerligen grov våldtäkt där,
              det vill säga en grov våldtäkt som av synnerliga skäl betraktas
              som extra grov.
            </seg>
            <seg xml:id="i-9828f7a2a924fc42-0">
              Kerstin Haglö säger själv att hon vill ha en straffskala på sex
              till tio år. Det ryms redan inom nuvarande påföljdssystem, så
              jag förstår inte riktigt vad syftet är.
            </seg>
            <seg xml:id="i-59d1b6afe891f573-0">
              När det däremot gäller misshandelsfallet vill man ha en påföljd
              för någonting som är grövre än det som gav den högsta påföljden
              vid det tillfället. Därför valde man en ny brottsrubricering.
              Man skulle även i det fallet kunna öka påföljdsskalan för grov
              misshandel. Dessa två delar är egentligen desamma.
            </seg>
            <seg xml:id="i-12c42b938eeca5b8-0">
              Det viktiga är att effekten blir att vi ser allvarligt på grov
              våldtäkt där det är särskild råhet eller där man utsätts för särskilt
              svårt hot eller våld i situationen och att detta också får konsekvenser
              i rättstillämpningen. Lagstiftning är ett viktigt verktyg, men
              rättstillämpningen av lagstiftningen är också ett viktigt verktyg,
              Kerstin Haglö. Där får vi hoppas att domstolarna tar till sig
              av de signaler vi skickar härifrån.
            </seg>
          </u>
          <note type="speaker" xml:id="i-e69f036568558282-0">
            Anf. 38 KENT EKEROTH (SD) replik:
          </note>
          <u who="kent_ekeroth_fa6033" xml:id="i-ae590d5b9dfdb2d3-1">
            <seg xml:id="i-5af5ef10ee693e26-0">
              Herr talman! Jag har en fråga angående den motion som har väckts
              angående ett förbud av deltagande i militära operationer utomlands.
              Motionen stöddes inte av någon i utskottet, inte heller av Moderaterna
              trots att motionen ursprungligen kommer från en moderat riksdagsledamot.
              Jag undrar varför ni inte ställer er bakom motionen.
            </seg>
          </u>
          <note type="speaker" xml:id="i-f411d004efec3576-0">
            Anf. 39 PATRICK RESLOW (M) replik:
          </note>
          <u who="patrick_reslow_69479b" xml:id="i-36f8ced5d14c4169-3">
            <seg xml:id="i-c76baa5fe01d5fca-0">
              Herr talman! Jag ska svara enkelt till Kent Ekeroth: Vi anser
              att det i motionen framkommer delar som skulle påverka möjligheten
              för enskilda individer att röra sig fritt över gränser. Därmed
              har man inte ställt sig bakom motionen. Det är det enkla svaret.
            </seg>
          </u>
          <note type="speaker" xml:id="i-1893c7886c03ad85-0">
            Anf. 40 KENT EKEROTH (SD) replik:
          </note>
          <u who="kent_ekeroth_fa6033" xml:id="i-ae590d5b9dfdb2d3-2">
            <seg xml:id="i-9718792ba1534283-0">
              Herr talman! Jag måste säga att motiveringen att det påverkar
              rörligheten i Europa är svag när det handlar om att skydda våra
              medborgare från terrorattentat i likhet med det som inträffade
              i Helsingfors, som kanske kan upprepas.
            </seg>
            <seg xml:id="i-7758930867e0b120-0">
              Säpo sade i sin rapport, vilket jag också sade i mitt anförande,
              att detta är ett av de största inhemska hoten. Att då hänvisa
              till att det hotar den fria rörligheten när det handlar om människors
              liv, väl och ve i det här landet är ett svagt argument. Det känns
              lite som att man duckar för frågan på samma sätt som man försökte
              ducka för frågan i extremistdebatten när det egentligen handlade
              om muslimsk extremism.
            </seg>
            <seg xml:id="i-98c7a16ef4960b85-0">
              Jag tycker över huvud taget att det är anmärkningsvärt att man
              inte ställer sig bakom motionen två dagar efter det att en person
              försökte spränga sig själv tillsammans med så många andra som
              möjligt i Helsingfors. Det var två dagar efter detta, och ändå
              var det ingen som stödde motionen. Även i ljuset av detta, lite
              senare, var det vid justeringstillfället ingen som stödde den.
              Man kan fortfarande undra varför. Hänvisning till fri rörlighet
              är kanske ett av de svagaste argument jag någonsin har hört.
            </seg>
          </u>
          <note type="speaker" xml:id="i-ff773c4740a6a6ec-0">
            Anf. 41 PATRICK RESLOW (M) replik:
          </note>
          <u who="patrick_reslow_69479b" xml:id="i-36f8ced5d14c4169-4">
            <seg xml:id="i-4dae6892444a6d92-0">
              Herr talman! Det är möjligt att Kent Ekeroth och jag har olika
              uppfattningar om det grundlagsskydd som varje medborgare har enligt
              den svenska regeringsformen. Att kunna röra sig fritt över gränserna
              är en viktig förutsättning för alla människor.
            </seg>
            <seg xml:id="i-d245cf9cc2fa881d-0">
              Däremot är det så att om man gör sig skyldig till brott när man
              väl utövar den fria rörligheten ska givetvis sanktioner genomföras.
              Det finns redan i dag regelverk för detta som uppfyller det önskemål
              som Kent Ekeroth har. Men i motionen tar man sikte på att begränsa
              rörligheten för individer, och det kan utskottets majoritet aldrig
              ställa sig bakom.
            </seg>
          </u>
          <note type="speaker" xml:id="i-86c355a53cc556f7-0">
            Anf. 42 ROGER HADDAD (FP):
          </note>
          <u who="roger_haddad_f79cd9" next="cont" xml:id="i-74b6d0dbf1f2b414-0"/>
          <note xml:id="i-c14c0c9fc3bd26a3-0">
            Herr talman! Jag yrkar bifall till förslaget i justitieutskottets
            betänkande och avslag på samtliga motioner.
          </note>
          <u who="roger_haddad_f79cd9" prev="cont" xml:id="i-9cf288cf3258d4f8-0">
            <seg xml:id="i-bb52db8bafce5bf6-0">
              Det är ett omfattande betänkande inom det straffrättsliga området.
              Jag väljer som många andra att fokusera på ett antal motioner,
              och i detta fall utifrån Folkpartiets perspektiv.
            </seg>
            <seg xml:id="i-1998a1e190565f8b-0">
              Jag noterar, när jag hör Vänsterpartiets Jens Holm, att han antingen
              inte vill erkänna det som regeringen har gjort på andra områden
              utöver det brottsförebyggande arbetet mot terrorism och gränsöverskridande
              brottslighet eller att han helt enkelt inte har läst betänkandet.
            </seg>
            <seg xml:id="i-118be4169b1c3376-0">
              Lagstiftning om hets mot folkgrupp har till uppgift att förebygga
              och skydda personer mot att utsättas för hatbrott och våld på
              grund av etnicitet och religionstillhörighet. Sedan 2003 har lagen
              skärpts till att nu också omfatta hets mot folkgrupp som avser
              hets med anspelning på sexuell läggning.
            </seg>
            <seg xml:id="i-388f9b74552a988a-0">
              Det finns ett antal motioner där man önskar att lagen ska förtydligas
              så att könsidentitet och även transpersoner ska få ett stärkt
              skydd i lagstiftningen. Att transpersoner eller personer på grund
              av sin sexuella läggning förföljs, trakasseras och hotas är inte
              acceptabelt. Den som begår dessa handlingar begår samtidigt ett
              brott. Vi har bestämmelser i annan lagstiftning som kan åberopas.
              Det är också viktigt för de människor som utsätts för dessa hot,
              kränkningar och brott att de kan känna tillit till rättsväsendet
              och att rättsväsendet tar anmälningarna på allvar.
            </seg>
            <seg xml:id="i-24e43db437b6986c-0">
              Herr talman! Barnäktenskap och tvångsäktenskap ska förebyggas,
              och förekommer de ska det vara straffbart. Det är inte förenligt
              med vår syn på barns rättigheter eller jämställdhet. Den socialdemokratiska
              regeringen gick visserligen ut redan 2003 och meddelande att man
              vidtagit åtgärder mot detta, men det som man tittade på den gången
              var att ingen längre skulle kunna ingå äktenskap inför svensk
              myndighet före 18 års ålder utan ett speciellt tillstånd. Vi tycker
              inte att detta är tillräckligt, herr talman. De rödgrönas motioner
              på området visar att det finns ett behov av att se över den lagstiftningen.
              Vi visar det också genom de initiativ som Folkpartiet och regeringen
              har tagit på området. Vi i Folkpartiet vill kriminalisera barn-
              och tvångsäktenskap och även avskaffa den dispensmöjlighet som
              finns att ingå äktenskap innan man fyllt 18 år.
            </seg>
            <seg xml:id="i-857f98beb094bc68-0">
              Den som tvingar någon annan till äktenskap kan med nuvarande
              bestämmelser dömas för till exempel olaga tvång, misshandel eller
              olaga hot. Att tvinga någon att ingå äktenskap mot sin vilja har
              konstigt nog ingen särskild brottsrubricering i dag. Därför tillsatte
              regeringen en utredning, som har nämnts i tidigare inlägg, som
              skulle studera både barnäktenskap och tvångsäktenskap. Den utredningen
              föreslog att vårdnadshavare som tillåter barn under 16 år att
              ingå äktenskap som inte är att anse som tvångsäktenskap ska dömas
              till fängelse i högst två år. I maj 2010 tillsattes ytterligare
              en utredning för att få mer underlag. Den kan förhoppningsvis
              landa i en tydligare lagstiftning som än bättre än i dag markerar
              samhällets syn på barnäktenskap för barn under 18 år och även
              tar upp problematiken med tvångsäktenskap. Målet är att detta
              ska landa i ett förslag våren 2012. Jag hoppas att det ska gå
              ännu snabbare.
            </seg>
            <seg xml:id="i-c00875eb59554a29-0">
              Herr talman! Det finns ungdomar som i dag blir bortgifta mot
              sin vilja. Ungdomsstyrelsens rapport 2009, Gift mot sin vilja
              , bekräftar detta. Det var också en av anledningarna till att
              regeringen tillsatte en kompletteringsutredning med Göran Lambertz
              som ansvarig.
            </seg>
            <seg xml:id="i-6cad296b61072024-0">
              Det finns också exempel från skolor där ungdomar med invandrarbakgrund
              försvinner efter sommarlovet då de blivit bortgifta. Detta är
              ett bekymmer som vi måste lyfta upp och angripa. Kommunerna och
              myndigheterna måste stödja utsatta flickor och unga kvinnor. Det
              är de som drabbas mest. Ska unga tjejer våga berätta om dessa
              problem för en skolsköterska måste samhället ha en beredskap med
              skyddat boende och andra insatser för att inte ungdomarnas liv
              ska riskeras.
            </seg>
            <seg xml:id="i-9f05398f4c967767-0">
              Justitieutskottet har också behandlat ett antal motioner som
              vill se ännu mer av skärpta straff. Vi anser inte att det är det
              största problemet i dag. Det är snarare en utmaning att använda
              hela straffskalan och se till att man sitter av den tid i fängelse
              som man faktiskt har dömts till och inte får så mycket rabatt.
              Annars kan detta leda till att legitimiteten och förtroendet för
              rättsväsendet undergrävs. Det kan också noteras, vilket har sagts
              i tidigare inlägg, att alliansregeringen har genomfört ett antal
              skärpningar i och med den lag som kom i juli 2010.
            </seg>
          </u>
          <note xml:id="i-929ce7fc2bec5330-0">
            Flertalet motioner tillgodoses dels med hänvisning till att brott
            kan lagföras under brottsbalkens bestämmelser, dels med hänvisning
            till alliansregeringens senaste skärpning i och med att den nya
            diskrimineringslagstiftningen trädde i kraft den 1 januari 2009.
            I denna lag ingår numera två nya diskrimineringsgrunder, nämligen
            könsöverskridande identitet eller uttryck och ålder. Det sistnämnda
            har vi i Folkpartiet varit starka påskyndare av.
          </note>
          <note type="speaker" xml:id="i-be877a8f68718ca9-0">
            Anf. 43 KENT EKEROTH (SD) replik:
          </note>
          <u who="kent_ekeroth_fa6033" xml:id="i-ae590d5b9dfdb2d3-3">
            <seg xml:id="i-4f051cfba76159ed-0">
              Herr talman! Jag hörde precis Roger Haddad säga att ambitionen
              egentligen borde vara att man ska sitta av de straff man får.
              Då undrar jag varför ni inte har tillstyrkt min motion om att
              ta bort tvåtredjedelsfrigivningen och den om mängdrabatt eller
              varför ni själva inte har verkat för att avskaffa dessa två saker
              i svenskt rättsväsen i dag.
            </seg>
          </u>
          <note type="speaker" xml:id="i-4f617b09b1a7b149-0">
            Anf. 44 ROGER HADDAD (FP) replik:
          </note>
          <u who="roger_haddad_f79cd9" xml:id="i-f10e1374e87a87f2-1">
            <seg xml:id="i-ae9679d44b4b38db-0">
              Herr talman! Jag har inte specialstuderat motionen om mängdrabatt,
              men det har funnits ett antal motioner i utskottet där ansatsen
              och andemeningen är att bidrar man till att lösa vissa ärenden
              i polishanteringen ska man få rabatt och inte behöva sitta av
              sitt fängelsestraff. Samtidigt finns det motioner som vill skärpa
              straffen. Man tycker att vi är för snälla och för generösa i utmätningen
              och påföljdsdelen. Jag menar att det på sikt bidrar till att man
              undergräver legitimiteten för rättsväsendet.
            </seg>
          </u>
          <note type="speaker" xml:id="i-30360f5fa4c84651-0">
            Anf. 45 KENT EKEROTH (SD) replik:
          </note>
          <u who="kent_ekeroth_fa6033" xml:id="i-ae590d5b9dfdb2d3-4">
            <seg xml:id="i-1a68370c7b7af466-0">
              Herr talman! Det är en sak om man bidrar till att lösa brott
              och sedan får straffrabatt, men i svensk lag är det i dag per
              definition så att man blir frigiven efter två tredjedelar av tiden.
              Det sker per automatik. Dessutom finns den här mängdrabatten.
              De extra brotten ger helt enkelt kortare straff. Om man misshandlar
              två eller tre personer ger brott två och tre, om det är samma
              sorts misshandel, kortare straff. Det innebär att man får rabatt
              dels vid tvåtredjedelsfrigivning, dels i form av mängdrabatt.
              Inget av detta verkar stämma överens med det du sade i ditt anförande
              om att ni de facto vill att de som begår brott ska sitta i fängelse
              den tid som är avsedd. Därför framstår det som lite konstigt att
              ni inte stöder de motioner som vill ta bort detta när det verkar
              vara er ambition enligt vad du själv säger.
            </seg>
          </u>
          <note type="speaker" xml:id="i-100fa5175886b8f5-0">
            Anf. 46 ROGER HADDAD (FP) replik:
          </note>
          <u who="roger_haddad_f79cd9" xml:id="i-f10e1374e87a87f2-2">
            <seg xml:id="i-ba72e7ade4717804-0">
              Herr talman! Jag vet inte om jag delar den slutsats och den analys
              som Sverigedemokraterna gör. Alliansregeringen har de facto skärpt
              lagstiftningen, men vi är också angelägna om att straffskalan
              används. Vi ska inte ropa efter fler och längre straff i onödan
              utan använda de instrument som faktiskt står till buds.
            </seg>
          </u>
          <note type="speaker" xml:id="i-b4adddc6b68fd79b-0">
            Anf. 47 JOHAN LINANDER (C):
          </note>
          <u who="johan_linander_6c27ef" xml:id="i-d79be42df35b8f70-1">
            <seg xml:id="i-3d0072da38f759ac-0">
              Herr talman! Alla människor ska kunna känna sig trygga i Sverige.
              Oavsett kön, hudfärg, sexuell läggning, könsidentitet, ålder,
              var man bor någonstans, etnicitet, funktionshinder och religion
              jag har säkert glömt något ska alla människor kunna känna sig
              trygga i Sverige. Så är det tyvärr inte. Brott begås, och människor
              känner sig otrygga.
            </seg>
            <seg xml:id="i-2e1fcbea8e56684b-0">
              Socialdemokraterna hävdar att otryggheten har ökat, men det är
              helt enkelt fel. Brottsförebyggande rådet genomför en nationell
              trygghetsundersökning, och den visar att färre och färre känner
              sig otrygga. Det gick åt rätt håll förra året, och snart kommer
              årets undersökning att presenteras.
            </seg>
            <seg xml:id="i-57963d976016277d-0">
              Att, som Kent Ekeroth, påstå att partier är motståndare till
              förslag bara för att man först vill ha dem utredda och inte tar
              ställning under den tid en utredning pågår är inte en seriös debattstil
              som jag uppskattar.
            </seg>
            <seg xml:id="i-04c6b3078b567a03-0">
              Man kan också fundera över Jens Holms retorik. Tortyr är inte
              lagligt i Sverige. Jag kan förtydliga det.
            </seg>
            <seg xml:id="i-a6cf5cef7a6f48a7-0">
              I dag har vi den nästan årligen återkommande debatten om straffrättsliga
              frågor. Många av frågorna kommer upp år efter år, och svaren är
              också ungefär de samma år efter år. Väldigt mycket omfattas av
              pågående utredningar. Alliansen är oerhört aktiv på just det här
              området. Det gör att det uppenbarligen är svårt för oppositionen
              att hitta förslag som inte redan har omhändertagits av Alliansen.
            </seg>
            <seg xml:id="i-22f36c59c76ac986-0">
              Den största utredningen som pågår just nu är den så kallade Påföljdsutredningen
              som leds av hovrättspresident Fredrik Wersäll. Den ska överlämna
              sitt betänkande i maj nästa år. En stor andel av de motioner som
              vi behandlar här i dag tas om hand av just Påföljdsutredningen.
            </seg>
            <seg xml:id="i-1a6f13846f8e2573-0">
              Andra förslag tas om hand i den utredning som ser över tvångsäktenskap
              och barnäktenskap. Även den ska lämna sitt betänkande i maj nästa
              år.
            </seg>
            <seg xml:id="i-05b016500f07fb7d-0">
              Redan senare den här månaden kommer en annan utredning, nämligen
              den som ser över skyldigheten att bistå nödställda personer, att
              överlämna sitt betänkande. Det finns också förslag som gäller
              detta i det här betänkandet.
            </seg>
            <seg xml:id="i-3183889280a97b6f-0">
              Andra utredningar är precis färdiga och är ute på remiss eller
              bereds i Regeringskansliet. Den stora sexualbrottsutredningen
              överlämnade sitt betänkande i oktober 2010. Polismetodutredningen,
              som är en väldigt stor utredning, överlämnade sitt betänkande
              så sent som den 22 december förra året. Det är klart att det inte
              ligger något förslag på bordet ännu; den måste ju remissbehandlas.
              Carin Götblads utredning om kriminella grupperingar och utvärderingen
              av förbudet mot köp av sexuell tjänst kom också under 2010 och
              remissbehandlas och bereds i Regeringskansliet.
            </seg>
            <seg xml:id="i-966abf9c3532be7e-0">
              Även andra äldre utredningar, sådana som kom under den socialdemokratiska
              regeringen, omhändertas, och propositioner är planerade. Det gäller
              exempelvis Internationella straffrättskommitténs betänkande, som
              kom redan 2002, och behandlar folkmord, brott mot mänskligheten
              och ett särskilt tortyrbrott.
            </seg>
            <seg xml:id="i-21aeadf7ec1706eb-0">
              Ytterligare andra frågor har utretts och lagändringar har trätt
              i kraft, vilket bland annat Patrick Reslow tagit upp. Det gäller
              exempelvis de förslag som fanns i Straffnivåutredningen och i
              Rattfylleriutredningen.
            </seg>
            <seg xml:id="i-3c356f1bd8e4c6b0-0">
              Väldigt många av motionerna och nästan alla oppositionens reservationer
              handlar om att kraftfullt slå in öppna dörrar. Det är något förvånande
              att oppositionspartierna inte först vill lyssna på utredningarna
              utan anser att regeringen ska ta ställning i frågor under tiden
              som utredningarna pågår. Det är inte så det normalt går till,
              för att uttrycka sig försiktigt.
            </seg>
            <seg xml:id="i-bf519c11dc71b50c-0">
              Herr talman! Jag har förstått att oppositionen tycker att en
              del saker går för långsamt, att man borde behandla saker snabbare.
              Precis samma kritik hade jag under min första mandatperiod i riksdagen
              20022006, när vi hade en socialdemokratisk regering. Men det jag
              inte kan förstå är hur ni i oppositionen dels tycker att förslagen
              bereds för långsamt, dels har fattat beslut om besparingar i Regeringskansliet.
              Era besparingar leder till uppsägningar och färre anställda, och
              det i sin tur leder självklart till att viktiga lagförslag tar
              ännu längre tid att få fram. Det är ni Socialdemokraterna, Miljöpartiet,
              Sverigedemokraterna och Vänsterpartiet tillsammans skyldiga till.
            </seg>
            <seg xml:id="i-967651dfa8eecad1-0">
              När det gäller de 32 reservationerna som finns i betänkandet
              besvaras de allra flesta av att frågan redan håller på att utredas
              eller bereds i Regeringskansliet. Man skulle kunna säga att reservationerna
              därför är onödiga. Ännu värre blir det när ett parti reserverar
              sig för att genomföra något som redan har genomförts. Sverigedemokraterna
              reserverar sig, och stöder sig på en socialdemokratisk motion,
              för att ha en lagstiftning som gör straffvärdet högre för alla
              brott som kan kopplas till deltagande i organiserad brottslighet.
            </seg>
            <seg xml:id="i-aa3f9a6839f75f75-0">
              Om vi tittar på det som gäller straffmätning i brottsbalkens
              29 kap. 2 § 6 kan vi se att där sedan lagändringen i maj 2010
              sägs att som försvårande omständighet vid bedömningen av straffvärdet
              ska särskilt beaktas om brottet utgjort ett led i en brottslighet
              som utövats i organiserad form eller systematiskt eller om brottet
              föregåtts av särskild planering, alltså precis det som reservanterna
              kräver.
            </seg>
            <seg xml:id="i-da785ec6ddc37eab-0">
              Finns det då inga motioner som Centerpartiet åtminstone i princip
              kan hålla med om? Jo, det finns det faktiskt. När det gäller eftersupning
              är Centerpartiets inställning fortfarande att det borde gå att
              få fram en lagstiftning som förbjuder drickande av alkohol direkt
              efter en trafikolycka, på samma sätt som norrmännen har gjort.
              Det är en svår lagteknisk fråga, men vi fortsätter att jobba med
              den och Centerpartiets inställning är klar vad gäller detta.
            </seg>
            <seg xml:id="i-8a837eafba3da6f5-0">
              Beträffande tortyrbrott tycker även Centerpartiet att vi ska
              ha ett självständigt tortyrbrott i svensk lagstiftning. Samtidigt
              ska man komma ihåg, vilket man inte skulle kunna tro om man lyssnat
              på tidigare debattörer, att alla gärningar som kan ingå i tortyr
              redan är kriminaliserade i Sverige. Det gäller till exempel misshandel,
              olaga frihetsberövande och fridskränkning. Under nästa år kommer
              en proposition till riksdagen som uppfyller dessa krav.
            </seg>
            <seg xml:id="i-53023cc705935e24-0">
              Även den enskilda motionen om störande av räddningsinsats överensstämmer
              med ett gammalt centerpartiförslag. Vi menar att det borde vara
              olagligt att medvetet försöka hindra eller störa en räddningsinsats,
              till exempel genom att hindra brandkår eller ambulans att komma
              fram till en brand eller en olycka.
            </seg>
            <seg xml:id="i-459ffb622a689f79-0">
              Vad gäller hets mot folkgrupp och barn i tvångsäktenskap kan
              jag hänvisa till det som Roger Haddad redan har framfört.
            </seg>
            <seg xml:id="i-6ec16c684f007224-0">
              Till slut vill jag säga, herr talman, att det är oroväckande
              när politiker försöker förenkla rättspolitiken. En effektiv rättspolitik
              handlar om mycket mer än bara längre eller kortare straff och
              hårdare tag. Det är mycket mer komplicerat än så. Att förenkla
              problemen och därmed förenkla lösningarna är att lura medborgarna.
            </seg>
            <seg xml:id="i-f7657249026d6c4e-0">
              Med detta vill jag yrka bifall till utskottets förslag i betänkandet
              och avslag på samtliga reservationer.
            </seg>
          </u>
          <note type="speaker" xml:id="i-b09bf83993de678b-0">
            Anf. 48 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-4">
            <seg xml:id="i-7420af22f28d0110-0">
              Herr talman! Ja, Johan Linander, ska vi replikera lite eftersupning,
              du och jag? Det är en fråga som varit uppe ett par gånger. Vi
              socialdemokrater har drivit frågan om att kriminalisera eftersupning
              hårt, alltså att genomföra den norska modellen som innebär att
              föraren varken får dricka alkohol eller ta andra berusningsmedel
              under de första sex timmarna efter en körning. Han borde förstå,
              eller förstår, att det kan leda till en polisundersökning.
            </seg>
            <seg xml:id="i-747599895806135c-0">
              Den socialdemokratiska regeringen hade ett lagförslag som var
              ute på remiss 2006. Då sade Johan Linander, på samma sätt som
              han gör nu, att vi var helt överens om detta. Sedan dess har även
              några folkpartistiska riksdagsledamöter hoppat på förslaget, och
              vi har också två motioner från Kristdemokraterna om att kriminalisera
              eftersupning.
            </seg>
            <seg xml:id="i-8087f8ff344b043d-0">
              Eftersom Johan Linander talade sig varm för detta vill jag fråga
              honom varför han i så fall inte ska rösta på vår reservation.
            </seg>
          </u>
          <note type="speaker" xml:id="i-74dc2dc7dcb4ec52-0">
            Anf. 49 JOHAN LINANDER (C) replik:
          </note>
          <u who="johan_linander_6c27ef" xml:id="i-d79be42df35b8f70-2">
            <seg xml:id="i-8d9f22391e4b185c-0">
              Herr talman! Låt oss gå tillbaka och lite grann se på historien.
              Redan under mandatperioden 20022006 lyfte jag och Centerpartiet
              upp frågan om eftersupning. Det hade förekommit ett antal fall
              där man tydligt kunnat se att personer kommit undan straff genom
              att hävda att de druckit efter det att olyckan hade skett. Jag
              lyfte upp förslaget och ni kan säkert gissa vad svaret från den
              dåvarande socialdemokratiska regeringen blev. De ställde sig inte
              bakom Centerpartiets motion.
            </seg>
            <seg xml:id="i-7f63add692541061-0">
              Senare arbetade, som Kerstin Haglö sade, den dåvarande justitieministern
              Thomas Bodström, som vi får hoppas har det bra i USA, fram ett
              förslag. Efter remissbehandlingen visade det sig tyvärr att förslaget
              inte var så enkelt att genomföra som Socialdemokraterna hade sagt.
              Det är en betydligt svårare lagteknisk fråga än så.
            </seg>
            <seg xml:id="i-f5b0fa67ecfd4340-0">
              Det är dessutom ett problem att hitta en straffskala som blir
              rätt. Straffskalan får inte vara lägre så att man kommer undan
              straffet för grov rattfylla med att säga att man har druckit efteråt.
              Detta pekade också remissinstanserna på.
            </seg>
            <seg xml:id="i-71ea75eb9bceae23-0">
              Vi kommer att jobba vidare med frågan, men vi ställer oss inte
              bakom tillkännagivandet och de krav på hur regeringen ska arbeta
              med frågan som Socialdemokraterna med flera ställer i sin reservation.
            </seg>
          </u>
          <note type="speaker" xml:id="i-9eadfbe9c87af4a0-0">
            Anf. 50 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-5">
            <seg xml:id="i-0f5408b75b561334-0">
              Herr talman! Så intressant, Johan Linander, att ni ska jobba
              vidare med den här frågan. Jag undrar på vilket sätt, eftersom
              det i betänkandet står att frågan inte längre är föremål för beredning.
              Man har slängt den i papperskorgen. Det är svaret i betänkandet.
              Hur ska Johan Linander jobba vidare med en fråga som inte längre
              bereds, med, som han uttryckte det, en onödig reservation? Vi
              har alltså en onödig reservation i en fråga som inte längre bereds,
              i en fråga om engagerar många människor, nämligen den om alkohol
              och droger i trafiken. Det är något som diskuteras och som engagerar
              många.
            </seg>
            <seg xml:id="i-185dbea92ac3089b-0">
              Motorförarnas Helnykterhetsförbund har skrivit mycket om detta,
              och de säger att just det kryphålet i lagen används ofta. Man
              skyller på eftersupning efter en krock, på att man har varit så
              pass chockad. När polisen kommer till platsen säger man: Jag har
              druckit efter den här krocken.
            </seg>
            <seg xml:id="i-f37b61ea0aa04db8-0">
              Det är alltså i 21,8 procent av rattfyllerifallen som man skyller
              på detta. De här frågorna har varit uppe i massmedierna. Det handlar
              om svårigheten att döma med dagens lagstiftning. Till och med
              polisen har haft synpunkter på detta. Personer som har kört omkring
              rattfulla har blivit frikända på grund av den här luckan i lagstiftningen.
            </seg>
            <seg xml:id="i-7c136c1716c6b4a2-0">
              Denna onödiga reservation handlar om en fråga som man inte längre
              bereder. Men Johan Linander talade sig varm för den 2006 när lagförslaget
              var ute på remiss. Det står inte Johan Linander för i dag.
            </seg>
          </u>
          <note type="speaker" xml:id="i-d005467d5100221d-0">
            Anf. 51 JOHAN LINANDER (C) replik:
          </note>
          <u who="johan_linander_6c27ef" xml:id="i-d79be42df35b8f70-3">
            <seg xml:id="i-7da845c16791c249-0">
              Herr talman! Kerstin Haglö är en mästare på att försöka missuppfatta
              saker. Onödig reservation jag har inte påstått att just den här
              reservationen är onödig. Jag kan tycka att till exempel reservationen
              om barnäktenskap, som Socialdemokraterna, Sverigedemokraterna
              och Vänsterpartiet har tillsammans, är onödig, eftersom den frågan
              de facto är under utredning just nu. Varför ska man skicka ett
              tillkännagivande till regeringen om någonting som just nu håller
              på att utredas?
            </seg>
            <seg xml:id="i-e0058d82f131d76d-0">
              Eftersupningsreservationen har Socialdemokraterna tillsammans
              med Sverigedemokraterna det är en rolig betraktelse man kan göra
              att Socialdemokraterna har lika många reservationer tillsammans
              med Sverigedemokraterna i det här betänkandet som Socialdemokraterna
              har tillsammans med Miljöpartiet, men det var bara en parentes
              i det hela. Ni får gärna ha en sådan här reservation. Men det
              betyder inte att vi från Centerpartiet ska ställa oss bakom hur
              ni ska säga till regeringen att jobba med en sak, även om vi tycker
              att frågan är viktig.
            </seg>
            <seg xml:id="i-5da5900639a5571f-0">
              Vi kan jobba med det här på andra sätt än genom att skicka ett
              tillkännagivande från riksdagen till regeringen. Vi har andra
              kontakter med regeringen. Man kan också försöka se tillbaka och
              fundera på: Hur många tillkännagivanden skickade Socialdemokraterna
              i justitieutskottet eller i riksdagen över huvud taget till den
              socialdemokratiska regeringen tidigare? Socialdemokraterna var
              inte speciellt villiga att ställa upp på det, och det förstår
              jag. Man har helt enkelt andra kanaler och andra sätt att jobba
              för att övertala sina samarbetskamrater eller dem som tillhör
              samma parti om att en fråga är viktig att gå vidare med.
            </seg>
            <seg xml:id="i-1be86f27dc0fff3c-0">
              Med det tackar jag för replikskiftet, herr talman.
            </seg>
          </u>
          <note type="speaker" xml:id="i-5d10b4b9a895def1-0">
            Anf. 52 CAROLINE SZYBER (KD):
          </note>
          <u who="unknown" xml:id="i-24e71fad76f82448-2">
            <seg xml:id="i-fe9293305444b915-0">
              Herr talman! För mig som sitter i justitieutskottet är det intressant
              att se vilka motioner som väcks under den allmänna motionstiden
              som berör mitt politikområde. Det blir nu under våren ett antal
              debatter, där vi delar upp de här motionerna och debatterar dem
              ämnesvis. I dag debatterar vi, som sagt, straffrättsliga frågor.
              Det är drygt 100 motionsyrkanden. Dessa rör bland annat brott,
              straffmätning och påföljder.
            </seg>
            <seg xml:id="i-2bb10dc21c6fa334-0">
              Det är flera viktiga motioner som har väckts, men är det något
              som är viktigt i politiken så är det att inte slå in öppna dörrar
              eller föregå utredningar och politiska processer.
            </seg>
            <seg xml:id="i-f81bce706903ffe4-0">
              Mina allianskolleger har lyft fram ny lagstiftning, nya åtgärder
              som vi har vidtagit samt utredningar som vi har tillsatt.
            </seg>
            <seg xml:id="i-78fe1f077e6668c8-0">
              Jag tänkte ändå belysa några av de här motionerna särskilt. När
              det gäller brott mot utsatta grupper och ökad rättstrygghet för
              homo- och bisexuella samt transpersoner vill jag lyfta fram den
              kristdemokratiska motionen där det också yrkas på en utvidgad
              hatbrottslagstiftning. Det är en viktig fråga som har berörts
              av flera andra tidigare i dag.
            </seg>
            <seg xml:id="i-ce449238aa3de142-0">
              I den diskrimineringslag som trädde i kraft den 1 januari 2009
              är en av de nya diskrimineringsgrunderna könsöverskridande identitet
              eller uttryck, där alla transpersoner utom transsexuella ingår.
              Diskriminering av transsexuella behandlas lagtekniskt under diskrimineringsgrunden
              "kön". Kristdemokraterna var pådrivande bakom införandet av denna
              nya diskrimineringsgrund då vi anser att transpersoner många gånger
              är utsatta för fördomar och andra människors okunskap på ett sätt
              som föranleder trakasserier och annat missgynnande.
            </seg>
            <seg xml:id="i-35b8bb33a28a26af-0">
              Som framgår av betänkandet har utskottet redan för ett år sedan
              uttalat förståelse för synpunkterna men uttalat att lagstiftningen
              torde vara tillämplig på situationer där en person eller en grupp
              kränks på grund av exempelvis transsexualism. Jag ser det som
              viktigt att alla får ett skydd, och jag kommer att följa den här
              frågan framgent. Skulle det framkomma att en domstol inte gör
              denna tolkning, det vill säga inte inkluderar även transpersoner,
              kommer jag att se till att vi återkommer i frågan och verkar för
              en förändring.
            </seg>
            <seg xml:id="i-cc34cd07fec66e53-0">
              Jag vill även belysa motionen om en civilkuragelag, en skyldighet
              att bistå den som är i nöd. I svensk rätt finns ingen allmän skyldighet
              att avvärja eller hindra brott. Det finns inte heller någon plikt
              att anmäla ett brott som redan har begåtts eller någon allmän
              skyldighet att bistå personer som befinner sig i allvarlig fara.
              Denna lagstiftning finns i flera andra länder, exempelvis Finland,
              Schweiz, Tyskland, Frankrike, Norge och Belgien.
            </seg>
            <seg xml:id="i-7c4db91373bb3408-0">
              Vi skulle vilja se ett samhälle där fler vågar ta ansvar och
              där alla bryr sig om varandra. Samhället måste visa att det inte
              är godtagbart med likgiltighet eller passivitet inför en människa
              i nöd. Kristdemokraterna har länge arbetat för ett införande av
              en utvidgad skyldighet att ingripa vid brott och vill införa en
              civilkuragelag. Som framgår av betänkandet pågår en utredning.
              Den ser vi fram emot.
            </seg>
            <seg xml:id="i-4802fe5fcb510e0c-0">
              Förra veckan återrapporterade jag från en konferens om människohandel
              som jag var på i Paris tidigare i höstas, organiserad av PACE,
              Europarådets parlamentariska församling.
            </seg>
            <seg xml:id="i-980fdb2540572a77-0">
              För att bekämpa människohandel är det av stor vikt att vi även
              bekämpar prostitution. Mycket tyder på att den svenska sexköpslagen
              från 1999 har gjort Sverige mindre attraktivt för människohandel.
              Men eftersom sexhandel helt eller delvis är lagligt i flera länder
              i Europa finns det en marknad för dem som vill sälja kvinnor.
              Den svenska sexköpslagen borde därför exporteras till flera EU-länder.
            </seg>
            <seg xml:id="i-e41d0cc1b5347847-0">
              På konferensen blev jag förvånad när en parlamentariker från
              Tyskland i pausen frågade mig vad jag menade med att man inte
              skulle vilja sälja sin kropp frivilligt. Jag sade då: Tror du
              på riktigt att en 14-årig flicka frivilligt vill sälja sin kropp?
              Hon svarade: Ja, vissa vill förena nytta och nöje. Jag blev väldigt
              upprörd och sade: Skulle du tillåta din 14-åriga dotter att sälja
              sig själv? Hon svarade kort och gott: Men hon kommer inte från
              Ryssland.
            </seg>
            <seg xml:id="i-99709f1254499467-0">
              Detta visar hur allvarigt det är med den syn som finns bland
              parlamentariker ute i Europa. Jag tror tyvärr inte att hon är
              ensam om att ha denna syn.
            </seg>
            <seg xml:id="i-ee9047cc53c1c0a4-0">
              Människohandel är vår tids slaveri. Därför blir jag arg på det
              som sägs ute i Europa men även på att denna syn finns hos svenska
              parlamentariker som har väckt ett antal motioner om att de vill
              avskaffa sexköpslagen.
            </seg>
            <seg xml:id="i-dd48f14447f13b13-0">
              Jag är glad att människohandel var en prioriterad fråga under
              ordförandeskapet och att Svenska institutet har genomfört en rad
              olika aktiviteter för att sprida information om synen på prostitution
              och människohandel. Det omdebatterade svenska ställningstagandet
              i frågan har väckt ett enormt intresse. För första gången brottsbeläggs
              köparna men inte de prostituerade.
            </seg>
            <seg xml:id="i-12725ce1058982fb-0">
              Jag träffade för några år sedan politiker från vårt systerparti
              och berättade om den svenska sexköpslagen, och jag är glad att
              Norge och flera andra länder har inspirerats av den svenska sexköpslagen
              och infört liknande lagar de senaste åren.
            </seg>
          </u>
          <note xml:id="i-860c3ca921168771-0">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" xml:id="i-35d787f1153c3d43-0">
            Anf. 53 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-6">
            <seg xml:id="i-650206577e920d4c-0">
              Herr talman! Det är mycket av det som Caroline säger som jag
              kan hålla med om, inte minst att vi borde se till att sexköpslagen
              exporteras vidare till andra länder. Den ska vi vara oerhört stolta
              över.
            </seg>
            <seg xml:id="i-d1b161831f92cba4-0">
              Det är också glädjande, tycker jag, att Kristdemokraterna har
              ändrat sig i denna fråga och ser positivt på sexköpslagen. När
              den skulle införas var det nämligen inte riktigt det vi hörde
              från Kristdemokraterna. Kristdemokraterna ville i stället kriminalisera
              kvinnorna. Vi hade många debatter om detta. Men jag tycker att
              det är oerhört glädjande att nu höra att Kristdemokraterna har
              ändrat sig i den här frågan.
            </seg>
            <seg xml:id="i-6f07d970bebb2d96-0">
              Jag sade i mitt anförande att man tydligare måste markera mot
              de allra grövsta övergreppen mot både kvinnor och flickor. Därför
              har vi en reservation när det gäller sexköpslagen om att vi vill
              höja straffet för detta. Vi vet också att utredningen är på gång.
              Vi hoppas att vi snart har den på riksdagens bord, så att vi kan
              ta ställning till den.
            </seg>
            <seg xml:id="i-fa37a5fd06aaff4b-0">
              Detta är en fråga som vi har drivit i många år, det här med sexköpslagen
              och att man ska höja straffet. Det är också en markering om vilka
              spelregler och normer som gäller.
            </seg>
            <seg xml:id="i-08ec32ccfd42aa0d-0">
              Jag vill gärna ha några kommentarer, Caroline, kring sexköpslagen
              och att ni nu är så positiva till den.
            </seg>
          </u>
          <note type="speaker" xml:id="i-8c6540edb95f752a-0">
            Anf. 54 CAROLINE SZYBER (KD) replik:
          </note>
          <u who="unknown" xml:id="i-24e71fad76f82448-3">
            <seg xml:id="i-26ae58da0d609fae-0">
              Herr talman! Tack för frågan som gör att vi kan fördjupa oss
              lite i det här!
            </seg>
            <seg xml:id="i-c8501f4d1bdc6081-0">
              Det stämmer att vi var kritiska inför 1999 års lagstiftning.
              Det var före min tid, men vi var kritiska. Grunden för detta var
              att vi var rädda att en stor del av verksamheten skulle gå under
              jorden. Vi var lyhörda gentemot vad kvinnoorganisationer och framför
              allt polisen sade i sina remissvar men var också tydliga med att
              skulle det gå mer under jorden så skulle vi fortsätta driva en
              kriminalisering för båda parter.
            </seg>
            <seg xml:id="i-7e3a8e06ab3f4b10-0">
              Ibland handlar politik om att man får ta ett steg tillbaka och
              studera verkligheten. Kommer man då fram till att man faktiskt
              har fel eller blir motbevisad ska man sluta driva en tes som inte
              funkar, och det har vi gjort. Mycket vatten har runnit under broarna
              sedan 1999, och i dag, mer än tio år senare, är vi glada över
              att vi alla är överens om att vi ska ha den här lagen.
            </seg>
            <seg xml:id="i-8cac01d9ba8706bf-0">
              Det var också vårt systerparti i Norge som kom hit och studerade
              den här lagen och var pådrivande i processen i Norge. Som sagt:
              Mycket kan hända, och olika partier kan komma fram till olika
              saker.
            </seg>
            <seg xml:id="i-af52ea08a7db76c0-0">
              När det gäller en straffhöjning för sexköp mottog Beatrice Ask,
              som Kerstin Haglö vet, en utredning i förra veckan. Allt tyder
              på att vi antagligen får det här i sinom tid. Jag tror därför
              inte att vi ska föregå den processen. Är det någonting man ska
              lära sig utifrån Kerstin Haglös fråga är det att det är bra att
              man verkligen har mycket kunskap och en rejäl utredning innan
              man fattar ett beslut.
            </seg>
          </u>
          <note type="speaker" xml:id="i-83c46abe90ecfd82-0">
            Anf. 55 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-7ec5a6b1ccad50cc-7">
            <seg xml:id="i-23ce4977bf80945c-0">
              Herr talman! Ändå måste jag säga det jag sade i mitt anförande:
              Det är som om vi har hamnat i ett vakuum här i Sverige nu när
              det gäller frågorna om kvinnors och flickors utsatthet och integritet.
              Det har inte hänt mycket på fyra år. Det har inte varit några
              skarpa förslag, men det är glädjande att sexköpslagen snart finns
              på vårt bord.
            </seg>
            <seg xml:id="i-00d632bffc094efb-0">
              Jag räknade upp vad som hände under våra år vid makten, i synnerhet
              de sista åren när vi gick på ordentligt med ny lag om sexköp,
              lagen om människohandel och ett helt nytt besöksförbud som gällde
              i det gemensamma hemmet. Vi utvidgade begreppet våldtäkt till
              att omfatta fler situationer, och vi gjorde många ytterligare
              saker för att driva frågorna om kvinnors integritet och skydd
              mot utnyttjande. Vi införde också ett särskilt brott våldtäkt
              mot barn.
            </seg>
            <seg xml:id="i-bb2709ccda63ce95-0">
              Men vi tycker inte att det här räcker. Det gör vi inte. Vi har
              hamnat i ett vakuum när det gäller att värna personers integritet
              och brottsoffers säkerhet. Min fråga till Caroline, eftersom hon
              talar sig varm för att driva frågor, måste därför vara: Vilka
              frågor tänker Kristdemokraterna driva när det gäller just synen
              på sexuella övergrepp på flickor och kvinnor?
            </seg>
            <seg xml:id="i-32fcb1e1f0f722de-0">
              Vi har en lång lista på vad vi vill göra. Det handlar om att
              inrätta ett nationellt kunskapscentrum för att förbättra forskning
              om sexualförbrytare och utökad behandling av dessa, förbättra
              förebyggande arbete med män som är i riskzonen, förbättra behandlingen
              av sexualbrottsdömda i kriminalvården samt uppföljning vid frigivning,
              lagstadga om målsägandebiträde för brottsoffer i sexualbrottsmål
              redan i inledningen av förundersökningen och förbättra skyddet
              mot sexuella trakasserier.
            </seg>
            <seg xml:id="i-5fdb6fefa1ca193f-0">
              Vi har massor med olika förslag. Vad har Kristdemokraterna för
              förslag?
            </seg>
          </u>
          <note type="speaker" xml:id="i-c7cb2476c5f6cb0d-0">
            Anf. 56 CAROLINE SZYBER (KD) replik:
          </note>
          <u who="unknown" xml:id="i-24e71fad76f82448-4">
            <seg xml:id="i-06a9d839f872c45c-0">
              Herr talman! Man kan prata om politiska vakuum. Jag medger att
              ni gjorde väldigt mycket fram till 2006, men om man tittar på
              alla de år som ni hade makten ser man att det var den sista tiden
              det hände mycket.
            </seg>
            <seg xml:id="i-862ebe85d514c381-0">
              Vi hade också väldigt många förslag under den tiden som vi nu
              har arbetat vidare med. I Påföljdsutredningen har vi satt just
              straff när det gäller brott mot kvinnofriden och kvinnors hälsa
              i fokus. Likaså kom det under den förra mandatperioden en handlingsplan
              när det gäller mäns våld mot kvinnor.
            </seg>
            <seg xml:id="i-dd4620e9ad0e34de-0">
              Vi ser att det finns väldigt många delar i det förtryck mot kvinnor
              som finns, och jag tror att det är farligt att bara fokusera på
              sexualbrott. Det är, som Kerstin Haglö säger, viktigt att man
              ser helheten.
            </seg>
            <seg xml:id="i-6159b820b75b9d71-0">
              Vi tar också nu under den här mandatperioden ett grepp när det
              gäller stalkning, ett brott som många kvinnor har känt har varit
              ett väldigt stort hot under de senaste åren. I det belyser vi
              såväl besöksförbud som kontaktförbud.
            </seg>
            <seg xml:id="i-85c9d720e937c7de-0">
              Att säga att det är ett politiskt vakuum har jag därför väldigt
              svårt att instämma i. Det händer mycket, och är det någonting
              vi ska lära oss av det här så är det att vi är lyhörda för de
              kvinnoorganisationer och kvinnojourer som finns, och eftersom
              du säger att ni satsar på forskning och kunskap kan jag tala om
              att det har även vi gjort. Speciellt när det gäller mäns våld
              mot kvinnor har vi tittat på vad vi ska hitta för redskap som
              ger dessa kvinnor bäst stöd framgent.
            </seg>
            <seg xml:id="i-7a17d4eca5e97ff3-0">
              Det finns mycket kvar att göra, men det är också en lång mandatperiod
              kvar.
            </seg>
          </u>
          <note type="speaker" xml:id="i-b089fbd10e02db2c-0">
            Anf. 57 BÖRJE VESTLUND (S):
          </note>
          <u who="borje_vestlund_809cde" next="cont" xml:id="i-e5b5398e47992c07-0">
            <seg xml:id="i-9a466c961498ccf6-0">
              Herr talman! Jag satt på mitt rum och lyssnade på Roger Haddad.
              Det är väldigt synd att han har lämnat kammaren, men det här gäller
              egentligen alla partier i Alliansen utom Kristdemokraterna, för
              de har åtminstone haft ryggrad nog att stå upp och säga att de
              inte tror på vissa saker när det gäller hbt-frågor.
            </seg>
            <seg xml:id="i-23edcb4e8af1d96d-0">
              Jag har under ett antal år, närmare bestämt alla år som Pridefestivalen
              i Helsingfors har funnits, suttit i olika paneler, där i synnerhet
              två partier från Alliansen alltid har sagt att de håller med och
              tycker att det är hemskt att man inte redan har genomfört detta;
              först var det den socialdemokratiska regeringen som var orsaken
              till detta, sedan var det utredningar och det var det ena med
              det andra.
            </seg>
            <seg xml:id="i-cc50b4d7368e81eb-0">
              Och när man kommer till frågan om att även transpersoner skulle
              omfattas när det gäller hets mot folkgrupp säger de att det torde
              vara så att detta skulle gälla även för dem. Men det finns rättsfall
              som visar att så inte är fallet! Det trodde jag faktiskt att Johan
              Linander kände till, om jag ska vara riktigt ärlig.
            </seg>
            <seg xml:id="i-9c99b33bf57a36e2-0">
              Det andra gäller straffskärpningsbestämmelsen, där Alliansen
              säger att de inte vill göra detta. Jag kan tycka att det är ganska
              tråkigt när vi träffas i de här situationerna, för alla sitter
              och håller med varandra. Det blir egentligen ganska meningslöst,
              för alla har ungefär samma dagordning.
            </seg>
            <seg xml:id="i-61f74d619c7c7c58-0">
              Men sedan går några till Sveriges riksdag och säger att de egentligen
              inte vill delta i det här utan tycker att det är onödiga åtgärder.
              Då kan det inte kallas annat än att de endera ljuger eller hycklar
              väldigt mycket. I ett sammanhang säger de att så här är det, och
              så tycker vi att det ska vara. Sedan törs de inte följa upp detta
              med lagstiftning utan hänvisar till att de minsann genomfört diskrimineringslagstiftningen.
            </seg>
            <seg xml:id="i-3846eed759f0855f-0">
              Jättebra det har vi socialdemokrater varit överens med er om.
              Men problemet är att det inte är det frågan gäller. Det är inte
              diskrimineringslagstiftningen som ska lösa att transpersoner tillhör
              en av de grupper som oftast drabbas av just det man kallar hatbrott.
            </seg>
            <seg xml:id="i-3b11003f36830c5b-0">
              Det finns statistik på detta. Detta vet de som har suttit en
              längre tid i justitieutskottet. Det har också förts debatter kring
              detta.
            </seg>
          </u>
          <note xml:id="i-a32c54e09c7dd3fc-3">
            Överläggningen var härmed avslutad.
          </note>
          <note xml:id="i-cdf191e5197c6a55-0">
            13 § ILO:s konvention om arbete ombord på fiskefartyg
          </note>
          <note xml:id="i-e9533bf4e0d7c6fd-4">
            Föredrogs
          </note>
          <note xml:id="i-68bba1abb53c61b4-0">
            Andre vice talmannen konstaterade att ingen talare var anmäld.
          </note>
          <note xml:id="i-94f7c95ca263c932-0">
            Ajournering
          </note>
          <note xml:id="i-9f62c00606c1256f-0">
            Kammaren beslutade kl. 12.28 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="borje_vestlund_809cde" prev="cont" xml:id="i-cce0a847c2c8a57e-0">
            <seg xml:id="i-da1950ab6bf0729f-0">
              Återupptagna förhandlingar
            </seg>
          </u>
          <note xml:id="i-70640f09203069f5-0">
            Förhandlingarna återupptogs kl. 16.00.
          </note>
          <note xml:id="i-f501c86f832869a2-0">
            14 § Beslut om ärenden som slutdebatterats vid dagens sammanträde
          </note>
          <note xml:id="i-063687946f894c73-0">
            Punkt 1
          </note>
          <note xml:id="i-89e0923a8527c641-0">
            Punkt 2
          </note>
          <note xml:id="i-f0028f2a7f2a8d77-0">
            Punkt 3
          </note>
          <note xml:id="i-063687946f894c73-1">
            Punkt 1
          </note>
          <note xml:id="i-f0028f2a7f2a8d77-1">
            Punkt 3
          </note>
          <note xml:id="i-99cad63fd0cb31ef-0">
            Punkt 5
          </note>
          <note xml:id="i-f58e2774f21e0855-0">
            Punkt 6
          </note>
          <note xml:id="i-1b747d109974ae77-0">
            Punkt 10
          </note>
          <note xml:id="i-219cf5db7bc8fc72-0">
            Punkt 17
          </note>
          <note xml:id="i-92bc2e7d84f501bb-0">
            Punkt 19
          </note>
          <note xml:id="i-9735177fcf152c13-0">
            Punkt 20
          </note>
          <note xml:id="i-33dcc9df1eba9b93-0">
            Punkt 21
          </note>
          <note xml:id="i-eb89906ebebcead6-0">
            Punkt 29
          </note>
          <note xml:id="i-382aa298dea1e138-0">
            Punkt 34
          </note>
          <note xml:id="i-a3a9e444c9be7845-0">
            Punkt 36
          </note>
          <note xml:id="i-b6eac22b4d5ab6ad-0">
            Punkt 38
          </note>
          <note xml:id="i-90aadb5ac36853f7-0">
            Punkt 40
          </note>
          <note xml:id="i-749e710f5504cb65-0">
            Punkt 41
          </note>
          <note xml:id="i-94d20f7d15484caf-0">
            Punkt 42
          </note>
          <note xml:id="i-24b819ca8beb9aac-0">
            Övriga punkter
          </note>
          <note xml:id="i-7685aae46478b776-0">
            15 § Bordläggning
          </note>
          <note xml:id="i-ef78271fb8014772-0">
            Anmäldes och bordlades
          </note>
          <note xml:id="i-eed9337471c2628a-0">
            16 § Anmälan om interpellationer
          </note>
          <note xml:id="i-fb16b2ab8e8afcbd-0">
            Anmäldes att följande interpellationer framställts
          </note>
          <note xml:id="i-0ccdc77a3db8a0c7-0">
            den 2 februari
          </note>
          <note xml:id="i-31cc18ec9622d760-0">
            Berit Högman
          </note>
          <note xml:id="i-31cc18ec9622d760-1">
            Berit Högman
          </note>
          <note xml:id="i-31cc18ec9622d760-2">
            Berit Högman
          </note>
          <note xml:id="i-1b10efc0790f9628-0">
            Hans Linde
          </note>
          <note xml:id="i-1b10efc0790f9628-1">
            Hans Linde
          </note>
          <note xml:id="i-1b10efc0790f9628-2">
            Hans Linde
          </note>
          <note xml:id="i-6eec0edd68b2ceb9-0">
            Interpellationerna redovisas i bilaga som fogats till riksdagens
            snabbprotokoll tisdagen den 8 februari.
          </note>
          <note xml:id="i-28caf0def9482f17-0">
            17 § Anmälan om frågor för skriftliga svar
          </note>
          <note xml:id="i-95b912dae746070a-0">
            Anmäldes att följande frågor för skriftliga svar framställts
          </note>
          <note xml:id="i-0ccdc77a3db8a0c7-1">
            den 2 februari
          </note>
          <note xml:id="i-eff466de772a6659-0">
            Jens Holm
          </note>
          <note xml:id="i-c9e804ebdfb97a25-0">
            Krister Örnfjäder
          </note>
          <note xml:id="i-13339c71138b073a-0">
            Frågorna redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note xml:id="i-7e581f99acf64de9-0">
            18 § Anmälan om skriftliga svar på frågor
          </note>
          <note xml:id="i-24638540ec451c4a-0">
            Anmäldes att skriftliga svar på följande frågor inkommit
          </note>
          <note xml:id="i-0ccdc77a3db8a0c7-2">
            den 2 februari
          </note>
          <note xml:id="i-6648f32e87fa8506-0">
            Jonas Sjöstedt
          </note>
          <note xml:id="i-cbdf481e1a156551-0">
            Amineh Kakabaveh
          </note>
          <note xml:id="i-d9f7aabc6ce1c281-0">
            Désirée Liljevall
          </note>
          <note xml:id="i-643f06a018e495a7-0">
            Jacob Johnson
          </note>
          <note xml:id="i-643f06a018e495a7-1">
            Jacob Johnson
          </note>
          <note xml:id="i-8a25b34177adc5ea-0">
            Sven-Erik Bucht
          </note>
          <note xml:id="i-fe8caa36ce6963cb-0">
            Marie Nordén
          </note>
          <note xml:id="i-fe8caa36ce6963cb-1">
            Marie Nordén
          </note>
          <note xml:id="i-e73d67447a96f0e4-0">
            Leif Pettersson
          </note>
          <note xml:id="i-c9e804ebdfb97a25-1">
            Krister Örnfjäder
          </note>
          <note xml:id="i-91b933f23795fdb1-0">
            Eva Sonidsson
          </note>
          <note xml:id="i-736c6bea7c807b37-0">
            Carin Runeson
          </note>
          <note xml:id="i-6648f32e87fa8506-1">
            Jonas Sjöstedt
          </note>
          <note xml:id="i-cc2a635eae4f43e8-0">
            Ulf Holm
          </note>
          <note xml:id="i-d6c7cbecd29a3589-0">
            Svaren redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note xml:id="i-4a3c246ce08d2e30-0">
            19 § Kammaren åtskildes kl. 16.23.
          </note>
          <note xml:id="i-0b45a82a42556ba0-0">
            Förhandlingarna leddes
          </note>
          <note xml:id="i-f673b1701af2404c-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
