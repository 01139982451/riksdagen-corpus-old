<protocol id="prot-199192--37">
  <contentBlock page="0" id="i-0a66093be2d82bac">
    <textBlock id="i-54f5168f3339a79c">1 § Avsägelse</textBlock>
  </contentBlock>
  <contentBlock page="0" id="i-f7e8cb55275a8af7">
    <textBlock id="i-cf48145d24139d55">Talmannen anmälde att Ulla Tillander (c) avsagt sig uppdraget att vara suppleant i kulturutskottet.</textBlock>
  </contentBlock>
  <contentBlock page="0" id="i-ed2599b62e5cab73">
    <textBlock id="i-6c9d76cd602a74b7">Kammaren biföll denna framställning.</textBlock>
  </contentBlock>
  <contentBlock page="0" id="i-ff1bed3c29e53eb1">
    <textBlock id="i-caaf3d7fd639fe5c">2 § Justering av protokoll</textBlock>
  </contentBlock>
  <contentBlock page="0" id="i-f3ec4c97eb7aa43a">
    <textBlock id="i-6b6b7846bf26cf8b">Justerades protokollet för den 27 november.</textBlock>
  </contentBlock>
  <contentBlock page="0" id="i-c798e46e84fc0e90">
    <textBlock id="i-e5b323200af5cca6">3 § Svar på fråga  1991/92:188 om handläggningen av avräkningen om uppehållstillstånd</textBlock>
  </contentBlock>
  <contentBlock page="0" id="i-e06eca6da1f54bc9">
    <textBlock id="i-6e0d59854b3fdd64">Anf. 1 Utrikesminister MARGARETHA AF</textBlock>
    <textBlock id="i-2b2bd3919e52e95f">UGGLAS (m):</textBlock>
  </contentBlock>
  <contentBlock page="0" id="i-339da3fd3e674e7e">
    <textBlock id="i-d9baa3f68fd45972">Fru talman! Berith Eriksson har bl.a. frågat mig om regeringen och utrikesdepartementet är medvetna om att det vid ambassaden i Teheran skulle ta cirka två år för sökande att få tid för intervju i ärenden om uppehållstillstånd i Sverige, att ambassaden i Belgrad anlitar serbisk personal för intervjuer av kosovoalbaner och att ambassaderna i Damaskus och Teheran använt sig av tolkar som inte behärskar det språk som sökanden talar. Berith Eriksson har frågat vilka åtgärder regeringen är beredd att vidta för att få en ändring till stånd.</textBlock>
  </contentBlock>
  <contentBlock page="0" id="i-68971f7ac5fdd111">
    <textBlock id="i-be847647fa7598ae">Det är riktigt som Berith Eriksson påpekar att väntetiden vid ambassaden i Teheran för en intervju varit mycket lång. Detta har berott på en kraftig ökning av antalet ansökningar. Ambassaden har hittills i år mottagit något över 2 000</textBlock>
    <textBlock id="i-437607ba14592976">ansökningar om uppehållstillstånd. Varje intervju tar i genomsnitt en timme att genomföra. Därtill kommer att ambassaden under samma tid mottagit ca 13 000 ansökningar om inresevisering. Pressen på Teheranambassadens viseringssektion är sålunda mycket stor. För att bemästra situationen har ambassaden under året tillförts två tjänstemän från statens invandrarverk. Genom denna kraftsamling har väntetiden för den som söker uppehållstillstånd kunnat nedbringas avsevärt.</textBlock>
    <textBlock id="i-c4daf24151ec8fa6">Väntetiden understiger nu tre månader. Denna tidsgräns bör normalt inte överskridas.</textBlock>
  </contentBlock>
  <contentBlock page="0" id="i-b0a3c173ba429997">
    <textBlock id="i-6197a7177b4b6e3f">Det är också riktigt att intervjuer i ärenden som uppehållstillstånd vid ambassaden i Belgrad utförs av lokalt anställd personal, som har serbokratiska som modersmål. Verksamheten utövas emellertid under ledning av en tjänsteman, som är utsänd från utrikesdepartementet. Sökande som inte talar serbokratiska kan begära att utan kostnad få tolkhjälp. När det gäller albansktalande personer vänder sig ambassaden till samma tolk och översättare som anlitas av FNs flyktingkontor.</textBlock>
    <textBlock id="i-ff921bba5bb0307c">Reglerna om tolkhjälp gäller generellt för samtliga svenska ambassader och karriärkonsultat och därmed givetvis också i Teheran och Damaskus.</textBlock>
  </contentBlock>
  <contentBlock page="0" id="i-8625529a6fd6d4ad">
    <textBlock id="i-c5089385756bcf16">Beträffande Jugoslavien vill jag tillägga att en tjänsteman från utrikesdepartementet är tillfälligt stationerad i Zagreb vid det honorära generalkonsulatet där. Denna ordning ger kroater, som under nu rådande förhållanden knappast kan bege sig till Belgrad, möjlighet att i Zagreb lämna in ansökningar om uppehållstillstånd och bli intervjuade där.</textBlock>
  </contentBlock>
  <contentBlock page="0" id="i-6ce62e40e2540f5a">
    <textBlock id="i-d46ce0a69eebe819">Jag vill avslutningsvis framhålla att det här rör sig om en mycket komplicerad verksamhet med svårförutsägbara förändringar i arbetsbelastningen, förändringar som det kan vara svårt att bemästra med de resurser som står till buds.</textBlock>
  </contentBlock>
  <contentBlock page="0" id="i-a439890d23499194">
    <textBlock id="i-414b0f5be73057c2">Anf. 2 BERITH ERIKSSON (v):</textBlock>
  </contentBlock>
  <contentBlock page="0" id="i-1baa26f66053ea6e">
    <textBlock id="i-0dd962f160f0dd13">Fru talman! Jag vill tacka utrikesministern för svaret.</textBlock>
  </contentBlock>
  <contentBlock page="0" id="i-5727cdbe9931d2bd">
    <textBlock id="i-aabe9307c6f52a15">Det låter bra om handläggningstiderna har kunnat kortas ner i Teheran. De har varit oacceptabelt långa i många år. Jag vill också påpeka att det finns många väl fungerande ambassader runt om i världen. Hälsan tiger still. Men när det gäller en del ambassader, framför allt i Teheran och Damaskus, återkommer samma kritik, och det från varandra oberoende källor. Det gäller långa handläggningstider och problem med tolkar som i många fall ställer till med andra problem här i</textBlock>
    <textBlock id="i-e5f8035241561a01">Sverige när ärendena kommer hit för handläggning. Speciellt gäller detta när tolkar har använts i språk som den sökande inte behärskar.</textBlock>
    <textBlock id="i-9b8db5b377797c62">Det har helt bevisligen hänt i flera fall.</textBlock>
  </contentBlock>
  <contentBlock page="0" id="i-098fec46d835177a">
    <textBlock id="i-62f3a1bb05adf159">Där finns också kritik när det gäller svenska medborgare i dessa länder som har svårt att komma i kontakt med ambassaden. Det skulle vara på grund av att ambassaderna har anställt personal från den lokala befolkningen som har fungerat som något slags grind. Det har också framkommit kritik när det gäller att de lokalt anställda har låtit folk köpa sig fram i kön. Det är en kritik som har återkommit flera gånger under de år som jag har haft hand om dessa frågor.</textBlock>
  </contentBlock>
  <contentBlock page="0" id="i-00ac262fb5e0a02b">
    <textBlock id="i-4316067332331e71">Det senaste jag har hört gäller Damaskus...</textBlock>
  </contentBlock>
  <contentBlock page="0" id="i-2eb2df92203b538d">
    <textBlock id="i-9afcd5e0ede134c6">Anf. 3 Utrikesminister MARGARETHA AF</textBlock>
    <textBlock id="i-c5a6d74b0dccfcdd">UGGLAS (m):</textBlock>
  </contentBlock>
  <contentBlock page="0" id="i-04fa20ec559203f5">
    <textBlock id="i-1f1a38051c69caa4">Fru talman! När jag fick Berith Erikssons fråga var jag inte så säker på hur det egentligen står till. När jag sedan fick det utkast till svar som mina kolleger på utrikesdepartementet hade utarbetat, tyckte jag att trots allt har här gjorts något i rätt riktning. Det kändes någorlunda tillfredsställande.</textBlock>
  </contentBlock>
  <contentBlock page="0" id="i-22641072c44e15d7">
    <textBlock id="i-cafa10ed93dc3d6b">Jag kan tillägga att ambassaden i Teheran har under året hyrt ytterligare kontorsutrymme i anslutning till kanslilokalerna för att få en bättre och mer rationell lokal för viserings- och intervjuverksamhet. Det är också ett framsteg.</textBlock>
  </contentBlock>
  <contentBlock page="0" id="i-c1de7a818b6a517b">
    <textBlock id="i-0826d9ab5357a09e">Ambassaden i Damaskus har också tillförts en tjänsteman från statens invandrarverk. Det är i inledningsskedet en byråchef. Här har väntetiderna för intervjuer kunnat nedbringas till knappt två månader. Jag har alltså haft ytterligare goda nyheter i det här hänseendet att meddela Berith</textBlock>
    <textBlock id="i-0f345b95a6c19b45">Eriksson och kammaren.</textBlock>
  </contentBlock>
  <contentBlock page="0" id="i-7d83c276484c2f07">
    <textBlock id="i-242399c1978f9970">Anf. 4 BERITH ERIKSSON (v):</textBlock>
  </contentBlock>
  <contentBlock page="0" id="i-8d9716f181ff4204">
    <textBlock id="i-712dc50f25bf8cd2">Fru talman! Alla förbättringar som kan göras är naturligtvis bra. Det låter betryggande.</textBlock>
  </contentBlock>
  <contentBlock page="0" id="i-d15e03615cb4aaf7">
    <textBlock id="i-c9c1bd1657d83303">Då återstår det jag ville berätta nyligen när jag blev avbruten. Det gäller en svensk och en norsk medborgare som var i Damaskus. De försökte först att komma i kontakt med den svenska ambassaden för att fråga om man där var intresserad av att få viss information direkt. Svensken och norrmannen kunde inte komma förbi denna ''grind''. Det var en omöjlighet. Då ringde de den norska ambassaden.</textBlock>
    <textBlock id="i-378e62551edbd815">Där svarade ambassadpersonalen direkt.</textBlock>
    <textBlock id="i-e3b997804cfb5df3">Personalen var tacksamma för informationen, och svensken och norrmannen blev väl omhändertagna.</textBlock>
  </contentBlock>
  <contentBlock page="0" id="i-0026d455bbac67da">
    <textBlock id="i-c18944c80b37b081">Samma kritik kommer från svenska medborgare i</textBlock>
    <textBlock id="i-0d0c772a8954ebc9">Teheran som har försökt att komma i kontakt med svenska ambassaden där.</textBlock>
  </contentBlock>
  <contentBlock page="0" id="i-930f1d763cfd31a8">
    <textBlock id="i-43ca96fb89100555">Anf. 5 Utrikesminister MARGARETHA AF</textBlock>
    <textBlock id="i-cd287683a6901d4d">UGGLAS (m):</textBlock>
  </contentBlock>
  <contentBlock page="0" id="i-e2681af08b05545f">
    <textBlock id="i-f010d7741f83b685">Fru talman! Jag kan enbart notera detta. Mer kan jag inte göra i de enskilda ärendena.</textBlock>
  </contentBlock>
  <contentBlock page="0" id="i-99e295ba76871323">
    <textBlock id="i-009151f08d601c9f">Överläggningen var härmed avslutad.</textBlock>
  </contentBlock>
  <contentBlock page="0" id="i-d24e0d09cbf839b7">
    <textBlock id="i-5be0c10187ff9a80">4 § Svar på frågorna 1991/92:199 och 226 om erkännande av Slovenien och Kroatien</textBlock>
  </contentBlock>
  <contentBlock page="0" id="i-6af28091dc3fd302">
    <textBlock id="i-61c832934f756eeb">Anf. 6 Utrikesminister MARGARETHA AF</textBlock>
    <textBlock id="i-7857b111fcd7bf37">UGGLAS (m):</textBlock>
  </contentBlock>
  <contentBlock page="0" id="i-c4c83af357e57d88">
    <textBlock id="i-3f8782817f7f4ed2">Fru talman! Lars Moquist har frågat mig om det inte är dags för Sverige att nu erkänna Slovenien som självständig stat.</textBlock>
  </contentBlock>
  <contentBlock page="0" id="i-206aec50c0bbdfe8">
    <textBlock id="i-c5748694f717df73">Kent Carlsson har frågat mig om regeringen nu är beredd att erkänna Slovenien och Kroatien som självständiga stater.</textBlock>
  </contentBlock>
  <contentBlock page="0" id="i-9d955931e155a013">
    <textBlock id="i-67fc7ddc536d3ff9">Jag väljer att besvara båda frågorna i ett sammanhang.</textBlock>
  </contentBlock>
  <contentBlock page="0" id="i-ec9df397e9ef171e">
    <textBlock id="i-d3deb963e3bdc5d8">Den jugoslaviska krisen fortsätter att fylla oss alla med bestörtning och oro. De mänskliga lidandena är mycket stora. Problemen kan ej lösas med våld.</textBlock>
    <textBlock id="i-49a032bafdb9f569">Ansträngningarna för att finna en fredlig förhandlingslösning på Jugoslaviens etniska och konstitutionella problem måste intensifieras.</textBlock>
    <textBlock id="i-607fe2cd99aeacff">Sverige fortsätter därför att på alla sätt stödja de fredssträvanden som görs inom EGs, ESKs och nu också FNs ramar. Den 27 november antog FNs säkerhetsråd en resolution till stöd för generalsekreterarens ansträngningar. Dennes personliga sändebud Cyrus Vance besöker för närvarande Jugoslavien, och säkerhetsrådet torde inte kunna ta ställning till frågan om en fredsbevarande styrka förrän i slutet av innevarande vecka.</textBlock>
  </contentBlock>
  <contentBlock page="0" id="i-2f68873c1ab5c26c">
    <textBlock id="i-c0b267aa2ded918c">Det är regeringens förhoppning att dessa ansträngningar snarast skall leda till att striderna upphör och att de skall bana väg för en uppgörelse som tillfredsställer alla de jugoslaviska folken.</textBlock>
  </contentBlock>
  <contentBlock page="0" id="i-f7700a3f0f8ada4f">
    <textBlock id="i-ec3983d39e0c00d5">Slovenien och Kroatien är två av de fyra jugoslaviska republiker som förklarat sig självständiga.</textBlock>
  </contentBlock>
  <contentBlock page="0" id="i-e23eb04209843449">
    <textBlock id="i-f417b6666e7d7e96">Vid bedömningen av erkännandefrågan kan beträffande Slovenien och Kroatien konstateras att de folkrättsliga förutsättningarna inte heller i dag är identiska.</textBlock>
  </contentBlock>
  <contentBlock page="0" id="i-2970b5ca96250569">
    <textBlock id="i-e058a13efdc05168">I fallet Slovenien är de tre traditionella kriterierna för erkännande i praktiken uppfyllda: ett folk, ett territorium samt effektiv kontroll över detta. De senaste veckorna synes ha medfört ytterligare stabilisering av läget i Slovenien.</textBlock>
  </contentBlock>
  <contentBlock page="0" id="i-14a1dd9c190ea508">
    <textBlock id="i-251e06ee870eb16c">Beträffande Kroatien är förutsättningarna tyvärr inte lika entydiga.</textBlock>
  </contentBlock>
  <contentBlock page="0" id="i-70ed4a8a4fef3924">
    <textBlock id="i-eda702c87c0806a3">Beslut om erkännanden börjar växa fram i det internationella samfundet. Det är uppenbart att erkännanden rycker allt närmare både i EG- och</textBlock>
    <textBlock id="i-6b3b1350ca274a8f">ESK-länder.</textBlock>
  </contentBlock>
  <contentBlock page="0" id="i-8002d19c0b2e4c43">
    <textBlock id="i-9e425ae8209bd099">Regeringen anser att erkännande av Slovenien och</textBlock>
    <textBlock id="i-11957b7100bdecde">Kroatien måste ses i sitt politiska sammanhang. De fredsansträngningar som nu görs får inte försvåras av enskilda länders agerande. Sverige står i nära kontakt och deltar i ett aktivt samråd med EGs ordförandeskap, ESK-staterna och FN.</textBlock>
    <textBlock id="i-eb8c715cd4f46d1d">Regeringen kommer att agera när de sammanvägda politiska och rättsliga förutsättningarna för ett erkännande föreligger.</textBlock>
  </contentBlock>
  <contentBlock page="0" id="i-e7b4209100916eb7">
    <textBlock id="i-077fcc1082a5a652">Anf. 7 LARS MOQUIST (nyd):</textBlock>
  </contentBlock>
  <contentBlock page="0" id="i-3b434abd6b8fbb9e">
    <textBlock id="i-19a009189323f1af">Fru talman! Jag tackar utrikesministern för svaret.</textBlock>
    <textBlock id="i-6550ff55e35e194e">Jag var beredd på det svar jag skulle få. Men trots det är jag naturligtvis inte nöjd med svaret.</textBlock>
  </contentBlock>
  <contentBlock page="0" id="i-d8d19d93429c7960">
    <textBlock id="i-2950e6df33679a76">En ytterligare fördröjning att erkänna Slovenien innebär stora påfrestningar för Slovenien. Man måste komma ihåg det. Jag skall ta fram några av de synpunkter som finns.</textBlock>
  </contentBlock>
  <contentBlock page="0" id="i-47b6345dc6a6eda8">
    <textBlock id="i-3231663c338b8d95">Jugoslaviens centralbank har uteslutit Slovenien från det federala valutasystemet. Slovenien har alltså varit tvungen att introducera slovensk valuta och håller på att bygga upp ett eget bankväsende.</textBlock>
  </contentBlock>
  <contentBlock page="0" id="i-22bca5a14510cbf9">
    <textBlock id="i-719716865a02188f">Den slovenska turistnäringen drabbas. Där finns varmbadanläggningar. Jag antar att de liknar dem jag vid några tillfällen har besökt i Ungern. Det finns också stora vintersportorter. Dessa drabbas av att frågan inte har klarlagts.</textBlock>
  </contentBlock>
  <contentBlock page="0" id="i-13c7ff5150b3314b">
    <textBlock id="i-9f21fc28af750174">En annan punkt är att en stor del av transittrafiken genom Slovenien nu går via Ungern. Det är också något som påverkar den slovenska ekonomin på ett negativt sätt.</textBlock>
  </contentBlock>
  <contentBlock page="0" id="i-c2dad759f154e057">
    <textBlock id="i-0bbc4d6eccda52b8">Exporten har drabbats på grund av blockader mot</textBlock>
    <textBlock id="i-2e6463451e3144c9">Jugoslavien. Man förlorar då marknadsandelar i väst. Många anser att Slovenien drabbas hårdast av</textBlock>
    <textBlock id="i-afa012b88f05f399">EGs embargo. Nu har vi i dagarna fått erfara att</textBlock>
    <textBlock id="i-36d8058858ef555d">EG har lättat på sanktionerna just för Slovenien.</textBlock>
    <textBlock id="i-88ead51d23ce613d">Det är ett steg i rätt riktning.</textBlock>
  </contentBlock>
  <contentBlock page="0" id="i-fad4951eb47b9739">
    <textBlock id="i-205dde9340646cdd">Anledningen till att jag har ställt frågan till utrikesministern är det beslut som fattades den 20</textBlock>
    <textBlock id="i-47b3335c8519e4f3">november i det slovenska parlamentet, där en del frågor som vi tycker är väsentliga togs upp, nämligen att skydda minoriteter, ett principiellt ja till alla kommande EG-beslut som har med medborgerliga rättigheter och annat att göra och en accept till internationella konventioner framställda av EG osv.</textBlock>
  </contentBlock>
  <contentBlock page="0" id="i-fc63cbf622378b51">
    <textBlock id="i-6db96c33e7c8f75e">I ett tiotal länder har det slovenska passet erkänts, bl.a. i Italien, Tyskland och Frankrike. Det är mycket som talar för att det nu verkligen är dags att erkänna Slovenien. Utrikesministern säger ju själv att Slovenien uppfyller de kriterier som finns för att erkänna en stat.</textBlock>
  </contentBlock>
  <contentBlock page="0" id="i-22ff5bb9ed6ccfeb">
    <textBlock id="i-c502f7d522663d11">Anf. 8 KENT CARLSSON (s):</textBlock>
  </contentBlock>
  <contentBlock page="0" id="i-1a701a76b92bb2d4">
    <textBlock id="i-686b72fd9a13a97e">Fru talman! Jag tackar utrikesministern för svaret, som jag tycker är fegt och passivt.</textBlock>
  </contentBlock>
  <contentBlock page="0" id="i-4e5841169677e403">
    <textBlock id="i-dae40247378e8807">Först har vi den folkrättsliga frågan.</textBlock>
    <textBlock id="i-c10391e3107cb8bf">Utrikesministern konstaterar själv att Slovenien uppfyller alla de kriterier som vi kan ställa för ett erkännande.</textBlock>
  </contentBlock>
  <contentBlock page="0" id="i-2782f5ca6c30250d">
    <textBlock id="i-6dc1befde570861e">Utrikesministern har i andra sammanhang talat för ett snabbt erkännande av Ukraina, som har likartade förutsättningar som Slovenien. Vad är skillnaden, utrikesministern?</textBlock>
  </contentBlock>
  <contentBlock page="0" id="i-c77ab2c434a5971b">
    <textBlock id="i-b738c992fe9def7d">När det gäller Kroatien är läget litet annorlunda.</textBlock>
    <textBlock id="i-6d7e56afbb18d128">När Kroatien utropade sig själv som självständig stat angreps landet av Serbien och den federala armen. Det finns i den svenska utrikespolitiska historien exempel där Sverige faktiskt har erkänt länder. Vi har t.ex. Angola 1975, när Sverige, trots att trupper stod en mil utanför huvudstaden, faktiskt gjorde ett erkännande. Det var ett sätt att markera att Sverige ville få slut på striderna.</textBlock>
  </contentBlock>
  <contentBlock page="0" id="i-76df43abd0b7b727">
    <textBlock id="i-98827b5d6445f76a">Sedan har vi frågat om följsamheten till EG. I den frågedebatt utrikesministern och jag hade för ett par veckor sedan ville utrikesministern avvakta</textBlock>
    <textBlock id="i-284010eef005c7fc">EGs fredsansträngningar. Det är märkligt att på det sättet överlåta till EG att sköta Sveriges utrikespolitik. Men när jag i dag lyssnade på radion insåg jag att det var bra att vi överlät denna fråga till EG eftersom EG vågar agera.</textBlock>
  </contentBlock>
  <contentBlock page="0" id="i-4a0a2b1460f1b1f1">
    <textBlock id="i-11abfd5d67574cd8">I dag vittnade EGs obervatörer om den federala armens övergrepp mot byar, kyrkor och sjukhus.</textBlock>
    <textBlock id="i-e6cdc72a7b919c90">Något sådan har, såvitt jag vet, inte hörts från</textBlock>
    <textBlock id="i-fa70cdd44fd72ef6">Sverige. Det är kanske tur att EG får sköta den delen av svensk utrikespolitik.</textBlock>
  </contentBlock>
  <contentBlock page="0" id="i-0c2fa01519d16ca8">
    <textBlock id="i-ad523196ed1678b4">Det verkar som om Sverige håller på att hamna rejält på efterkälken. Tyskland har tydligt markerat att man inte tror på EGs fredsansträngningar, utan man kommer att gå vidare på egen hand och man kommer att erkänna både Slovenien och Kroatien.</textBlock>
    <textBlock id="i-e54c66c00cb553c6">Vatikanen har gjort det, och Holland och Italien är på gång. Europarådet har suspenderat Jugoslavien som speciell nation i Europarådet, osv.</textBlock>
  </contentBlock>
  <contentBlock page="0" id="i-a835aee881f1ce97">
    <textBlock id="i-62e013a6408d3030">Skall Sverige bli sist, eller skall vi haka på tåget? Är det inte dags att nu erkänna Slovenien och</textBlock>
    <textBlock id="i-8ebbfae2ced1b798">Kroatien?</textBlock>
  </contentBlock>
  <contentBlock page="0" id="i-a4c2da36732bca41">
    <textBlock id="i-dfb76a1ba1af61c7">Anf. 9 Utrikesminister MARGARETHA pAF</textBlock>
    <textBlock id="i-44ab71dd3c49cba7">sUGGLAS (m):</textBlock>
  </contentBlock>
  <contentBlock page="0" id="i-9990027e25521062">
    <textBlock id="i-ee9abd90c46b2c49">Fru talman! Jag har en sakupplysning. Bland EG-</textBlock>
    <textBlock id="i-c10409f4f332e28e">observatörerna finns också svenskar med. Det är en del av vår aktiva insats för att försöka stödja fredsutvecklingen.</textBlock>
  </contentBlock>
  <contentBlock page="0" id="i-a4edb1163deea078">
    <textBlock id="i-0e0049c5f7b8d28f">Förra gången Kent Carlsson och jag hade ett meningsutbyte gällde det EG. Nu är det både EG</textBlock>
    <textBlock id="i-c6ec7a957fd1ff2a">och FN som försöker att agera för att få slut på striderna i Jugoslavien. Det gäller att få slut på blodspillan och dödandet. Jag har inte riktigt hört de båda herrarna här i frågestunden tala om den sidan av vad som utspelar sig i Jugoslavien. Det är en sida som vi måste också ha starkt i åtanke. Det är det som fredsansträngningarna handlar om, dvs.</textBlock>
    <textBlock id="i-5f9d605a748cf1df">att få slut på dödandet och på blodspillan. Här finns stora risker, och det finns en stor oro för att detta skall sprida sig till Bosnien och Hercegovina. Det är fortfarande en krutdurk i Jugoslavien. Det är därför som regeringen menar att vi måste på alla sätt stödja EGs och FNs fredsansträngningar. Det blir alltmera klart att ett erkännande är på väg att växa fram. Detta är något som även regeringen hälsar med tillfresställelse. Det är min starka tro att det nu är fråga om veckor -- inte något annat.</textBlock>
  </contentBlock>
  <contentBlock page="0" id="i-37170079e4a5c8f2">
    <textBlock id="i-b14f6ebc6ec6ff6a">Slovenien är på detta sätt lyckligt lottat, dvs. att man kan gå ur Jugoslavien utan dessa fruktansvärda strider. När det gäller Kroatien är läget mera besvärligt.</textBlock>
  </contentBlock>
  <contentBlock page="0" id="i-9e9a564ecc32baec">
    <textBlock id="i-567c81dc73151c14">Anf. 10 KENT CARLSSON (s):</textBlock>
  </contentBlock>
  <contentBlock page="0" id="i-5be72edd475fc720">
    <textBlock id="i-af505479e20620c8">Fru talman! Jag tycker att det är fräckt när utrikesministern antyder att de två frågeställarna inte skulle vara intresserade av att få slut på blodspillan. Utgångspunkten för mig är att Sverige genom ett agerande där vi erkänner Slovenien och</textBlock>
    <textBlock id="i-7a95756d187dfb6c">Kroatien sätter press på Serbien som är angripare.</textBlock>
    <textBlock id="i-296a935b240df59e">EGs observatörer pekar mycket tydligt ut Serbien.</textBlock>
    <textBlock id="i-833cbc9cce33b356">Genom att erkänna Slovenien och Kroatien tvingas</textBlock>
    <textBlock id="i-cde72e38b8269026">Serbien att ta ställning till att Världssamfundet, med Sverige som en av staterna som skulle kunna stå i spetsen, på det sätter fördömer Serbiens angrepppskrig. Det är vad detta är fråga om. Visst är jag ute efter att Sverige på vårt lilla sätt kan få stopp på blodspillan.</textBlock>
  </contentBlock>
  <contentBlock page="0" id="i-41b6783e663daa7b">
    <textBlock id="i-20bde554b69965a3">Erkännandet är också viktigt för att Slovenien, som uppfyller alla kriterier, skall kunna fungera som stat. Bristen på erkännande gör att landets ekonomi drabbas hårt. Där finns inget ifrågasättande av Slovenien.</textBlock>
  </contentBlock>
  <contentBlock page="0" id="i-6c801da63f1bf4f5">
    <textBlock id="i-369de69cb9bfcf1f">Vad är det för skillnad på Ukraina och Slovenien?</textBlock>
  </contentBlock>
  <contentBlock page="0" id="i-ed8506914eb8dd6a">
    <textBlock id="i-c81dfe17bdfa504a">Anf. 11 LARS MOQUIST (nyd):</textBlock>
  </contentBlock>
  <contentBlock page="0" id="i-ce93b0c02b5f2aa9">
    <textBlock id="i-90494404d49e9eaa">Fru talman! Jag reagerade också på utrikesministerns tal om slut på blodspillan. Jag har tagit upp frågan om just Slovenien. Nu återkommer utrikesministern på sluttampen av anförandet och säger att där råder inte dessa problem i dagsläget, dvs. att det pågår strider i Slovenien.</textBlock>
  </contentBlock>
  <contentBlock page="0" id="i-6ef55a64f74f61a8">
    <textBlock id="i-d06f9171cd772317">Slovenien knäcks, naturligtvis inte av Sverige ensamt, om man över huvud taget inte accepterar att landet kan få fungera som en fri stat, etablera handelsförbindelser osv. Då åstadkoms stora svårigheter rent ekonomiskt för Slovenien. Det är viktigt för slovenerna att klara ut den här frågan och kunna föra bort Slovenien från dagordningen i den jugoslaviska konflikten.</textBlock>
  </contentBlock>
  <contentBlock page="0" id="i-0853c3a6f4bc322c">
    <textBlock id="i-1842661cd8d85b03">Anf. 12 Utrikesminister MARGARETHA AF</textBlock>
    <textBlock id="i-ebacd4fbd8f997e3">UGGLAS (m):</textBlock>
  </contentBlock>
  <contentBlock page="0" id="i-107051466d9c38cb">
    <textBlock id="i-311dcb4b02eae8e4">Fru talman! Till Lars Moquist vill jag säga att regeringen uppmärksammar dessa frågor och vilka negativa konsekvenser de restriktiva åtgärderna kan få för de parter som faktiskt vill bidra till en fredlig lösning på konflikten. Regeringen studerar frågan och möjligheten att införa s.k. GSP-</textBlock>
    <textBlock id="i-f6496ebf681d8c9b">förmåner för sådana parter i konflikten. Det skulle då gälla Slovenien. Jag har i alla fall i detta hänseende ett positivt besked att lämna.</textBlock>
  </contentBlock>
  <contentBlock page="0" id="i-d386ff8f57efa5f5">
    <textBlock id="i-8019af68df32541d">Kent Carlsson och jag har uppenbart gjort olika bedömningar av vad som bäst gagnar den fredsprocess och konfliktlösning som vi måste göra.</textBlock>
    <textBlock id="i-ea70592085d50425">Jag tror att vi måste avvakta denna veckas händelseutveckling i FN och EG. Det europeiska och det internationella erkännandet ligger nog mycket nära nu.</textBlock>
  </contentBlock>
  <contentBlock page="0" id="i-39c33fc7d42efe6a">
    <textBlock id="i-272a45c53e56f4d4">Anf. 13 KENT CARLSSON (s):</textBlock>
  </contentBlock>
  <contentBlock page="0" id="i-b5d8df1a5d5835b0">
    <textBlock id="i-de8bfbb395b5081a">Fru talman! Det är i så fall bra. Jag vill emellertid ställa en annan fråga till utrikesministern med anledning av att Tyskland, som är en stor och mäktig stat i EG och som brukar vara ganska sansat i sina utrikespolitiska bedömningar, nu tydligt har markerat att man kommer att erkänna de två staterna. Det måste ses som en markering om att man inte tror på fredsansträngningarna så som man har gjort tidigare. Nu skall pressen i stället sättas på</textBlock>
    <textBlock id="i-d1fc8b7b1312000d">Serbien, eftersom det är där man måste förmås att ändra sitt beteende och sluta sitt angreppskrig. Det vore intressant att få höra hur utrikesministern ser på sin kollegas agerande i Tyskland. Gör han en konstig bedömning av läget just nu?</textBlock>
  </contentBlock>
  <contentBlock page="0" id="i-b36d045202874a1a">
    <textBlock id="i-66701b3da38b4b7f">Jag tycker snarare att regeringens hållning är ett uttryck för en mycket passiv utrikespolitik. Vi bara avvaktar och väntar. Jag tror att Sverige måste ha en mycket aktiv utrikespolitik, där vi talar om vad vi tycker. Det är viktigt i de fall då vi klart kan se att Sverige genom ett tydligt uttalande kan påverka fredsprocessen.</textBlock>
  </contentBlock>
  <contentBlock page="0" id="i-80e5a2b4098c2c03">
    <textBlock id="i-c414e07dd0a051e5">Vad är det för skillnad på Ukraina och Slovenien?</textBlock>
    <textBlock id="i-123aaf4cd1b88300">Båda dessa områden fyller de kriterier vi ställer för ett erkännande. I det ena fallet kan utrikesministern tänka sig att erkänna, och i det andra fallet skall vi vänta.</textBlock>
  </contentBlock>
  <contentBlock page="0" id="i-48ded23fa207f06e">
    <textBlock id="i-839bf359a2b104d6">Anf. 14 Utrikesminister MARGARETHA AF</textBlock>
    <textBlock id="i-f76794aacdd380dd">sUGGLAS (m):</textBlock>
  </contentBlock>
  <contentBlock page="0" id="i-38cfa6d2a5067a06">
    <textBlock id="i-5a11456fafe0ca2d">Fru talman! Min uppfattning är att Sverige skall ha en utrikespolitik som leder fram till de mål för utrikespolitiken som vi alla är ense om. Det gäller bl.a. fred, frihet, självständighet, oberoende, demokrati och marknadsekonomi. Det är målen som är viktiga för mig, och sedan försöker man välja de medel som man tror är de riktiga. Det är inte fråga om adjektiv såsom aktiv eller passiv, utan det väsentliga för mig är att söka nå målen för den svenska utrikespolitiken så bra som möjligt.</textBlock>
  </contentBlock>
  <contentBlock page="0" id="i-abbe4827f677651c">
    <textBlock id="i-2701c052c09c6079">Anf. 15 KENT CARLSSON (s):</textBlock>
  </contentBlock>
  <contentBlock page="0" id="i-d0cf0cdd369e6486">
    <textBlock id="i-d4ee3436a49ff683">Fru talman! Självfallet är de mål som vi här i riksdagen har satt upp för utrikespolitiken viktigast. Men jag ifrågasätter om de medel som utrikesministern väljer är de rätta. Det är en ytterligt passiv hållning. Det var bra att EG-</textBlock>
    <textBlock id="i-b0b464e3d0dc65d0">observatörerna markerade på det tydliga sätt som de gjorde. Det hade varit glädjande och bra om även de svenska observatörerna som finns på plats hade gjort liknande bedömningar och uttalanden och på det sättet klargjort vem som bär skulden i konflikten. Något sådant har inte skett.</textBlock>
  </contentBlock>
  <contentBlock page="0" id="i-cf08a59b34dc33a6">
    <textBlock id="i-892b99205bc3a1a9">Denna passiva hållning, som regeringen verkar ha valt, att lägga sig bakom EG i alla frågor, tycker jag är olycklig. Vi är fortfarande inte medlemmar i EG.</textBlock>
    <textBlock id="i-f241643e8cd9cfb1">Inträdet kommer att dröja. Även efter ett inträde kommer vi att förbehålla oss rätten att bedriva en viss egen utrikespolitik. Jag tror att det i detta fall skulle vara till gagn för fredsarbetet om Sverige, som har högt anseende i internationella sammanhang, faktiskt tog ställning och erkände</textBlock>
    <textBlock id="i-b75b3a04a73c6317">Slovenien och Kroatien.</textBlock>
  </contentBlock>
  <contentBlock page="0" id="i-994d053d6cd0d5d7">
    <textBlock id="i-6895a85c60f3a88f">Överläggningen var härmed avslutad.</textBlock>
  </contentBlock>
  <contentBlock page="0" id="i-2d60908d13f7d63a">
    <textBlock id="i-9292eab6ebf8c9c5">5 § Svar på fråga  1991/92:214 om anslagen till fredsorganisationerna</textBlock>
  </contentBlock>
  <contentBlock page="0" id="i-8e180b64f2803e99">
    <textBlock id="i-8c32364aa21d55c3">Anf. 16 Utrikesminister MARGARETHA AF</textBlock>
    <textBlock id="i-63df49ac3777aa11">sUGGLAS (m):</textBlock>
  </contentBlock>
  <contentBlock page="0" id="i-2061c9714fab9213">
    <textBlock id="i-9ffbfa8e04fc6ab4">Fru talman! Ingela Mårtensson har frågat om jag ämnar föreslå att anslagen för fredsorganisationerna skall öka i samma takt som försvarsanslagen.</textBlock>
  </contentBlock>
  <contentBlock page="0" id="i-5180f7dd89a76c71">
    <textBlock id="i-83da2e0d720b9b06">Regeringens arbete med budgetpropositionen är ännu inte avslutat, och jag kan därför inte ge Ingela</textBlock>
    <textBlock id="i-e9e2c2c69c263678">Mårtensson något svar på frågan om omfattningen på F3-anslaget under kommande budgetår.</textBlock>
  </contentBlock>
  <contentBlock page="0" id="i-98b39b03b7df7c17">
    <textBlock id="i-65d4e9275635cad4">Anslag till fredsorganisationer har nu beviljats under nästan tio år. Ca 100 milj.kr. har delats ut utan att någon utvärdering gjorts av anslagen och deras användning. Det är därför angeläget med en mer omfattande genomgång av F3-anslaget, bl.a.</textBlock>
    <textBlock id="i-266e7038c23a4405">vad avser principerna för medelstilldelning, redovisning m.m.</textBlock>
  </contentBlock>
  <contentBlock page="0" id="i-929353ca101b2eea">
    <textBlock id="i-6ff950c84c10f99d">Bidragen till fredsorganisationerna måste enligt min mening ses mot bakgrund av de senaste årens snabba utveckling i Europa och Sovjetunionen, som givit nya förutsättningar för säkerhets- och nedrustningspolitiken.</textBlock>
  </contentBlock>
  <contentBlock page="0" id="i-65355a04681352ff">
    <textBlock id="i-7a37ad3073ae7e3b">En översyn av nedrustningspolitiken genomförs nu och förväntas bli klar i januari nästa år. Översynen kommer bl.a. att vara vägledande när det gäller att bedöma de krav som i det förändrade utrikespolitiska läget ställs på forskning, studier och informationsverksamhet på nedrustningsområdet. Detta omfattar bl.a. F3-</textBlock>
    <textBlock id="i-576b1fe8429fdb1d">anslaget. Översynen kommer därmed att ge ett värdefullt underlag beträffande den framtida användningen av anslagen till fredsorganisationerna.</textBlock>
  </contentBlock>
  <contentBlock page="0" id="i-b353ed360915d16e">
    <textBlock id="i-2f15e567145c51e3">Anf. 17 INGELA MÅRTENSSON (fp):</textBlock>
  </contentBlock>
  <contentBlock page="0" id="i-698e200838199d42">
    <textBlock id="i-27924d04888a8cb7">Fru talman! Jag ber att få tacka utrikesministern för svaret. Jag förstår att man inte innan vi har sett budgeten kan ange omfattningen på anslagen till fredsorganisationerna. I min fråga tar jag emellertid upp de principer som man i riksdagen tidigare har varit överens om. Riksdagen beslutade att höja F3-anslaget år 1987 och hade då som riktpunkt att fredsanslagen skulle utgöra 1 " av försvarsanslagen. Nu kan vi varje dag se uppgifter i tidningarna om att man skall höja försvarsanslagen.</textBlock>
    <textBlock id="i-9c8a73c044218a7e">Senast talades det om 7,9 miljarder. Det skulle medföra 7--8 milj.kr. i fredsanslag.</textBlock>
  </contentBlock>
  <contentBlock page="0" id="i-ffac49572f31d1a3">
    <textBlock id="i-23833ad8ac91d418">Utrikesministern säger i svaret att man måste se anslagen i relation till den utveckling som har skett i Europa och Sovjetunionen. Jag vet inte riktigt vad man skall dra för slutsatser av det påståendet. Skall man dra slutsatsen att det inte behövs så stora anslag eller att det med tanke på vad som pågår nu, inte minst i Jugoslavien, behövs ytterligare förstärkningar av fredsorganisationernas arbete?</textBlock>
    <textBlock id="i-fb6f36833d099b1a">Det arbete som fredsorganisationerna utför i</textBlock>
    <textBlock id="i-9c29b93047660b6f">Sverige är unikt. Det är en bred folkrörelse, och det finns ett stort engagemang i fredsfrågorna. Inte minst med tanke på situationen i Jugoslavien, tycker jag att det är viktigt att det finns opinioner för att man skall lösa konflikter på annat sätt än genom vapen. Det måste till politiska och fredliga lösningar på konflikter.</textBlock>
  </contentBlock>
  <contentBlock page="0" id="i-a21360d8e657def2">
    <textBlock id="i-44c6f0e36e658fa4">Jag tycker i och för sig att det är bra att man gör en översyn. Jag har själv varit med om att motionera om att man skall se över hur anslagen fördelas.</textBlock>
    <textBlock id="i-bb1e826517d628b5">Däremot menar jag inte att man skall sänka anslagen. Man bör inte sänka dem eller förändra riktlinjerna för anslagen.</textBlock>
  </contentBlock>
  <contentBlock page="0" id="i-d0d7a0157adbdcf8">
    <textBlock id="i-f8b3962de4e25c40">Anf. 18 Utrikesminister MARGARETHA AF</textBlock>
    <textBlock id="i-d7a423504c4439ee">sUGGLAS (m):</textBlock>
  </contentBlock>
  <contentBlock page="0" id="i-caf05dff2271243a">
    <textBlock id="i-908a6e2c87b8ffc8">Fru talman! Det kan hända att Ingela Mårtensson och jag under nästa år kan hamna på olika ståndpunkter. Det vet vi inte ännu. Min ambition är att översynen i vad gäller själva nedrustningspolitiken skall ge bättre och fastare plattform för vårt agerande i en förändrad värld.</textBlock>
    <textBlock id="i-3b4e8e2ff593cc41">Jag hoppas att vi skall kunna driva en mycket beslutsam och effektiv politik i de olika organ där vi har en röst. Jag tycker dock att det är dags att se över och arbeta med de riktlinjerna. Detta är den stora översynen.</textBlock>
  </contentBlock>
  <contentBlock page="0" id="i-6f34732fd4ff51f6">
    <textBlock id="i-a94b0d365f8dfd40">F3-anslaget har verkat under en lång rad år utan att någon utvärdering har gjorts. Det finns vissa tecken på att det i vissa fall har brustit i redovisning och på annat sätt. Det är hur som helst av värde att gå igenom och se om man vill ändra riktlinjerna på något sätt. Det är den stora frågan. Man bör se över om det finns något annat sätt eller någon annan inriktning som är ännu bättre. Vi måste fundera på detta i översynen. Översynen kommer att redovisas offentligt, och den kommer säkert att vara föremål för diskussion, även här i huset. Detta ber jag att få återkomma till.</textBlock>
  </contentBlock>
  <contentBlock page="0" id="i-9f5d0fb00b0ac7c6">
    <textBlock id="i-510bbfcf5e054a17">Jag är tacksam för att Ingela Mårtensson inte pressar mig i frågor om det budgetarbete som just nu pågår. Jag har där ingen möjlighet att ge besked.</textBlock>
  </contentBlock>
  <contentBlock page="0" id="i-ff9d04ed1cd2d4da">
    <textBlock id="i-b1190ad80a0dc31a">Ingela Mårtensson tog upp kopplingen mellan fredsanslaget och försvarsanslaget. Det är ingen hemlighet att moderata samlingspartiet har reserverat sig mot den kopplingen. Nu är det dock en annan sak. I en regering samverkar man och försöker arbeta fram gemensamma ståndpunkter.</textBlock>
    <textBlock id="i-e41e2210f9fb2cc0">Vi får naturligtvis diskutera den här frågan. Men</textBlock>
    <textBlock id="i-601b58ab6c6744c2">Ingela Mårtensson lär väl känna till detta från tidigare riksdagsdebatter.</textBlock>
  </contentBlock>
  <contentBlock page="0" id="i-376fd2b65ffaf35a"/>
  <contentBlock page="0" id="i-24e97af799d56403">
    <textBlock id="i-428a22faa447b92e">Anf. 19 INGELA MÅRTENSSON (fp):</textBlock>
  </contentBlock>
  <contentBlock page="0" id="i-b35b66df79bed7a5">
    <textBlock id="i-3bcd90be786f011a">Fru talman! Jag har inget att erinra mot själva översynen. Jag tycker att det är bra att man ser över hur anslagen används. Sådana översyner kanske vi borde göra oftare när det gäller riksdagsbeslut.</textBlock>
    <textBlock id="i-c09ada8ceef49c95">Eftersom översynen skall bli klar i januari nästa år tycker jag att det är viktigt att man inte ändrar principerna under tiden utan står fast vid att riksdagen med en bred majoritet har uttalat sig för att kopplingen till försvarsanslagen bör vara en riktpunkt. Jag skall inte pressa utrikesministern på siffror i budgeten, men det är viktigt att man inte ändrar principerna i budgeten. Principerna måste kvarstå tills resultatet av översynen kommer. Då kan man ta upp diskussionen igen. Det är viktigt att man inte minskar anslagen, och de bör helst följa försvarsanslagen.</textBlock>
  </contentBlock>
  <contentBlock page="0" id="i-dac03332ed42c3ff">
    <textBlock id="i-c42ef130f5196646">Anf. 20 Utrikesminister MARGARETHA AF</textBlock>
    <textBlock id="i-4fd8e2b8e839b2cc">UGGLAS (m):</textBlock>
  </contentBlock>
  <contentBlock page="0" id="i-ae42bf49c1d34e5c">
    <textBlock id="i-01843b31473d5672">Fru talman! Jag kan inte ge Ingela Mårtensson något besked när det gäller nästa budgetår. Jag kommer emellertid att med stor glädje diskutera dessa frågor och redovisa de överväganden som kommer efter årsskiftet. De kan naturligtvis inte redovisas i budgetpropositionen, utan den diskussionen måste tas upp därefter.</textBlock>
  </contentBlock>
  <contentBlock page="0" id="i-74cb1d686431ffc3">
    <textBlock id="i-6af52529221886b8">Anf. 21 INGELA MÅRTENSSON (fp):</textBlock>
  </contentBlock>
  <contentBlock page="0" id="i-11525e13edde363f">
    <textBlock id="i-c87078d5adc7b476">Fru talman! Jag vill avslutningsvis säga att jag tycker att det är mycket viktigt att man -- precis som när riksdagen fattade beslutet år 1987 -- verkligen ser på fredsorganisationerna och deras viktiga arbete. Det är unikt i världen med ett så starkt fredsarbete som vi har i Sverige. Enskilda organisationer och en mängd människor ute i</textBlock>
    <textBlock id="i-3d88aa88a3d558e5">Folkrörelsesverige deltar i ett opinionsarbete. Mot bakgrund av de konfrontationer som finns med olika majoritetsgrupper, även inom det svenska samhället, är det mycket viktigt att folkrörelserna kan arbeta och få fram lösningar som inte går ut på våld. De värnar om att man på ett fredligt sätt skall lösa problemen. Jag vill därför betona fredsorganisationernas betydelse i det arbetet. När det gäller staters agerande är det mycket viktigt att man även har folket med sig.</textBlock>
  </contentBlock>
  <contentBlock page="0" id="i-c459837a5a4e39d3">
    <textBlock id="i-c08903361aca1235">Överläggningen var härmed avslutad.</textBlock>
  </contentBlock>
  <contentBlock page="0" id="i-fb85f35cbc88a0a9">
    <textBlock id="i-79ed5c30207b216a">6 § Svar på fråga  1991/92:134 om SGUs borrkärnearkiv</textBlock>
  </contentBlock>
  <contentBlock page="0" id="i-252a96d655fb45e2">
    <textBlock id="i-fd04c4731a8b5efd">Anf. 22 Näringsminister PER WESTERBERG</textBlock>
    <textBlock id="i-b7d21e0022567277">(m):</textBlock>
  </contentBlock>
  <contentBlock page="0" id="i-d1ae9b98e29802af">
    <textBlock id="i-6c39859c6d616826">Fru talman! John Andersson har frågat mig om den av Sveriges geologiska undersökning (SGU)</textBlock>
    <textBlock id="i-4036670ca48850ef">inrättade tjänsten som chef för det nationella borrkärnearkivet kommer att placeras i Malå till årsskiftet.</textBlock>
  </contentBlock>
  <contentBlock page="0" id="i-c742e66dc92f6b22">
    <textBlock id="i-ff08ffd31cddac1e">Jag vill först understryka att det nationella borrkärnearkivet i Malå och den kompetens och det kunnande som byggs upp i anslutning till arkivet är viktiga resurser för bl.a. prospekteringen och den grundläggande geologiska undersökningsverksamheten i landet. Det är viktigt att SGU ser till att den resurs som borrkärnearkivet utgör kommer till effektiv användning.</textBlock>
  </contentBlock>
  <contentBlock page="0" id="i-218fb8e8a4c670c4">
    <textBlock id="i-4d37db111936968f">Enligt vad jag erfarit köper SGU i dag lokalt de tjänster som behövs för driften av borrkärnearkivet i Malå. SGU anser att den personal som behövs för att genomföra verksamheten och nå uppställda mål nu finns i Malå. Arkivets verksamhet är vidare samordnad med SGUs övriga berggrundsgeologiska arkiv och samlingar. Att ha en separat, i Malå placerad, chef för verksamheten är enligt SGUs uppfattning inte rationellt, och behov av en heltidsanställning föreligger enligt</textBlock>
    <textBlock id="i-100a6edadd47acdc">SGU inte heller.</textBlock>
  </contentBlock>
  <contentBlock page="0" id="i-4081169f9ce2b210">
    <textBlock id="i-a594fd8bb7ce4e63">Jag anser att det bör ankomma på SGU att organisera sin verksamhet så att uppställda mål kan nås på effektivaste sätt och till lägsta möjliga kostnad. Detta synsätt ligger väl i linje med de av statsmakterna under senare år uttalade riktlinjerna för styrning och uppföljning av de statliga myndigheternas arbete, vilka innebär målstyrning och kontroll av att uppställda mål nås med givna ekonomiska ramar.</textBlock>
  </contentBlock>
  <contentBlock page="0" id="i-a241f1d7d0499dff">
    <textBlock id="i-39a2fc2c154e6a60">Som svar på John Anderssons fråga anser jag mot nämnda bakgrund att det bör ankomma på SGU att avgöra om och när ifrågavarande chefstjänst skall placeras i Malå. Jag avser därför, efter formell framställning av SGU, föreslå regeringen att ändra på den skyldighet som nu föreligger att chefstjänsten skall vara placerad där.</textBlock>
  </contentBlock>
  <contentBlock page="0" id="i-67380564c574e4f5">
    <textBlock id="i-2965daa561452b2c">Anf. 23 JOHN ANDERSSON (v):</textBlock>
  </contentBlock>
  <contentBlock page="0" id="i-7624c3f8dd6b6d69">
    <textBlock id="i-def962be34475ab1">Fru talman! Jag vill tacka för svaret på frågan. I de flesta fall brukar frågeställarna uttrycka sitt missnöje med svaret. Jag är inte bara missnöjd med svaret utan även med frågans hantering.</textBlock>
  </contentBlock>
  <contentBlock page="0" id="i-5dac62bf5dfedae9">
    <textBlock id="i-79190f3ab495f4c8">Jag ställde frågan till näringsministern den 14</textBlock>
    <textBlock id="i-ba299e11c12c8bb4">november. Jag fick inget svar den 19 november.</textBlock>
    <textBlock id="i-5e446a17171c0ce6">Frågan sköts fram en vecka, och skulle då besvaras av arbetsmarknadsminister Börje Hörnlund.</textBlock>
    <textBlock id="i-2ad575c0b8afaa71">Tisdagen den 26 november när Börje Hörnlund svarar på frågor i kammaren får min fråga inte plats. I dag får jag äntligen ett svar. Då har frågan återigen hamnat hos näringsministern.</textBlock>
  </contentBlock>
  <contentBlock page="0" id="i-ba0cade4a10b1d06">
    <textBlock id="i-4935dfa31d96f12e">Jag tycker att det här tyder på två saker. För det första rådde det kanske oenighet inom regeringen om vilket svar man skulle lämna. För det andra kanske Börje Hörnlund inte ville svara. Efter att ha läst hans interpellationsdebatt från 1988 med dåvarande industriminister Ivar Nordberg kan jag förstå att han inte vill svara nu. År 1988 sade Börje</textBlock>
    <textBlock id="i-60291692e3bd3b99">Hörnlund bl.a. att ''det är mängden av sådana här i och för sig små beslut som fattas i departement och verk osv. som är den regionala utvecklingens verkliga bockfot.'' Jag utgår ifrån att omdömet i sakfrågan kvarstår och följaktligen träffar även den nuvarande regeringen och dess näringsminister.</textBlock>
  </contentBlock>
  <contentBlock page="0" id="i-e0e42c3766f49947">
    <textBlock id="i-ba0f9b5c993f354b">Riksdagen har fattat ett beslut om att inrätta ett arkiv. Självfallet skall dess chef även placeras på samma ort. SGU har hela tiden motarbetat detta, och nu faller regeringen tydligen till föga för motståndet. I svaret vitsordar näringsministern det tekniska kunnande och den kompetens som finns i</textBlock>
    <textBlock id="i-e9c9fc03aa9906b7">Malå och som i anslutning till arkivet är grundläggande för prospektering och den geologiska undersökningen i landet.</textBlock>
  </contentBlock>
  <contentBlock page="0" id="i-a0aafac9d44d541e">
    <textBlock id="i-173e525c46eb3516">Det här är tyvärr en tillsättningsfråga som man på olika håll har förhalat sedan 1988. Den får nu sin lösning, till stor nackdel för verksamheten i Malå.</textBlock>
  </contentBlock>
  <contentBlock page="0" id="i-9325cf19fd115797">
    <textBlock id="i-d4b1589a428bdec0">Anf. 24 Näringsminister PER WESTERBERG</textBlock>
    <textBlock id="i-93ee057f5b306f67">(m):</textBlock>
  </contentBlock>
  <contentBlock page="0" id="i-2598ba99ecc73d21">
    <textBlock id="i-f0d775dae4dd2067">Fru talman! Det råder ingen oenighet mellan mig och Börje Hörnlund om svaret på denna fråga. Hur hanteringen har gått till känner jag icke till. Frågan har kommit till mitt departement. Jag har tyvärr varit bortrest vid ett par tillfällen då frågesvar skulle ha lämnats. Därför lämnas svaret i dag.</textBlock>
  </contentBlock>
  <contentBlock page="0" id="i-fb2993b3362a99f7">
    <textBlock id="i-7505964e65ec7675">Vi tillämpar målstyrning när det gäller SGU. SGU</textBlock>
    <textBlock id="i-b055cccf41d1a831">anmäler att man inte anser att man behöver en full tjänst utan att den kan delas. Därmed anser man att den inte bör placeras i Malå. Jag anser att SGU</textBlock>
    <textBlock id="i-1f8f96b37e6babe2">självt på effektivaste sätt med det målstyrningssystem vi använder skall få avgöra om det skall finnas någon tjänst i form av chefsbefattning i Malå eller ej.</textBlock>
  </contentBlock>
  <contentBlock page="0" id="i-276ea58d44168482">
    <textBlock id="i-a97c634521df6bdd">Anf. 25 JOHN ANDERSSON (v):</textBlock>
  </contentBlock>
  <contentBlock page="0" id="i-981b6171510dcaf3">
    <textBlock id="i-11dcfb4171e114ce">Fru talman! När det fattades beslut om den här frågan i riksdagen avsåg man att när arkivet inrättades skulle självfallet även chefen finnas i</textBlock>
    <textBlock id="i-0486442da87b7224">Malå. Det tar för lång tid och är inte möjligt att redogöra för ärendets gång. I flera regleringsbrev från regeringen har det emellertid sagts saker om den här tjänsten. Den senaste uppgiften man fick var att SGU hade tolkat det sista regleringsbrevet som att man hade fått anstånd med placeringen till årsskiftet 1991--92. Det måste tydligen vara mycket sent påkommet att man inte behöver en chefstjänst, när man så sent som förra året sade att tjänsten skulle tillsättas efter årsskiftet 1991--92.</textBlock>
  </contentBlock>
  <contentBlock page="0" id="i-808454179c1d22bc">
    <textBlock id="i-b48d77d234bed822">Anf. 26 Näringsminister PER WESTERBERG</textBlock>
    <textBlock id="i-f8310cf5d7ecfcce">(m):</textBlock>
  </contentBlock>
  <contentBlock page="0" id="i-3a93008f7f10cb4d">
    <textBlock id="i-932f3e7a8ebb6772">Fru talman! Det finns ingen bindning från riksdagens sida om att tjänsten skall placeras i</textBlock>
    <textBlock id="i-e5753ff80f0eb3a0">Malå. Detta har reglerats i ett regleringsbrev. Som bekant har det skett ett regeringsskifte.</textBlock>
  </contentBlock>
  <contentBlock page="0" id="i-6a9efb7502033e80">
    <textBlock id="i-93d22b1abac5c877">Anf. 27 JOHN ANDERSSON (v):</textBlock>
  </contentBlock>
  <contentBlock page="0" id="i-4d3c561b83360932">
    <textBlock id="i-e23563c69e1d77b4">Fru talman! Andemeningen i riksdagsbeslutet var i alla fall att om man placerar en verksamhet i en viss ort skall även chefen finnas där. Det har man hela tiden utgått ifrån. Även SGU har utgått ifrån detta, eftersom man har begärt anstånd för att placera chefen i Malå.</textBlock>
  </contentBlock>
  <contentBlock page="0" id="i-c18d1cb5d5926407">
    <textBlock id="i-714a9db9cd27a95c">Det här är ytterligare ett steg i att avlöva Norrland och de verksamheter som har bedrivits i Norrland, och i synnerhet i Norrlands inland.</textBlock>
  </contentBlock>
  <contentBlock page="0" id="i-198b92d229ca28b1">
    <textBlock id="i-2f33268ca4429c15">Anf. 28 Näringsminister PER WESTERBERG</textBlock>
    <textBlock id="i-100434ed873663b4">(m):</textBlock>
  </contentBlock>
  <contentBlock page="0" id="i-4f9bfe3077ef11e2">
    <textBlock id="i-47f2db1af0aa7ab8">Fru talman! SGU skall bedriva verksamheten på effektivaste möjliga sätt. Man skall ta till vara skattebetalarnas pengar. Om man inte anser att man behöver en hel chefstjänst i Malå utan väljer en annan lösning är det enligt min uppfattning, med den målstyrning vi har, upp till SGU.</textBlock>
  </contentBlock>
  <contentBlock page="0" id="i-3485705c8dba90bd">
    <textBlock id="i-d4f8b63fe3b0ffea">Anf. 29 JOHN ANDERSSON (v):</textBlock>
  </contentBlock>
  <contentBlock page="0" id="i-2b3a08ce113a302d">
    <textBlock id="i-8b892269e64c6a4a">Fru talman! Detta senare kan jag varken bestrida eller godta, eftersom det är näringsministerns ord att SGU uppfattar saken på det här sättet nu. Jag är litet förvånad över att man har kommit till den uppfattningen just nu sedan det blivit en ny regering.</textBlock>
  </contentBlock>
  <contentBlock page="0" id="i-03a31914e9733469">
    <textBlock id="i-f1e37e47a288b508">Överläggningen var härmed avslutad.</textBlock>
  </contentBlock>
  <contentBlock page="0" id="i-d7a4cb26c6933c7f">
    <textBlock id="i-a5b9e77166024319">7 § Svar på frågorna 1991/92:137 och 139 om</textBlock>
    <textBlock id="i-f92278570255f1f4">SSAB</textBlock>
  </contentBlock>
  <contentBlock page="0" id="i-81b8d878146193b2">
    <textBlock id="i-7b1bc47f410d5622">Anf. 30 Näringsminister PER WESTERBERG</textBlock>
    <textBlock id="i-c462345f807b8339">(m):</textBlock>
  </contentBlock>
  <contentBlock page="0" id="i-f223161b30076070">
    <textBlock id="i-d09718c8bac49692">Fru talman! Odd Engström har frågat mig vilka åtgärder regeringen avser att vidta för att förhindra att SSAB köps upp av ett konkurrerande utländskt företag som driver SSAB så länge som nuvarande utrustning och tillgångar medger, för att därefter lägga ned verksamheten. Sten-Ove Sundström har frågat mig vilka garantier för sysselsättningen vid</textBlock>
    <textBlock id="i-d2bfa1e44505b3f8">SSAB jag kommer att kräva vid en utförsäljning av företaget. Jag besvarar frågorna i ett sammanhang.</textBlock>
  </contentBlock>
  <contentBlock page="0" id="i-7a21bcc9b1424566">
    <textBlock id="i-bb14174f95af6244">I regeringens proposition om privatisering av statligt ägda företag (1991/92:69) som förelades riksdagen den 11 november i år har regeringen bl.a.</textBlock>
    <textBlock id="i-8f2f5c1265d2c439">begärt riksdagens bemyndigande att sälja aktier, delar av verksamheter inkl. fast egendom m.m. i vissa angivna statliga företag. Ett av de företag som anges är SSAB, Svenskt Stål AB, där staten för närvarande äger 48 %. Syftet med det begärda bemyndigandet är att regeringen bör ha möjligheter att välja lämplig tidpunkt och att genomföra försäljningarna i den takt som är affärsmässigt fördelaktig.</textBlock>
  </contentBlock>
  <contentBlock page="0" id="i-0d12bcbba03d54f5">
    <textBlock id="i-50d685a1c45d3dbf">Vid val av köpare till de statligt ägda företagen anser jag generellt att de anställda och allmänheten bör ges bred möjlighet att teckna aktier m.m.</textBlock>
    <textBlock id="i-8160c53be85b1c18">Vidare måste riktiga industriella lösningar eftersträvas som på bästa sätt tillvaratar företagens utvecklingskraft och därmed ger trygga arbetstillfällen. Det är också viktigt att företagets ägare känner ett engagemang för företagets verksamhet.</textBlock>
  </contentBlock>
  <contentBlock page="0" id="i-4e031922d8d6bc83">
    <textBlock id="i-14f7a69ffd8ce6ac">Vad gäller Odd Engströms fråga kan jag konstatera att SSAB i dag är börsnoterat. Som börsnoterat företag agerar SSAB redan i dag efter företagsekonomiska principer. Den bästa garantin för fortsatt verksamhet i företag är lönsamhet, goda industriella förutsättningar och bra näringsklimat.</textBlock>
    <textBlock id="i-e6a64fd1d3d55040">Enligt min uppfattning medför statens delägande inga fördelar för företagets utveckling och överlevnad. Snarare visar erfarenheten att expansiva företag med staten som ägare i allmänhet haft svårare att erhålla finansiellt stöd från ägarna till framtidsinriktade investeringar än privatägda företag.</textBlock>
  </contentBlock>
  <contentBlock page="0" id="i-009146fb6d37b30b">
    <textBlock id="i-4d62743a2fd981c9">Som svar på Sten-Ove Sundströms fråga vill jag framhålla att inga företag kan lämna långsiktiga garantier för sysselsättningen i en marknadsekonomi -- allra minst de statligt ägda.</textBlock>
    <textBlock id="i-6c86016aa810dd3c">Men företag som kan agera efter normala företagsekonomiska principer har de bästa förutsättningarna att tillförsäkra sina anställda en anställningstrygghet på lång sikt. En överföring av de statligt ägda företagen till privat ägo är därför väsentlig för de enskilda företagens utveckling.</textBlock>
    <textBlock id="i-307c9ba3214fa791">Erfarenheter i andra länder har visat att privatiserade företag i allmänhet har haft en väsentligt positivare utveckling sedan staten lämnat sin ägarroll.</textBlock>
  </contentBlock>
  <contentBlock page="0" id="i-bbf5891dc07c06ac">
    <textBlock id="i-b602aaeb5065b5ff">Om de försäljningar av aktier i svenska statligt ägda företag som regeringen nyligen föreslagit riksdagen kommer till stånd, kommer största möjliga hänsyn att tas för att finna en för varje företag lämplig ägarstruktur.</textBlock>
  </contentBlock>
  <contentBlock page="0" id="i-17d59ec602435936">
    <textBlock id="i-23cc19934637e416">Anf. 31 ODD ENGSTRÖM (s):</textBlock>
  </contentBlock>
  <contentBlock page="0" id="i-cd715153cd4fddc1">
    <textBlock id="i-d4a98195a28828f6">Fru talman! Det är ju brukligt att man som frågeställare tackar näringsministern för svaret. Jag skulle vilja uttrycka mig på ett annat sätt:</textBlock>
    <textBlock id="i-8c83cc447cf55b02">Arbetarna och tjänstemännen vid Domnarvets</textBlock>
    <textBlock id="i-214cd69d481e1c76">Järnverk i Borlänge tackar för svaret. De har uppdragit åt mig att ställa den här frågan till näringsministern, och det är på deras vägnar som jag nu för den här debatten och diskussionen med näringsministern.</textBlock>
  </contentBlock>
  <contentBlock page="0" id="i-b16a5e45f6fec509">
    <textBlock id="i-906db4d04cfcf74d">Jag är helt säker på att de som i dag arbetar vid</textBlock>
    <textBlock id="i-f947b84df7f3b4a1">Domnarvets Järnverk i Borlänge inte är nöjda med det här svaret. De minns stålkrisen för tiotalet år sedan. De vet vilka uppoffringar man har fått göra för att skapa den moderna stålindustri som i dag finns i form av SSAB. De minns hur skattebetalarna, dvs. de själva, fick vara med och rusta upp och ta över detta företag ur resterna av det privata stålbolag som skakades av krisen för drygt tio år sedan. De har varit med om att bygga upp ett slagkraftigt och internationellt konkurrenskraftigt företag.</textBlock>
  </contentBlock>
  <contentBlock page="0" id="i-d11e678d61f453de">
    <textBlock id="i-8eed1ce31bbbcaae">I dag möts de av beskedet att de återigen skall ställas inför en situation där de skall säljas ut. Ja, näringsministern säger kanske inte säljas ut. De erbjuds möjligheten att själva köpa företaget tillsammans med alla andra. Detta är obegripligt för dem som arbetar vid Domnarvet. De anser nämligen att de redan har varit med och köpt företaget en gång. De är knappast intresserade av att köpa en gång till. Var detta allt som näringsministern hade att säga för att lugna stålverksarbetarna i Domnarvet?</textBlock>
  </contentBlock>
  <contentBlock page="0" id="i-af1bee2a6c661a18">
    <textBlock id="i-f0089ae4ab269ee0">Anf. 32 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-074ba6c595598c3f">
    <textBlock id="i-510858210ff590bf">Fru talman! Jag tackar statsrådet för svaret på min fråga. Låt mig börja med att säga att det finns en oro inom SSAB, inte minst inom SSAB i Luleå, för att det nu finns en risk för att utländska stålintressen kan köpa upp produktionsanläggningar och lägga ned dem utan hänsyn till sysselsättningen. Det finns en oro för att företaget skall reas bort i en lågkonjunktur enbart av ideologiska skäl och utan hänsyn till samhällsintresset.</textBlock>
  </contentBlock>
  <contentBlock page="0" id="i-ece19865ecffc077">
    <textBlock id="i-81289d1ae6e58db3">Här har skattebetalarna investerat i SSAB, bl.a. i</textBlock>
    <textBlock id="i-43fbe821ffef6bf8">Luleå, och byggt upp en internationellt modern stålindustri som gett bra inkomster till statskassan.</textBlock>
    <textBlock id="i-a727ba53d8bf70ab">Nu löper den alltså risk att reas bort. Detta innebär naturligtvis mycket stora problem för sysselsättningen i den del av landet som har den sämsta arbetsmarknaden.</textBlock>
  </contentBlock>
  <contentBlock page="0" id="i-76f29ff7158804d8">
    <textBlock id="i-7911da7a09242ab0">Statsrådet säger i svaret att erfarenheten i andra länder har visat att privatisering av företag i allmänhet spelat en positiv roll. Att det finns ett statligt ägande i stålindustrin beror ju på att de privata kapitalintressena på stålområdet inte har haft intresse eller möjlighet att investera för att klara den utveckling som svensk stålindustri har genomgått.</textBlock>
  </contentBlock>
  <contentBlock page="0" id="i-f3e627a0855752bb">
    <textBlock id="i-533116b5e38907d3">Det är alltså inte en självklarhet i sig att staten äger företaget, utan det är en viktigt förutsättning för att vi över huvud taget skall ha en modern stålindustri i dag. Jag måste därför ställa en följdfråga: Anser inte näringsministern att de anställda och skattebetalarna i övrigt har rätt att även i fortsättningen få del av det kapital som de investerat i Svenskt Stål AB?</textBlock>
  </contentBlock>
  <contentBlock page="0" id="i-ebb7e7caffbd6301">
    <textBlock id="i-c62d5f23a6311e4b">Anf. 33 Näringsminister PER WESTERBERG</textBlock>
    <textBlock id="i-c8d98b7621489131">(m):</textBlock>
  </contentBlock>
  <contentBlock page="0" id="i-75e426cd0831cc91">
    <textBlock id="i-c15f438b61e9d983">Fru talman! Jag noterar att vid den tidigare delprivatiseringen, som skedde under socialdemokratisk regim, tog en mycket stor andel av samtliga anställda i SSAB, såväl i Luleå som</textBlock>
    <textBlock id="i-ae20ba9a21e440d4">Borlänge, del i emissionen till marknaden. De blev delägare i SSAB. Vi eftersträvar att finna de bästa industriella lösningarna där den bästa utvecklingen för företagen kan förutses och där man ger de bästa förutsättningarna för att ta till vara potentialen inom svensk stålindustri. Vi tror att man gör det bättre i privat regi än statlig. Vi noterar självfallet att de flesta, mest rationella och mest konkurrenskraftiga stålföretagen i Europa också är privatägda.</textBlock>
  </contentBlock>
  <contentBlock page="0" id="i-e79ee25209ef147d">
    <textBlock id="i-5e382b2eb0d13b73">Det har även diskuterats om det kan finnas utländska intressenter som ser SSAB som en så svår konkurrent att man vill köpa upp företaget för att delvis lägga ned anläggningar eller åtminstone vansköta dem, inte investera i dem och senare lägga ned dem. Jag tror definitivt inte att marknaden fungerar på det sättet. Det gör den inte inom stålindustrin och det gör den inte inom övriga industriella verksamheter. Följden av det skulle bli att alla företag tvingades vara statliga.</textBlock>
  </contentBlock>
  <contentBlock page="0" id="i-c5e70a1c7dd91186">
    <textBlock id="i-06345c7beb69c5b4">Vi skall inte rea bort några företag. Vi skall se till att vi skapar starka industriella strukturer med goda utvecklingskrafter som tar till vara potentialen i företagen och säkrar en god utveckling för svensk industri, och i synnerhet för svensk stålindustri.</textBlock>
  </contentBlock>
  <contentBlock page="0" id="i-404a09380ccee907">
    <textBlock id="i-59aa84227744b589">Anf. 34 ODD ENGSTRÖM (s):</textBlock>
  </contentBlock>
  <contentBlock page="0" id="i-ebfe946b5ad951af">
    <textBlock id="i-8f710d1c947ac107">Fru talman! I svaret har näringsministern inte närmare utvecklat skälen till varför man bör sälja ut SSAB. Ett skäl anges dock. Det uppges att företag som har staten som ägare i allmänhet har svårare att erhålla finansiellt stöd från ägarna till framtidsinriktade investeringar. De skulle ha större sådana svårigheter än privatägda företag. Det var verkligen ett sällsynt illa valt argument.</textBlock>
  </contentBlock>
  <contentBlock page="0" id="i-9411d04adea61544">
    <textBlock id="i-f9e22daa84b56771">Det var precis motsatsen som gällde den gången när staten fick gå in. Staten fick ju gå in och ta över i en akut kris därför att de privata ägarna inte var beredda att -- för att tala med språkbruket i svaret --</textBlock>
    <textBlock id="i-9fa83b9cad5726df">göra de framtidsinriktade investeringar som krävdes för att bygga upp det konkurrenskraftiga och slagkraftiga företag som SSAB är i dag. Hur förklarar näringsministern den formuleringen i ljuset av vad som faktiskt förekom för tio år sedan mitt i stålkrisen?</textBlock>
  </contentBlock>
  <contentBlock page="0" id="i-ba0441d30701fbec">
    <textBlock id="i-4cb719398ce3403a">Anf. 35 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-df4eea6985c9d112">
    <textBlock id="i-9885c20a33f81dbd">Fru talman! Det är viktigt att komma ihåg att alla de, ibland våldsamma, strukturförändringarna i</textBlock>
    <textBlock id="i-1dcb55bb1a23dfdf">SSABs historia har skett i samråd med de anställda.</textBlock>
    <textBlock id="i-6423134227769be8">De har funnits med i alla större förändringar. De har varit med och ställt upp på alla rationaliseringsprogram som har skett. Det har varit mycket besvärligt, eftersom det har inneburit att ett antal har blivit övertaliga, men man har alltid kunnat se förutsättningarna för framtiden. Nu händer någonting helt annat.</textBlock>
  </contentBlock>
  <contentBlock page="0" id="i-2e0703810d287593">
    <textBlock id="i-8a83336398482e78">Nu tar regeringen ett eget initiativ av grundideologiska skäl. Man vill sälja ut, men inte därför att det är viktigt av företagsskäl att göra det i dag. Varför skall de anställda köpa något som de redan i dag äger?</textBlock>
  </contentBlock>
  <contentBlock page="0" id="i-7e68a19a66aa5f8c">
    <textBlock id="i-8a8e97a98b8086f8">Anf. 36 Näringsminister PER WESTERBERG</textBlock>
    <textBlock id="i-3784540d00e942de">(m):</textBlock>
  </contentBlock>
  <contentBlock page="0" id="i-2c67a6c7a61251b1">
    <textBlock id="i-47a3fb254f967c95">Fru talman! Vi har angett skälen till varför vi vill sälja ett antal statliga företag. Det är för att få en bredare ägandespridning och för att vi skall se till att statens olika roller separeras. Det gäller rollen att ange ramarna för företagandet och rollen att driva resp. företag. Vi har även angett de rent statsfinansiella skälen att försöka använda statens förmögenhetsmassa på bästa sätt. Bara för att ett företag har råkat bli statligt behöver det inte vara det för evärdlig framtid. Vi anser att man kan använda det på bättre sätt.</textBlock>
  </contentBlock>
  <contentBlock page="0" id="i-57c096cb2c55423d">
    <textBlock id="i-c202fd9a6cf3bf6d">Det var under borgerlig regering som Svenskt Stål</textBlock>
    <textBlock id="i-b4a4ccc6d7eec564">AB skapades. Man skapade en ny slagkraftig enighet där man så småningom, steg för steg, först under socialdemokratisk regim och sedan under borgerlig, försöker få tillbaka statens pengar och återföra företaget i privat ägo. Det är där det hör hemma, precis som vilket annat företag i vilken annan bransch som helst. Stålindustrin är inte annorlunda än någon annan industrigren.</textBlock>
  </contentBlock>
  <contentBlock page="0" id="i-e8a549399f8b6374">
    <textBlock id="i-14b80f3652cdc642">Anf. 37 ODD ENGSTRÖM (s):</textBlock>
  </contentBlock>
  <contentBlock page="0" id="i-5c7e94808477dd6e">
    <textBlock id="i-54f47c804bc4f231">Fru talman! Jag noterar att näringsministern nu undviker att kommentera det faktiska förhållandet att det var de privata ägarna som var oförmögna till de framtidsinvesteringar som krävdes för drygt tio år sedan. I det här svaret finns inga sakliga skäl angivna för att sälja ut SSAB. Så är det nog. Det finns inga riktigt bra skäl. Vi har här att göra med en doktrin eller -- på enkel, vardaglig och hederlig svenska -- principrytteri. Man skall sälja därför att man tror att det är bra att sälja. Men dogmer och principrytteri hör mycket illa samman med praktisk skötsel av företag. Det skall bedömas praktiskt från fall till fall. Så var den statliga företagspolitiken uppbyggd under den socialdemokratiska regimen.</textBlock>
    <textBlock id="i-c7d63b52fdc66359">Vår politik ligger fast där. Sakskälen saknas, herr näringsminister. Det handlar om dogm och principrytteri. Det är svaret på frågan.</textBlock>
  </contentBlock>
  <contentBlock page="0" id="i-d774028b7b74811c">
    <textBlock id="i-719b42e358937478">Anf. 38 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-d3ea67b032de700f">
    <textBlock id="i-f5ce64bddfe85a19">Fru talman! Om det i dag fanns sakliga skäl för att göra stora struktureringar och om man av den anledningen behövde diskutera andra ägarformer tror jag att vi kunde ställa upp på en helt annan form av diskussion i de här sammanhangen. Men det är alltså helt av ideologiska skäl som regeringen vill göra den här utförsäljningen och den här privatiseringen. Det är att spela medanställdas trygghet. Det är att spela med det kapital som skattebetalarna investerat i detta företag. Det finns all anledning att värna om de investeringar som ger vinst och återför pengar till statskassan i det här sammanhanget. Det finns ingen anledning att sälja ut dem på lösa boliner. Det kan innebära att de snabbt kan komma i utländsk ägo. Då äventyrar man jobben i den landsdel där vi har de största problemen på arbetsmarknaden.</textBlock>
  </contentBlock>
  <contentBlock page="0" id="i-c751db401e041390">
    <textBlock id="i-9d55bafa0b72fc5f">Anf. 39 Näringsminister PER WESTERBERG</textBlock>
    <textBlock id="i-0adf05012ec6d664">(m):</textBlock>
  </contentBlock>
  <contentBlock page="0" id="i-ab3a324c992cf4dd">
    <textBlock id="i-03bf06d6ba9c7c12">Fru talman! Jag noterar att mina socialdemokratiska kolleger anser att statliga jobb skall vara tryggare än privata. Man skall uppenbarligen ställa andra krav på statliga företag än på motsvarande privata. Det bryter i så fall radikalt även mot tidigare socialdemokratisk politik. Där har man faktiskt varit med om att statliga företag skall drivas på samma villkor som motsvarande privata. Samma krav på lönsamhet och samma krav på att man måste vara rationell skall ställas. Det är inte fråga om dogmer och principrytteri. Det är däremot precis vad Odd</textBlock>
    <textBlock id="i-1e0152293fe6e5f2">Engström ägnar sig åt. Det som är statligt skall till varje pris vara statligt.</textBlock>
  </contentBlock>
  <contentBlock page="0" id="i-b4253ee4a0aadcef">
    <textBlock id="i-3b621790acd8c5ee">Vi vill tvärtom se till att vi använder statens förmögenhetsmassa där den kan användas på ett effektivare sätt. Om företagen skall skötas på exakt samma sätt som motsvarande privata företag kan de faktiskt lika gärna vara privata. Staten kan i stället använda sin förmögenhetsmassa och investera den i exempelvis infrastruktur. Det är nationellt bra för hela den svenska industrins konkurrenskraft. Det är detta vi har aviserat att vi vill göra.</textBlock>
  </contentBlock>
  <contentBlock page="0" id="i-76469f69ead9ecda">
    <textBlock id="i-ffa9350f211eb56e">Överläggningen var härmed avslutad.</textBlock>
  </contentBlock>
  <contentBlock page="0" id="i-738e771184395b15"/>
  <contentBlock page="0" id="i-29af7170a5907760">
    <textBlock id="i-5c3faa5d1ffddd10">8 § Svar på fråga  1991/92:149 om ASSI</textBlock>
  </contentBlock>
  <contentBlock page="0" id="i-6397fc359b958557">
    <textBlock id="i-93c585fb44dd92ce">Anf. 40 Näringsminister PER WESTERBERG</textBlock>
    <textBlock id="i-ede7ca2f186bfd34">(m):</textBlock>
  </contentBlock>
  <contentBlock page="0" id="i-e43f870782090cd7">
    <textBlock id="i-416c8bf6c26f7062">Fru talman! Mona Sahlin har frågat mig varför jag inte är beredd att verka för att en oberoende konsult får granska det ekonomiska bakgrundsmaterial som legat till grund för styrelsens i ASSI beslut att avveckla en pappersmaskin vid pappersbruket i Karlsborg.</textBlock>
  </contentBlock>
  <contentBlock page="0" id="i-52fd9c0bcf214d51">
    <textBlock id="i-f47627d8d3f53fc7">Jag vill hänvisa till vad jag svarade på en fråga i riksdagen den 15 oktober i år om pappersbruket i</textBlock>
    <textBlock id="i-42bb222de09b3dc4">Karlsborg och vad jag i brev till Svenska</textBlock>
    <textBlock id="i-f24db423fb8e50af">Pappersindustriarbetareförbundet den 15</textBlock>
    <textBlock id="i-abf5b01cc74f9f12">november svarat angående granskning av en oberoende utredare.</textBlock>
  </contentBlock>
  <contentBlock page="0" id="i-66e291f07a88af85">
    <textBlock id="i-8005bac756c5d8d2">Det är inte min uppgift att ta ställning till en oberoende konsult som Mona Sahlin efterfrågar.</textBlock>
    <textBlock id="i-8a4eed01476947af">Jag anser fortfarande att det ankommer på ledningen och styrelsen för AB Statens</textBlock>
    <textBlock id="i-9acaaa7b492a52e9">Skogsindustrier att besluta om den framtida utvecklingen av pappersbruket i Karlsborg.</textBlock>
  </contentBlock>
  <contentBlock page="0" id="i-86b9a7ccb79e0f03">
    <textBlock id="i-80e62a091d5f4ddb">Då Mona Sahlin, som framställt frågan, anmält att hon var förhindrad att närvara vid sammanträdet, medgav talmannen att Sten-Ove Sundström i stället fick delta i överläggningen.</textBlock>
  </contentBlock>
  <contentBlock page="0" id="i-b3f4044a1e843d40">
    <textBlock id="i-33b2dac3e796f4fd">Anf. 41 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-80279dc4d1fb248f">
    <textBlock id="i-f5849fac477dd1db">Fru talman! Jag får tacka näringsministern för svaret på frågan. Det är viktigt att man går grundligt till väga i sådana här sammanhang. Det finns alltså flera uppgifter om möjligheten att driva den här pappersmaskinen vidare. Det finns skiljaktiga åsikter bland ekonomerna. Då bör man ta chansen att via</textBlock>
    <textBlock id="i-38685e800407c28a">Pappersindustriarbetareförbundet låta alla dem som är kopplade till företaget få titta på den här, ur sysselsättningssynpunkt, viktiga frågan.</textBlock>
  </contentBlock>
  <contentBlock page="0" id="i-fb6e21cf7030f905">
    <textBlock id="i-2939055d386ff887">Den här pappersmaskinen representerar en mycket viktig del av utvecklingen vid bruket. Den har också använts för att ta fram nya produkter. Därför är den mycket viktig i en sådan här produktion. Jag har svårt att se varför man inte skulle låta en ny analys på det här området ske. Det skulle kosta väldigt litet egentligen. Det är visserligen, som statsrådet säger, en uppgift för ledning och styrelse, men det får aldrig vara så att ägaren frånsäger sig ansvaret. Jag tycker att statsrådet här bör ge en indikation till företagsledningen att det kan vara viktigt att titta på detta. Det betyder mycket för sysselsättningen och för brukets överlevnad.</textBlock>
  </contentBlock>
  <contentBlock page="0" id="i-5ea8804426824e52">
    <textBlock id="i-b2bb7d47795143ea">Anf. 42 Näringsminister PER WESTERBERG</textBlock>
    <textBlock id="i-ddba1a0aeece3d8a">(m):</textBlock>
  </contentBlock>
  <contentBlock page="0" id="i-ae1de4c76f85bfd5">
    <textBlock id="i-b1658324faae0f5a">Fru talman! Jag tror att den här frågan är utomordentligt väl och grundligt utredd. Jag har personligen sett ett otal utredningar och beräkningar på denna pappersmaskins eventuella lönsamhet. Enligt min uppfattning ankommer det på ledningen och styrelsen att göra de utvärderingar som behöver göras. Jag vet att det har gjorts ett mycket stort antal utredningar och utvärderingar. Så länge jag har förtroende för styrelsen och ledningen är det de som skall fälla avgörandet. De har utvärderingsansvaret och de har utredningsansvaret. Jag har förtroende för ledning och styrelse i ASSI.</textBlock>
  </contentBlock>
  <contentBlock page="0" id="i-8369a2d124025d0c">
    <textBlock id="i-4c5ea4511d86a0da">Anf. 43 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-a2c277ab95cb20d4">
    <textBlock id="i-e25a64a035c99933">Fru talman! Det gäller sysselsättningen på en ort som har stora problem, därför tycker jag att man bör ta alla chanser att följa upp möjligheterna att driva den här pappersmaskinen vidare. Man bör ta alla chanser och titta om det finns andra vinklingar och ekonomiska möjligheter att driva den vidare.</textBlock>
    <textBlock id="i-f4b692bbdc3020fb">Svenska Pappersindustriarbetareförbundet har ekonomer som har tittat på detta och ser framkomstmöjligheter. Därför tycker jag att ägarna bör ta chansen och låta en oberoende konsult granska företagets ekonomiska analys och ånyo försöka skatta möjligheterna att driva produktionen vidare.</textBlock>
  </contentBlock>
  <contentBlock page="0" id="i-8ff2741e91502578">
    <textBlock id="i-33d883906cb969d3">Anf. 44 Näringsminister PER WESTERBERG</textBlock>
    <textBlock id="i-2c3765333b94aea4">(m):</textBlock>
  </contentBlock>
  <contentBlock page="0" id="i-e0079f4a81a2f42f">
    <textBlock id="i-c0acb5820ae02ab4">Fru talman! Att utreda kostar pengar, inte själva utredningen men tiden som utredningen tar då man gör förluster. Om vi skulle använda den metoden skulle vi överpröva varje beslut i varje företag som skulle medföra personalinskränkningar. Det är totalt orimligt att regering och riksdag skall göra detta. Det måste vara styrelser och ledningar som gör den här utvärderingen. Om man kan finna en köpare till anläggningarna i Karlsborg och om någon anser sig kunna driva dem med lönsamhet är jag fullständigt övertygad om att ASSI är beredd att avyttra dessa.</textBlock>
  </contentBlock>
  <contentBlock page="0" id="i-4f90781baec477d6">
    <textBlock id="i-f24fd5f1ce623301">Överläggningen var härmed avslutad.</textBlock>
  </contentBlock>
  <contentBlock page="0" id="i-d5314c3548e42ade">
    <textBlock id="i-ad85309c15c735d9">9 § Svar på frågorna 1991/92:172 och 185 om valsverksproduktionen i Luleå</textBlock>
  </contentBlock>
  <contentBlock page="0" id="i-65c4aa70015b070c">
    <textBlock id="i-f24794ff1a7a48d1">Anf. 45 Näringsminister PER WESTERBERG</textBlock>
    <textBlock id="i-a9c48b37f3a1359e">(m):</textBlock>
  </contentBlock>
  <contentBlock page="0" id="i-bebf248f6546cc2e">
    <textBlock id="i-3d5a726f04412ab0">Fru talman! Sten-Ove Sundström har frågat mig om jag är beredd att vidta åtgärder för att säkra valsverksproduktionen i Luleå. Bengt Hurtig har frågat mig om jag avser att vidta några åtgärder för att förhindra att vidareförädlingen av stålämnen i</textBlock>
    <textBlock id="i-e977f0743aecd442">Luleå försvinner. Jag besvarar frågorna i ett sammanhang.</textBlock>
  </contentBlock>
  <contentBlock page="0" id="i-8bedd813bc357bec">
    <textBlock id="i-79e6015d79bf8b96">Jag har i olika sammanhang sagt att det ankommer på företagens ledningar och styrelser att besluta om den framtida inriktningen och utvecklingen av verksamheten. Jag ser inte heller i det nu aktuella fallet någon anledning att ingripa i denna beslutsordning.</textBlock>
  </contentBlock>
  <contentBlock page="0" id="i-25d721106bb62088">
    <textBlock id="i-e765b8eca11b5793">Anf. 46 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-95fb0f055adab1a2">
    <textBlock id="i-57339da2b2236f88">Fru talman! Jag tackar näringsministern för svaret på frågan.</textBlock>
  </contentBlock>
  <contentBlock page="0" id="i-ea245937f139168e">
    <textBlock id="i-9dc81887f6566d80">Ovako Profilers styrelse har skjutit upp sitt beslut om Profilers framtid till nästa vecka, men risken är att ägaren, SKF, då fattar ett beslut som innebär att de 600 anställda presenteras en julklapp som de inte kommer att glömma i första taget. Att sparka ut 600</textBlock>
    <textBlock id="i-f75cb2259dd0ef3c">personer i arbetslöshet på en vikande arbetsmarknad där arbetslösheten nu snabbt närmar sig 5 % är oansvarigt.</textBlock>
  </contentBlock>
  <contentBlock page="0" id="i-34b64e1cb9ffd5ee">
    <textBlock id="i-f71777729b101a26">Ovako ägs av SKF, som ju är en stor koncern och som i detta ärende har ett mycket stort ansvar för utvecklingen vid Ovako Profiler i Luleå. Men det betyder inte att landets regering kan undgå att ta sitt ansvar, att ta kontakt med parterna och diskutera olika möjligheter till omstrukturering av verksamheten. Det här är naturligtvis en viktig fråga i första hand för SKF, men det måste också vara ett viktigt ansvar för näringsministern att trycka på de olika aktörerna och åstadkomma en vettig lösning. Parterna är främst SSAB och Ovako</textBlock>
    <textBlock id="i-4baf642f95131ef6">Profiler, dvs. SKF.</textBlock>
  </contentBlock>
  <contentBlock page="0" id="i-d71bc8603ba6a3ca">
    <textBlock id="i-ad8d44598e1a4f57">Jag måste ånyo fråga om statsrådet inte är beredd att ta det ansvaret, dvs. att trycka på parterna. Det här är ett väldigt viktigt läge med tanke på de problem som finns på arbetsmarknaden där uppe.</textBlock>
    <textBlock id="i-eb06eb9986f1b6d3">Här handlar det om 600 personer och i förlängningen om 2 000--3 000 människors jobb i en region som Luleå, som alltså nu har stora problem.</textBlock>
  </contentBlock>
  <contentBlock page="0" id="i-08068143a4148f3c">
    <textBlock id="i-ca26f1b50a9213dc">Anf. 47 BENGT HURTIG (v):</textBlock>
  </contentBlock>
  <contentBlock page="0" id="i-e70f4a94388207d7">
    <textBlock id="i-72efc8c43b02e18a">Fru talman! Jag får också tacka för svaret.</textBlock>
  </contentBlock>
  <contentBlock page="0" id="i-ec6915d6eedc85b1">
    <textBlock id="i-6635eaa800615ed6">Ovako har av många ansetts vara en bra arbetsgivare i Luleå, inte minst därför att man har satsat bortåt en halv miljard i en ny skänkugn, i modernisering av strängjutning och i flyttning av rälsverket från Borlänge. Investeringar av det slaget -- i vidareförädling -- bör rimligen vara grundade på långsiktiga bedömningar och inte på kortsiktiga spekulationer. Därför ger hotet om nedläggning av Profiler på grund av kortsiktiga förluster, som hänger ihop med de stora investeringar som man har gjort, ett oseriöst intryck och ändrar den uppfattning som man i Luleå har haft om Ovako. Det stärker inte precis anseendet hos den privata delen av stålindustrin.</textBlock>
  </contentBlock>
  <contentBlock page="0" id="i-57baa142f9a6547f">
    <textBlock id="i-7683fddbd692a65b">Om denna vidareförädling i Luleå faller tappar</textBlock>
    <textBlock id="i-11e3210803511eb0">SSAB givetvis en stor ämneskund. Skulle detta leda till att SSAB får problem och att man går över till en mer skrotbaserad ämnesframställning ute i</textBlock>
    <textBlock id="i-8a422d766b0ae756">Europa kan LKAB i sin tur, och då främst</textBlock>
    <textBlock id="i-e46bd85e7c9d0d5f">Malmbergsgruvan, få problem.</textBlock>
  </contentBlock>
  <contentBlock page="0" id="i-0aaf7f677dc21be1">
    <textBlock id="i-4a9789fef7c4ab26">Industriministern kunde ha sagt ungefär så här:</textBlock>
    <textBlock id="i-d0238fcdea4c3aef">Den situation som nu utvecklas är mycket allvarlig, inte minst för en landsända med stor arbetslöshet.</textBlock>
    <textBlock id="i-49514bbf91091aca">Jag är beredd att göra vad jag kan för att stålbranschen i Sverige skall klara sig genom lågkonjunkturen och stå stark när konjunkturen vänder uppåt. T.ex. kan banverket skriva kontrakt på mer räls, och vi är beredda att hjälpa till med det. Vi borde också kunna samla ihop sakkunskap i landet för att genomlysa alla möjligheter att bibehålla och utveckla en miljömässigt och energimässigt hållbar järnframställning och vidareförädling av stålprodukter i Luleå.</textBlock>
    <textBlock id="i-2bf195cf35de9dcd">Regeringen är beredd att medverka till en utveckling där stålorten Luleå blir ett metallurgiskt centrum och en stödjepunkt för landets produktionssystem.</textBlock>
  </contentBlock>
  <contentBlock page="0" id="i-6f70a6ba4030f829">
    <textBlock id="i-aec3b308e74cafc3">Så här resonerar man faktiskt i många andra länder och engagerar sig i och ger stöd till sin stålindustri.</textBlock>
    <textBlock id="i-7c9aa1a67cc14007">Det efterlyser vi också i Sverige.</textBlock>
  </contentBlock>
  <contentBlock page="0" id="i-cf2bbdfe3f7d40b9">
    <textBlock id="i-3687ff1d0b50df24">Anf. 48 Näringsminister PER WESTERBERG</textBlock>
    <textBlock id="i-e45024e5683ff171">(m):</textBlock>
  </contentBlock>
  <contentBlock page="0" id="i-ab19fe7b57e55562">
    <textBlock id="i-63d7928144133851">Fru talman! I en planekonomi skulle man säkert agera på det sättet. I en marknadsekonomi handlar man inte så. Det ger närmast ett falskt intryck av handlingskraft.</textBlock>
  </contentBlock>
  <contentBlock page="0" id="i-4611c7b0a90842fe">
    <textBlock id="i-b5540536600231c0">Vi anser att privata och statliga arbetsgivare har samma ansvar. Vi anser det orimligt att näringsdepartementet eller riksdagen skall pröva investeringar, nedläggningar eller något annat i varje enskilt företag. Det strider dessutom mot grundläggande marknadsekonomiska principer.</textBlock>
    <textBlock id="i-88d08a1fc4d87cba">Det ankommer på företagen att själva göra riktiga bedömningar.</textBlock>
  </contentBlock>
  <contentBlock page="0" id="i-b9c51f8c1c403821">
    <textBlock id="i-ace584e52e671756">Jag är fullständigt övertygad om att kan man hitta en annan ägare eller några som är beredda att satsa pengar i denna verksamhet kommer Ovako säkerligen att kunna sälja verksamheten eller överlåta den i stället för att bara helt enkelt lägga ned. Men problemet är att hitta någon som är beredd att satsa pengar och som tror att detta är en sund och riktig investering för framtiden.</textBlock>
    <textBlock id="i-4db4392e7ed695d4">Näringslivet är nog bättre på att göra den värderingen än näringsdepartementet.</textBlock>
  </contentBlock>
  <contentBlock page="0" id="i-0b0f4b2c8849c417">
    <textBlock id="i-4f61ab1dbc12067d">Anf. 49 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-3143c3aca841b2e1">
    <textBlock id="i-262e2f076f7f2a7f">Fru talman! Nu tror jag säkert att det är många som börjar fundera över vad vi egentligen skall med en näringsminister till här i landet, både när det gäller privat och när det gäller statlig företagsamhet.</textBlock>
    <textBlock id="i-8960180fe8e4f1dc">Självfallet skall regeringen eller statsrådet inte lägga sig i alla planer på förändringar -- det är en onödig sak att diskutera här -- men när det gäller betydande och tunga förändringar som slår oerhört hårt mot en landsända, där man riskerar att få mycket stora problem, måste det finnas ett engagemang från regeringens och näringsministerns sida.</textBlock>
  </contentBlock>
  <contentBlock page="0" id="i-3fbfab1fffd3021b">
    <textBlock id="i-8708e968c0066073">Det betyder inte att man i alla lägen skall diskutera mångmiljoninvesteringar -- det kan också betyda att man tar kontakter. Kontakter är ju viktiga, inte minst inom det privata näringslivet. Jag hade utgått från att näringsministern här skulle annonsera någon form av kontakter. Det handlar inte alltid om pengar -- det handlar också om att trycka på vid rätt tillfälle och att ta de kontakter som man på industridepartementets område brukar ha i näringslivet.</textBlock>
  </contentBlock>
  <contentBlock page="0" id="i-a9f16e1e12c2c34d">
    <textBlock id="i-9343504954af74d6">Nu är det dags att näringsministern börjar vässa tänderna och gör någonting åt situationen. Det ramlar ned problem över dessa stora, tunga industrier, som betyder så mycket för sysselsättningen.</textBlock>
  </contentBlock>
  <contentBlock page="0" id="i-0b0168a07790154c">
    <textBlock id="i-3d56ec49c3c095c1">Anf. 50 BENGT HURTIG (v):</textBlock>
  </contentBlock>
  <contentBlock page="0" id="i-d89f7a35a1296edb">
    <textBlock id="i-2582cfb3f6dc17ee">Fru talman! Min uppfattning är att marknadsekonomin ibland kan få svårigheter och gå snett, och då måste nationellt ansvariga näringsministrar och industriministrar ingripa.</textBlock>
    <textBlock id="i-ef602cc5c5a40705">Erfarenheterna säger också att styrelserna i sådana här företag inte fattar sina beslut i lufttomma rum utan i en miljö där både politiker och andra företag är medaktörer.</textBlock>
  </contentBlock>
  <contentBlock page="0" id="i-60bb5f693e6072c0">
    <textBlock id="i-c5df154c0cdabdbd">Inte heller är det så att industriministern och regeringen i alla lägen slaviskt följer de marknadsekonomiska principerna. När det gällde</textBlock>
    <textBlock id="i-4a6b127d2e3731de">Nordbanken och Bofors var situationen tydligen så allvarlig att regeringen ansåg sig tvungen att ingripa. Hade man slaviskt och dogmatiskt följt sina marknadsekonomiska principer skulle</textBlock>
    <textBlock id="i-6143364546ea43e0">Nordbanken och Bofors kanske ha fått gå i stöpet.</textBlock>
    <textBlock id="i-6c89463d038150d7">Men då skulle problemen ha blivit för stora, tyckte man. Vi efterlyser alltså ett ansvar också för stålindustrin i Sverige.</textBlock>
  </contentBlock>
  <contentBlock page="0" id="i-862d29b79085dbcd">
    <textBlock id="i-a2dd59c94a89818d">Anf. 51 Näringsminister PER WESTERBERG</textBlock>
    <textBlock id="i-0a46df147c971070">(m):</textBlock>
  </contentBlock>
  <contentBlock page="0" id="i-4531babe376bb77c">
    <textBlock id="i-5adce35b0309312b">Fru talman! Vi har inte gjort några ingripanden när det gällde Bofors. När det gällde Nordbanken var vi i praktiken bundna av tidigare regerings åtaganden.</textBlock>
  </contentBlock>
  <contentBlock page="0" id="i-6f36fcedf24610f7">
    <textBlock id="i-0b7bd24a64dd6ebe">Jag tycker att Sten-Ove Sundström borde notera att vi har bytt namn på departementet. Vi bedriver inte industristödspolitik, vi bedriver inte branschpolitik, utan vi bedriver en politik som skall göra det bra att investera och driva verksamhet i</textBlock>
    <textBlock id="i-bf898895322bc91d">Sverige. Det är normalt sett det som ger den största framgången. Det kommer vi att göra också i de här sammanhangen.</textBlock>
  </contentBlock>
  <contentBlock page="0" id="i-ecdbab33af7b7801">
    <textBlock id="i-29eb41aa56ddcf24">Jag avser inte att utöva påtryckningar eller bedriva någon form av maktutövning för att få någon att fatta orationella beslut. Det slår bara mot övriga verksamheter i samma företagsgrupp och hotar flera arbetstillfällen på andra orter och i senare led.</textBlock>
    <textBlock id="i-748c4516d1b36603">Det är ingen bra näringspolitik, det ger inga nya arbetstillfällen -- snarare tvärtom.</textBlock>
  </contentBlock>
  <contentBlock page="0" id="i-2636420111451b01">
    <textBlock id="i-286f0e882f5a44de">Anf. 52 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-8f71fd937431c630">
    <textBlock id="i-7930becae78e5c10">Fru talman! Låt mig då bara säga att jag tror att det vore bra om näringsministern och näringsdepartementet bedrev den politik som kunde ge den största framgången även i den landsända som vi nu talar om. Det finns ju ingenting i utvecklingen för dagen som tyder på att det är den politiken som förs.</textBlock>
  </contentBlock>
  <contentBlock page="0" id="i-58c7b7bde8ca5483">
    <textBlock id="i-70e18741e940fc3b">Jag tror inte heller att man skall bedriva en politik som bidrar till att så att säga trissa upp en problemfylld situation. Men det är i ett sådant här sammanhang viktigt att det företag som det här handlar om -- SKF -- i första hand är medvetet om vad som händer om man inte seriöst granskar problemet. Jag tror också att det är viktigt att näringsministern följer utvecklingen här noggrant och ser till att även de som bor och verkar i den här landsändan på något sätt kan notera den största framgången, som man talar om. Än så länge märker vi ingenting av den.</textBlock>
  </contentBlock>
  <contentBlock page="0" id="i-1a9159c6a139b1a6">
    <textBlock id="i-781944d20010b287">Anf. 53 BENGT HURTIG (v):</textBlock>
  </contentBlock>
  <contentBlock page="0" id="i-5b73a696f368d81f">
    <textBlock id="i-5e605e14f6e054c6">Fru talman! Vi har förut konstaterat att vi har ganska olika syn på närings- och industripolitik.</textBlock>
    <textBlock id="i-980dfa3dafa39396">Även vissa beslut som fattas i en marknadsekonomi kan få sådana kedjeeffekter på en rad andra företag att man får stora skador på hela näringslivskedjan och den industristruktur man har. Där kommer enligt min uppfattning samhällsansvaret in. Man måste noga följa den utvecklingen, föra diskussioner och samtal med berörda parter och bidra med den kompetens och det kunnande som rimligen måste finnas också i ett näringsdepartement.</textBlock>
  </contentBlock>
  <contentBlock page="0" id="i-984342457f8d2daf">
    <textBlock id="i-e60126975dfbe5e9">Anf. 54 Näringsminister PER WESTERBERG</textBlock>
    <textBlock id="i-540fbbe43162c277">(m):</textBlock>
  </contentBlock>
  <contentBlock page="0" id="i-fd66c0ddcb5a38fe">
    <textBlock id="i-808fbbe35c61377b">Fru talman! Nu sade Bengt Hurtig något klokt. Vi skall självfallet följa utvecklingen av näringslivskedjan och industristrukturen, och det gör vi. Men vi tror inte att man förbättrar situationen med påtryckningar eller industristöd --</textBlock>
    <textBlock id="i-334571b4aa5472bf">man gör det genom att förbättra det industriella klimatet i Sverige, som vi anser vara centralt för att åstadkomma en bättre återhämtning i den svenska ekonomin.</textBlock>
  </contentBlock>
  <contentBlock page="0" id="i-843c0bd12f81778b">
    <textBlock id="i-87867cd6190f0b88">Sedan några ord till Sten-Ove Sundström. Ansvaret för det som nu har ställts till uppe i Norrbotten är faktiskt den socialdemokratiska regeringens, Sten-</textBlock>
    <textBlock id="i-b9b706a75e48809f">Ove Sundström. Vi kan ta vårt ansvar när vår politik hunnit slå igenom.</textBlock>
  </contentBlock>
  <contentBlock page="0" id="i-c67055f751f16e16">
    <textBlock id="i-87224d067560bb5f">Anf. 55 STEN-OVE SUNDSTRÖM (s):</textBlock>
  </contentBlock>
  <contentBlock page="0" id="i-fbc9cc19cdc52217">
    <textBlock id="i-b3cb22f65c12e29f">Fru talman! Jag tror inte att de anställda vid Ovako och andra anläggningar där man nu löper risken att förlora sina arbeten är betjänta av någon längre historiebeskrivning, även om en sådan ibland kan vara viktig. Jag tror att de vill se ett resultat. Jag tror att de vill se att de ansvariga politikerna nu engagerar sig i deras frågor och i de problem som kan uppstå om man nästa vecka fattar det här beslutet.</textBlock>
  </contentBlock>
  <contentBlock page="0" id="i-55dfc7fb4f0e816d">
    <textBlock id="i-9e4e568d06374747">Framgång, som näringsministern tidigare talade om, kan naturligtvis noteras på olika sätt, men jag tror att det vore oerhört värdefullt om det gjordes någonting konkret från näringsdepartementets sida under den närmaste tiden i fråga om Ovako Steel i</textBlock>
    <textBlock id="i-dd002d3c15bdbef2">Luleå.</textBlock>
  </contentBlock>
  <contentBlock page="0" id="i-07df03fac5113a38">
    <textBlock id="i-72376bf21e8c5530">Anf. 56 BENGT HURTIG (v):</textBlock>
  </contentBlock>
  <contentBlock page="0" id="i-827647d41b7d8ef8">
    <textBlock id="i-5c96f06d70fc3c56">Fru talman! Risken finns ju att regeringarna i andra länder, när de har problem med stålindustrin, går in och vidtar åtgärder. Enligt vad jag förstår går finska staten in när det gäller den finska delen av</textBlock>
    <textBlock id="i-320a5a744e8a68a5">Ovako. Det rubbar naturligtvis konkurrensförutsättningarna, om svensk stålindustri hos regeringen och näringsdepartementet möts av en stenhårt och dogmatiskt avvisande inställning till att agera och till att ha framförhållning.</textBlock>
  </contentBlock>
  <contentBlock page="0" id="i-60d5aaf2976ae9d3">
    <textBlock id="i-d0135863fb25b4e2">Anf. 57 Näringsminister PER WESTERBERG</textBlock>
    <textBlock id="i-19ede12244df1828">(m):</textBlock>
  </contentBlock>
  <contentBlock page="0" id="i-fbcf2d4e084c1ec8">
    <textBlock id="i-6aa81c062a240c14">Fru talman! Jag trodde industristödspolitiken tillhörde en förgången tid här i kammaren. Jag tror inte att de anställda vare sig vid Ovako Steel i Luleå eller någon annanstans är betjänta av någon form av falsk handlingskraft.</textBlock>
  </contentBlock>
  <contentBlock page="0" id="i-f28c4cd389817641">
    <textBlock id="i-2a162cbe1d730226">Överläggningen var härmed avslutad.</textBlock>
  </contentBlock>
  <contentBlock page="0" id="i-6ca14f6a2c417ea6">
    <textBlock id="i-d7990dd8343ba6ff">10 § Svar på fråga  1991/92:177 om LKAB</textBlock>
  </contentBlock>
  <contentBlock page="0" id="i-b9bab91f7c227aa6">
    <textBlock id="i-d19173e23a019180">Anf. 58 Näringsminister PER WESTERBERG</textBlock>
    <textBlock id="i-6be2dfa7bbb0c9b8">(m):</textBlock>
  </contentBlock>
  <contentBlock page="0" id="i-4e09deb9b66ebe57">
    <textBlock id="i-d42fae722e61fc7f">Fru talman! Bruno Poromaa har frågat mig på vilket sätt de sociala skälen i dag så förändrats att det motiverar en försäljning av LKAB.</textBlock>
  </contentBlock>
  <contentBlock page="0" id="i-3514b5a41029e097">
    <textBlock id="i-ed6f51ac16dc079d">Regeringen har i den nyligen avlämnade propositionen om privatisering av statligt ägda företag, m.m. (prop. 1991/92:69) angett en ny inriktning av statens roll i näringspolitiken och fördelarna som är förenade med ägarspridning i de statliga företagen.</textBlock>
  </contentBlock>
  <contentBlock page="0" id="i-fc0bb0c1c5bb7db2">
    <textBlock id="i-3fbddb92fbea77d7">Statens främsta uppgift inom näringspolitiken är enligt min mening att ange ramar och regelsystem för näringslivets verksamhet och bidra till att skapa betingelser för långsiktig tillväxt. Staten bör inte styra utvecklingen i enskilda företag eller branscher oavsett om de är privat eller statligt ägda. Företag som kan agera efter normala företagsekonomiska principer har de bästa förutsättningarna att tillförsäkra sina anställda anställningstrygghet på lång sikt. En överföring av de statligt ägda företagen till privat ägo är därför väsentlig för de enskilda företagens utveckling. Erfarenheter från andra länder har visat att privatiserade företag i allmänhet haft en väsentligt mer positiv utveckling sedan staten lämnat sin ägarroll.</textBlock>
  </contentBlock>
  <contentBlock page="0" id="i-f8afa464c258e09e">
    <textBlock id="i-4b0ee28ececc2afe">Om riksdagen antar regeringens förslag planerar regeringen att efter riksdagens godkännande genomföra en privatisering av vissa statliga företag.</textBlock>
    <textBlock id="i-54eafade68358f12">Den breda ägarspridning i de statliga företagen som regeringen då kommer att eftersträva kan enligt min uppfattning innebära fördelar även för LKAB</textBlock>
    <textBlock id="i-1248ed6341020779">och dess anställda.</textBlock>
  </contentBlock>
  <contentBlock page="0" id="i-b5e7e65e2e2dc367">
    <textBlock id="i-2cf4a960f54ed74a">Anf. 59 BRUNO POROMAA (s):</textBlock>
  </contentBlock>
  <contentBlock page="0" id="i-0f8c320f53384bfe">
    <textBlock id="i-a0ec31ae5cc6268e">Fru talman! Jag ber att få tacka näringsministern för svaret. Jag får tacka för svaret också på de anställdas vägnar, speciellt gruvarbetarnas -- till den kåren hör också jag. Jag är helt övertygad om att de definitivt inte är nöjda med det här svaret.</textBlock>
  </contentBlock>
  <contentBlock page="0" id="i-ceb36ce746e361c4">
    <textBlock id="i-3f1fe36f687ed651">Alla känner vi en stor oro över vad som kommer att hända om LKAB över en natt får en ny ägare. Jag förmodar att statsrådet kanske inte känner till att</textBlock>
    <textBlock id="i-075907fc592b2498">LKAB en gång i tiden faktiskt var privatägt. Men redan i början av 1900-talet blev LKAB halvstatligt genom dåvarande högerledaren Arvid Lindmans försorg. I det avseendet var han faktiskt en klok och förutseende man.</textBlock>
  </contentBlock>
  <contentBlock page="0" id="i-bec150ccd71b74fa">
    <textBlock id="i-933915f733ba83cf">Jag vill påstå att LKAB har en särställning bland de statliga företagen. Man bearbetar en naturresurs som är ändlig. Den tar en gång slut. Det var förmodligen också mot den bakgrunden som Arvid</textBlock>
    <textBlock id="i-ed4517a805aa4223">Lindman gjorde det ställningstagande han gjorde.</textBlock>
    <textBlock id="i-2e75bcf4bc3d2483">Han gjorde det också möjligt för staten att sedermera överta också den resterande delen när det gällde ägandet av LKAB.</textBlock>
  </contentBlock>
  <contentBlock page="0" id="i-c5e8c5a4a18c2f1e">
    <textBlock id="i-8b8c464f8215466f">Så skedde också. 1957 blev LKAB ett helstatligt företag, och det föregicks av en lång och bred utredning, som i det närmaste var helt enig om att det var bättre för samhället och för de anställda att</textBlock>
    <textBlock id="i-e5fed09073bbc653">LKAB var samhällsägt än att det var privatägt --</textBlock>
    <textBlock id="i-d0e493768ceff43d">den dag naturresursen tog slut skulle detta få mycket stora konsekvenser, både för de anställda och för kommunerna i fråga. Man ansåg att det vore bäst om samhället då var ägare till LKAB.</textBlock>
    <textBlock id="i-7ac56a20179c6793">LKAB förstatligades också vid det tillfället.</textBlock>
  </contentBlock>
  <contentBlock page="0" id="i-a4932e799d1760e9">
    <textBlock id="i-f80685ca421db7c2">Anf. 60 Näringsminister PER WESTERBERG</textBlock>
    <textBlock id="i-c876f67ed19f3549">(m):</textBlock>
  </contentBlock>
  <contentBlock page="0" id="i-d2fac857b4ebc04a">
    <textBlock id="i-8b71292d206cb198">Fru talman! Samma regler gäller för statliga och privatägda företag. De reglerna gäller även för</textBlock>
    <textBlock id="i-732a828b8d5ae43e">LKAB. Vi har privatägda gruvor i Sverige, och vi har statligt ägda i form av LKAB. Så finns även utomlands.</textBlock>
  </contentBlock>
  <contentBlock page="0" id="i-97b6feb27d2cc5c0">
    <textBlock id="i-0e9b8377a18932a9">Vi ser egentligen inte någon skillnad mellan</textBlock>
    <textBlock id="i-cd2b7ced049a0f89">Boliden och LKAB. Vi ser i stället möjligheter att ta till vara utvecklingskraften i LKAB, att få till stånd en bättre lönsamhet när det gäller malmtransporterna både i Sverige och i Norge, att få en investering i en ny huvudnivå, att stärka livskraften med en stark balansräkning för LKABs framtid. Jag tror att LKAB har en mycket bra framtid med en hygglig lönsamhet, men det gäller att få bra ägare, ägare som är beredda att skjuta till kapital och kanske även säkra en del av avsättningen.</textBlock>
  </contentBlock>
  <contentBlock page="0" id="i-3392fde504d4a817">
    <textBlock id="i-3aafaa56ed630331">Även LKABs historia visar att privata ägare har varit framgångsrika med att driva företaget. Min uppfattning är att LKAB väsentligt kan stärkas genom att ges andra ägare, och det är också våra intentioner att skapa industriellt riktiga lösningar som förstärker företagets utvecklingskraft.</textBlock>
  </contentBlock>
  <contentBlock page="0" id="i-0d8b9c1dfcf642b5">
    <textBlock id="i-6b1ec66d875fca28">Anf. 61 BRUNO POROMAA (s):</textBlock>
  </contentBlock>
  <contentBlock page="0" id="i-bbece5aa1aae20b8">
    <textBlock id="i-e3280ea5651f4297">Fru talman! Det senare -- att de privata skulle vara bättre skickade att sköta de statliga företagen -- är ett ideologiskt påstående. Så är ingalunda fallet.</textBlock>
  </contentBlock>
  <contentBlock page="0" id="i-58403fcc09853455">
    <textBlock id="i-e72bf54056d3b0d0">Det ger mig anledning att fråga statsrådet om</textBlock>
    <textBlock id="i-b8e188e55cace6c4">LKAB på något sätt är misskött. Om det är så att</textBlock>
    <textBlock id="i-3c24fc36ad8259c6">LKAB är misskött, se då till att företaget får en annan styrelse, som i sin tur ser till att företaget får en annan ledning!</textBlock>
  </contentBlock>
  <contentBlock page="0" id="i-d99ae8428333d0af">
    <textBlock id="i-35914e1251347ac8">Jag tycker tvärtom -- de stora insatser som man har gjort inom LKAB hade knappast gjorts av några privata intressen. Jag tackar min lyckliga stjärna för att LKAB var ett statligt företag vid regeringsskiftet 1982. Då gick staten in med olika åtgärder för att rädda företaget. Hade det då varit i privata händer hade företaget nu varit konkursmässigt. Men nu är det ett solitt företag och har god likviditet.</textBlock>
  </contentBlock>
  <contentBlock page="0" id="i-ad9bbc84225cb216"/>
  <contentBlock page="0" id="i-cc006ed01252c331">
    <textBlock id="i-79750e743f128a7b">Anf. 62 Näringsminister PER WESTERBERG</textBlock>
    <textBlock id="i-024dbb0c2a9d984a">(m):</textBlock>
  </contentBlock>
  <contentBlock page="0" id="i-5bb8c7c8d0a6074d">
    <textBlock id="i-d2358fda7d704c4a">Fru talman! Vår uppfattning är att vi skall hitta bra industriella lösningar, något som stärker LKAB och dess utvecklingskraft. Vi anser inte att företaget är misskött, men det finns mer att göra, inte minst när det gäller malmtransporterna, som Bruno Poromaa säkert vet. Genom bl.a. de åtgärderna kan man se till att stärka lönsamheten och trygga framtiden, men det förutsätter också att företaget har säkra och bra leveranser ut i Europa. Det är det vi vill skapa bl.a. genom ägarspridning och tillgång till riskkapitalmarknaden, i och med att det som bekant är en mycket kapitalintensiv verksamhet.</textBlock>
  </contentBlock>
  <contentBlock page="0" id="i-5c33d1b722a2ad5e">
    <textBlock id="i-f9898bd671bec71c">Anf. 63 BRUNO POROMAA (s):</textBlock>
  </contentBlock>
  <contentBlock page="0" id="i-4861f394f2d9ab4f">
    <textBlock id="i-86268945c556a8be">Fru talman! Malmtransporterna är en helt annan fråga, och den tänker jag ta upp med kommunikationsministern vid något annat tillfälle.</textBlock>
    <textBlock id="i-709671394336e7d0">Det har redan gjorts stora insatser. När vi fick en socialdemokratisk regering 1982 tillsattes en arbetsgrupp som såg till att fraktkostnaderna i det närmaste halverades. Problemet när det gäller fraktsatserna ligger på den norska sidan, och det är där man måste göra någonting. Jag noterar med stor tillfredsställelse att näringsministern är beredd att ta kontakter med norrmännen och se till att det blir skäliga malmfraktpriser på den sidan.</textBlock>
  </contentBlock>
  <contentBlock page="0" id="i-e724b576328b9e07">
    <textBlock id="i-6ef8f65c6010a4b6">Anf. 64 Näringsminister PER WESTERBERG</textBlock>
    <textBlock id="i-6fcc227a71921408">(m):</textBlock>
  </contentBlock>
  <contentBlock page="0" id="i-3c9c6d155b8bab14">
    <textBlock id="i-313f53b799ceb71b">Fru talman! Vad man uppnådde från socialdemokratisk sida i början av 80-talet är verkligen ingenting att skryta om när det gäller malmtransporterna. Det var ingen bra lösning --</textBlock>
    <textBlock id="i-4e70ccfeed7cdc6d">man gick inte ens halva vägen i det avseendet. Vad</textBlock>
    <textBlock id="i-2025c8ff637fdabb">Bruno Poromaa tänker göra är redan gjort. Vi har tagit initiativet, och vi tänker lösa den här frågan till fromma för LKAB.</textBlock>
  </contentBlock>
  <contentBlock page="0" id="i-03ef8dc1d0ac7712">
    <textBlock id="i-6d9d7b245004b6ac">Anf. 65 BRUNO POROMAA (s):</textBlock>
  </contentBlock>
  <contentBlock page="0" id="i-b3f6aada1dbd5b88">
    <textBlock id="i-225e67cf843935aa">Fru talman! Den socialdemokratiska regering som tillträdde 1982 föregicks av fyra borgerliga regeringar, och såvitt jag vet gjorde de ingenting för att få ner fraktkostnaderna, trots att det var ett av de stora problemen. Jag vet att LKABs ledning hade täta kontakter med den dåvarande regeringen, men den orkade inte göra någonting, då alla i den regeringen slog vakt om sina domäner och inte hade något som helst gemensamt intresse av att ta ansvaret för LKABs utveckling.</textBlock>
  </contentBlock>
  <contentBlock page="0" id="i-71d9ea239a969db0">
    <textBlock id="i-dd9a4259581056c8">Anf. 66 Näringsminister PER WESTERBERG</textBlock>
    <textBlock id="i-03e1baf7577f0c28">(m):</textBlock>
  </contentBlock>
  <contentBlock page="0" id="i-428de8479f5be117">
    <textBlock id="i-ef8e120340510877">Fru talman! Vad socialdemokraterna lyckades med i början av 80-talet var en dålig halvmesyr. Vi tänker rätta till den.</textBlock>
  </contentBlock>
  <contentBlock page="0" id="i-d811ec11230076fb">
    <textBlock id="i-fd0b1a2969cda4b5">Anf. 67 BRUNO POROMAA (s):</textBlock>
  </contentBlock>
  <contentBlock page="0" id="i-bf19f01fb6be5920">
    <textBlock id="i-bfaca2a2120fd553">Fru talman! En dålig halvmesyr, säger näringsministern. Då tycker jag att han skall åka upp till malmfälten och fråga om det var en dålig halvmesyr. Uppfattningen bland de anställda och berörda kommuner är en helt annan än vad Per</textBlock>
    <textBlock id="i-57f030352d85eef1">Westerberg ger till känna.</textBlock>
  </contentBlock>
  <contentBlock page="0" id="i-18ed48ac56867bbb">
    <textBlock id="i-a386f8212e9fb3c8">Överläggningen var härmed avslutad.</textBlock>
  </contentBlock>
  <contentBlock page="0" id="i-2b56a228ba354eb2">
    <textBlock id="i-1fbe439f76433076">11 § Svar på fråga  1991/92:192 om krisen inom byggnadsverksamheten i Stockholms län</textBlock>
  </contentBlock>
  <contentBlock page="0" id="i-c257b83f4fbf631f">
    <textBlock id="i-67b85424c4f541bf">Anf. 68 Näringsminister PER WESTERBERG</textBlock>
    <textBlock id="i-26ef17ca4046e1cf">(m):</textBlock>
  </contentBlock>
  <contentBlock page="0" id="i-4f48b132bab62d0e">
    <textBlock id="i-3c9f3207677a59c1">Fru talman! Sören Lekberg har frågat statsrådet Bo</textBlock>
    <textBlock id="i-e8051a686ea98cd4">Lundgren vilka åtgärder han tänker vidta för att lindra krisen inom byggnadsverksamheten i</textBlock>
    <textBlock id="i-09413253e7675fa7">Stockholms län. Arbetet i regeringen är så fördelat att det är jag som skall besvara frågan.</textBlock>
  </contentBlock>
  <contentBlock page="0" id="i-dfcb4574373d3fd9">
    <textBlock id="i-2554576bcfdf62cd">Den svaga byggmarknaden är delvis förorsakad av den allmänt svaga konjunktur som ekonomin befinner sig i för närvarande. En viktig faktor för nedgången i byggandet är emellertid även att den omfattande byggnadsverksamheten under senare år medfört att efterfrågan på byggtjänster på sikt inte kan förväntas återgå till de nivåer som rådde före konjunkturnedgången. Även vid en allmänt positiv konjunkturutveckling kan byggandet därför förväntas bli lägre än under slutet av 1980-talet.</textBlock>
  </contentBlock>
  <contentBlock page="0" id="i-aba116b5f47f7743">
    <textBlock id="i-2c2c4a8faaf9cf39">Regeringens politik inriktas dels på att mer långsiktigt bryta den ekonomiska stagnationen i</textBlock>
    <textBlock id="i-fed57075d151b588">Sveriges ekonomi, dels på att kortsiktigt genom olika insatser mildra effekten för dem som drabbas av arbetslöshet. Även dessa kortsiktiga insatser är -- där så är möjligt -- inriktade på att stärka den långsiktiga konkurrensförmågan och främja tillväxten.</textBlock>
  </contentBlock>
  <contentBlock page="0" id="i-6bcf6b84bc75a83a">
    <textBlock id="i-d9b5799b1bd38770">Vad gäller byggsektorn kan nämnas att regeringen i tilläggsbudget I bl.a. har föreslagit 1 500 milj.kr.</textBlock>
    <textBlock id="i-e17929087ffecd6e">till vissa infrastrukturinvesteringar samt 950</textBlock>
    <textBlock id="i-43a26ce2b17b54b5">milj.kr. till vissa byggnadsinvesteringar. Bland aktuella infrastrukturprojekt som påverkar</textBlock>
    <textBlock id="i-a560e35453146be8">Stockholmsregionen kan nämnas Mälarbanan och</textBlock>
    <textBlock id="i-23cdee50b4a15d0b">Arlandabanan. Jag har vidare erfarit att länsarbetsnämnden i Stockholms län diskuterar tidigareläggningar av byggprojekt med landstinget, kommuner i länet, vägverket m.fl. Många av dessa projekt kommer att medföra -- förutom direkta arbetstillfällen -- att näringslivets konkurrenskraft stärks och sysselsättningen kan tryggas på sikt.</textBlock>
    <textBlock id="i-2004f0c679bc2956">Detta är helt i linje med regeringens ekonomiskpolitiska strategi.</textBlock>
  </contentBlock>
  <contentBlock page="0" id="i-6a2b6ca53207de0a">
    <textBlock id="i-29751fea6b22a4c4">Sysselsättningsläget för byggnadsarbetarna i</textBlock>
    <textBlock id="i-7cf54b2f2bd96cb1">Stockholms län är betydligt bättre än i övriga landet. Antalet arbetslösa var i oktober i år 5,3 % i länet mot 8,8 % i snitt för hela riket. I de nordliga länen låg andelen arbetslösa kring 15 %. De prioriteringar som måste göras inom arbetsmarknadspolitiken leder därför till att insatserna i Stockholms län blir relativt begränsade.</textBlock>
  </contentBlock>
  <contentBlock page="0" id="i-27db0cf7dddbb9a6">
    <textBlock id="i-a08b72de0a630edf">För att regeringen skall kunna följa utvecklingen inom byggsektorn och utbyta information med parterna på byggmarknaden kommer regeringen att tillsätta en arbetsgrupp. De närmare formerna för detta samråd kommer att avgöras senare.</textBlock>
  </contentBlock>
  <contentBlock page="0" id="i-b1c4ee5ad4f54f58">
    <textBlock id="i-75578d8a32e05e0b">Anf. 69 SÖREN LEKBERG (s):</textBlock>
  </contentBlock>
  <contentBlock page="0" id="i-4191840e538e9ad2">
    <textBlock id="i-3c157cde2897a9b2">Fru talman! Jag ber att få tacka näringsministern för svaret på min fråga, som jag hade ställt till skatteminister Bo Lundgren, eftersom det är han som huvudsakligen svarar för finansieringsvillkoren när det gäller bostads- och byggmarknaden. Att det kan uppstå en sådan här förvirring är kanske ett exempel på resultat av att man har slagit sönder bostadsdepartementet. Jag kan mot den bakgrunden förstå att byggbranschen i dag är förvirrad och en smula upprörd.</textBlock>
  </contentBlock>
  <contentBlock page="0" id="i-9cbf09dd7f40d7de">
    <textBlock id="i-ac1fdc0886f9d312">När det gäller själva svaret kan jag konstatera att näringsministern visar en mycket passiv hållning.</textBlock>
    <textBlock id="i-6c8797be42e8270b">Det är i och för sig ett ganska mångordigt svar, men det finns inga konkreta nyheter i det.</textBlock>
  </contentBlock>
  <contentBlock page="0" id="i-bfb2c1fa251cb9ff">
    <textBlock id="i-df7dc442615eef94">Byggkrisen i Stockholms län har förvärrats genom regeringens åtgärder under hösten. Det gäller framför allt på bostadspolitikens område, där den marknad som enligt Byggmästareföreningen i</textBlock>
    <textBlock id="i-1b077801a398407a">Stockholm var en ljusglimt har punkterats av regeringens åtgärder. Det går nu inte att överblicka framtiden, och det går inte att göra några kalkyler.</textBlock>
    <textBlock id="i-7d2b8fd8a8847f29">Det innebär också att efterfrågan avtar, att det inte kommer i gång några projekt.</textBlock>
  </contentBlock>
  <contentBlock page="0" id="i-4a054913baf5afb6">
    <textBlock id="i-3a94242556239a21">När det gäller de andra åtgärderna för byggande radar näringsministern upp gamla beslut, inte några nya.</textBlock>
  </contentBlock>
  <contentBlock page="0" id="i-374f750582e93fc6">
    <textBlock id="i-75d0648b61185649">Sedan talar näringsministern om att arbetslösheten bland byggnadsarbetare är låg i</textBlock>
    <textBlock id="i-9a0c52e1b075d48a">Stockholmsområdet. Den är inte låg, utan den ökar snabbt varje dag och ökar snabbare än någon annanstans i landet. Man befarar en arbetslöshet på</textBlock>
    <textBlock id="i-f42fed5bad171cab">20 % i höst. Jag vill då slutligen ställa en fråga till näringsministern: Hur hög skall arbetslösheten bli innan regeringen agerar?</textBlock>
  </contentBlock>
  <contentBlock page="0" id="i-d76f0639d8ca61b1">
    <textBlock id="i-9069d63c680716f6">Anf. 70 Näringsminister PER WESTERBERG</textBlock>
    <textBlock id="i-c775d98f62442caf">(m):</textBlock>
  </contentBlock>
  <contentBlock page="0" id="i-66f2e38b5da3697f">
    <textBlock id="i-fa2794eb513be8c7">Fru talman! Vi bedriver inte branschpolitik bransch för bransch. Vi bedriver en generell näringspolitik, där vi skall skapa goda förutsättningar för industrin som sådan. Vi ser inte att Stockholms län är särskilt hårt drabbat gentemot övriga landet, och det är något magstarkt att tycka att den delen av landet särskilt skulle prioriteras i den ena eller andra riktningen.</textBlock>
  </contentBlock>
  <contentBlock page="0" id="i-6633963c478b4464">
    <textBlock id="i-cd4ebcef0db2d1e9">Det finns vissa nya beslut om tidigareläggningar av infrastrukturinvesteringar, investeringar i byggnader, som denna regering har lagt fram och som skall befrämja ökad produktivitet och tillväxt i ekonomin. Det är med den typen av satsningar som vi steg för steg vill försöka ta oss ur nuvarande ekonomiska problem.</textBlock>
  </contentBlock>
  <contentBlock page="0" id="i-cf5654e6d7b7d03e">
    <textBlock id="i-53fc01235b3d6ed5">Sedan är det fullständigt klart att byggnadsbraschen i dag är överdimensionerad i förhållande till de långsiktiga behov som förefaller föreligga.</textBlock>
  </contentBlock>
  <contentBlock page="0" id="i-6512630ed4e0ddb7">
    <textBlock id="i-95a58fbd18a32628">Anf. 71 SÖREN LEKBERG (s):</textBlock>
  </contentBlock>
  <contentBlock page="0" id="i-c7ad1418b5e1eaea">
    <textBlock id="i-0c4256120e81a272">Fru talman! Att byggnadsindustrin är hårt utsatt är inte min bedömning, utan det är branschens egen bedömning. De åtgärder som näringsministern nu har radat upp är inga nya åtgärder, utan det är samma åtgärder som den gamla regeringen föreslog.</textBlock>
  </contentBlock>
  <contentBlock page="0" id="i-c49b62bb1d38cd7d">
    <textBlock id="i-5b09e2d3e4519e78">Här säger näringsministern att han har erfarit att länsarbetsnämnden i Stockholms län håller på att ta fram projekt. Ja, länsarbetsnämnden har gjort en lista på lämpliga åtgärder som borde sättas in, som regeringen borde vidta. Men vi kan konstatera att regeringen sitter med armarna i kors och låter arbetslösheten bland byggnadsarbetarna öka från nuvarande 7 % den här veckan mot prognosticerade 20 %. När kommer regeringen att agera?</textBlock>
  </contentBlock>
  <contentBlock page="0" id="i-c02f11c3dbd6a8e8">
    <textBlock id="i-a6e17de40cad3ec7">Anf. 72 Näringsminister PER WESTERBERG</textBlock>
    <textBlock id="i-a965150603b76091">(m):</textBlock>
  </contentBlock>
  <contentBlock page="0" id="i-aa4bf76ce82cac84">
    <textBlock id="i-a73b0f8041721888">Fru talman! Jag skall inte gå in på ren arbetsmarknadspolitik -- som Sören Lekberg vet är det Börje Hörnlunds bord. Jag tror att vi dessutom kommer att satsa resurser där de befrämjar tillväxt och ökad produktivitet i de delar som är värst utsatta, och dit hör inte Stockholms stad och län.</textBlock>
    <textBlock id="i-9d3340dc85dbb798">När det gäller nya åtgärder har vi via tilläggsbudgeten föreslagit insatser på 2 450 milj.kr.</textBlock>
    <textBlock id="i-d245bc11f3c1bf24">som just berör infrastruktur och byggnadsinvesteringar. Det är nya pengar som kommer fram, hur än Sören Lekberg vrider och vänder på det hela.</textBlock>
  </contentBlock>
  <contentBlock page="0" id="i-1192c71f60fb4048">
    <textBlock id="i-34e95dfab8f28764">Anf. 73 SÖREN LEKBERG (s):</textBlock>
  </contentBlock>
  <contentBlock page="0" id="i-a929761f3afcf7b3">
    <textBlock id="i-63ef87649112dd2c">Fru talman! Jag kan konstatera att näringsministern inte har mycket till övers för</textBlock>
    <textBlock id="i-153054960409be33">Stockholmsregionen. Han har alltså inte några planer på nya åtgärder, trots att arbetslösheten nu ökar mycket kraftigt och trots att byggnadsindustrin själv säger att man gärna vill ha en möjlighet att överleva, så att man så småningom, då EES-avtal och sådant har trätt i kraft, kan gå ut på den europeiska marknaden och konkurrera.</textBlock>
    <textBlock id="i-b4343ef47de94153">Men här sitter som sagt var regeringen med armarna i kors och vill inte vidta åtgärder.</textBlock>
  </contentBlock>
  <contentBlock page="0" id="i-6a0ec236cb98203b">
    <textBlock id="i-d206e62b120c14fd">Anf. 74 Näringsminister PER WESTERBERG</textBlock>
    <textBlock id="i-615d6aad161dc28d">(m):</textBlock>
  </contentBlock>
  <contentBlock page="0" id="i-634a99556d2b01b4">
    <textBlock id="i-19b4ec3fd682974e">Fru talman! Eftersom jag kommer från Nyköping betraktar jag mig som tillhörande</textBlock>
    <textBlock id="i-27b76aae14b02f18">Storstockholmsregionen, men jag är inte så fixerad vid den att jag tror att det är den regionen som är hårdast utsatt och behöver särskilda insatser.</textBlock>
  </contentBlock>
  <contentBlock page="0" id="i-f1eff1ac985178a5">
    <textBlock id="i-198e5a05e618291e">Anf. 75 SÖREN LEKBERG (s):</textBlock>
  </contentBlock>
  <contentBlock page="0" id="i-7f4ec390ad6c2d5d">
    <textBlock id="i-fddfd87d91d03ca2">Fru talman! Jag vet inte vilken måttstock näringsministern har, men för närvarande är 7 % av byggnadsarbetarna i Stockholmsområdet arbetslösa. Bakom varje byggnadsarbetare står tre fyra andra anställda. Nu pekar prognoserna på att arbetslösheten i Stockholmsområdet i vinter kommer att närma sig 20 %. För mig är det ett alarmerande tal, men det är tydligen inte något som bekommer näringsministern. Det är ett klart besked, fru talman, till dem som är verksamma i byggnadsindustrin i Stockholms län.</textBlock>
  </contentBlock>
  <contentBlock page="0" id="i-3ca83c4b93bae8ec">
    <textBlock id="i-9d731eef40c78b05">Anf. 76 Näringsminister PER WESTERBERG</textBlock>
    <textBlock id="i-52eaab6b13a0b68f">(m):</textBlock>
  </contentBlock>
  <contentBlock page="0" id="i-3a5645d6cd2393cd">
    <textBlock id="i-09e0f5a1b1d365cd">Fru talman! Jag tycker för det första att Sören</textBlock>
    <textBlock id="i-f13ece0388ccf10e">Lekberg skulle försöka höja näsan litet grand över</textBlock>
    <textBlock id="i-598450edf1481155">Stockholmsregionen. Det finns regioner som är väsentligt mycket hårdare utsatta, som har väsentligt större arbetslöshetstal och som har en mycket besvärlig situation. För det andra ägnar vi självfallet frågan uppmärksamhet, men en bransch som har haft en väldigt stark högkonjunktur under en lång följd av år och som behöver anpassa sin storlek nedåt må försöka göra det också, och inte bara tro att skattebetalarna skall upprätthålla en överdimensionerad industrigren. Det går inte.</textBlock>
  </contentBlock>
  <contentBlock page="0" id="i-8321a9a1afc66608">
    <textBlock id="i-47241b30fdc6a9f2">Anf. 77 SÖREN LEKBERG (s):</textBlock>
  </contentBlock>
  <contentBlock page="0" id="i-a57f00281be8393d">
    <textBlock id="i-698cd4c34a3f281c">Fru talman! Näringsministern säger att jag skall höja näsan över länet och titta ut. Ja, det är på det sättet att arbetslösheten nu ökar oerhört snabbt i</textBlock>
    <textBlock id="i-a5072b2a7e3a02fb">Stockholmsområdet. Arbetslösheten har ökat sju gånger om under det här året för byggnadsarbetarna, och antalet arbetslösa byggnadsarbetare i Stockholm är lika stort som antalet byggnadsarbetare i hela Norrland. Det anger så att säga digniteten på problemet.</textBlock>
  </contentBlock>
  <contentBlock page="0" id="i-a11deb6e71b276d3">
    <textBlock id="i-d80ee44870751381">Jag kan bara konstatera att näringsministern inte vill göra någonting, trots att det finns listor med angelägna objekt som, om de fick sättas i sjön, skulle kunna befrämja effektivitet och tillväxt i vårt land.</textBlock>
  </contentBlock>
  <contentBlock page="0" id="i-a4b7c789e0b9c4bd">
    <textBlock id="i-e6eed9b45fee6198">Anf. 78 Näringsminister PER WESTERBERG</textBlock>
    <textBlock id="i-133f18e8ec0286dd">(m):</textBlock>
  </contentBlock>
  <contentBlock page="0" id="i-7b0b1a12e2c75556">
    <textBlock id="i-1cfd80c8c3a465d8">Fru talman! När efterfrågan viker och man behöver minska sitt omfång måste byggnadsbranschen, som alla andra branscher, ta konsekvenserna av detta och inte bara tro att man kan ropa på skattebetalarnas pengar för att upprätthålla volymen. Det gäller även Stockholms stad och län.</textBlock>
  </contentBlock>
  <contentBlock page="0" id="i-308601006eec8528">
    <textBlock id="i-0cda0ec7ad877573">Anf. 79 SÖREN LEKBERG (s):</textBlock>
  </contentBlock>
  <contentBlock page="0" id="i-feafb2751eabbd33">
    <textBlock id="i-0f34572cee710814">Fru talman! Jag konstaterar att näringsministern nu nästan ägnar sig åt ett slags hets mot</textBlock>
    <textBlock id="i-3350165415eed473">Stockholmsområdet. Det som har orsakat de svåra problemen under hösten är åtgärderna på bostadspolitikens område. Det var ju den marknaden som var ljusglimten, som</textBlock>
    <textBlock id="i-2f2b4e36839cc862">Byggmästareföreningen sade, som kunde överleva den nedbantning och lågkonjunktur man stod inför.</textBlock>
    <textBlock id="i-f89e75110b852864">Men den marknaden har regeringen punkterat, och det är därför man står inför de här stora problemen.</textBlock>
    <textBlock id="i-720616a10b4e132b">När jag nu påtalar detta och menar att en arbetslöshet på 10 % för byggnadsarbetarna i</textBlock>
    <textBlock id="i-cd0fec4bf7f42963">Stockholm är oacceptabel talar näringsministern om att jag skall lyfta näsan.</textBlock>
  </contentBlock>
  <contentBlock page="0" id="i-e4a83376b50e5ddc">
    <textBlock id="i-0496a09f16b4d4d1">Anf. 80 Näringsminister PER WESTERBERG</textBlock>
    <textBlock id="i-5090fdbd52786fc1">(m):</textBlock>
  </contentBlock>
  <contentBlock page="0" id="i-2ff22fa9501f45dc">
    <textBlock id="i-ead0e786ebf9b7a4">Fru talman! Jag hetsar inte mot någon region, men däremot hetsar jag mot industristödspolitik. Det är inte skattebetalarna som skall ta stötarna via statsbudgeten på det ena eller andra hållet. Vi skall självfallet se till att anpassa en bransch som har blivit överdimensionerad genom de senaste årens verksamhet. Den överplanering som har skett har drivit fram överhettning och överdimensionering under senare år.</textBlock>
  </contentBlock>
  <contentBlock page="0" id="i-0d613c0ee9812011">
    <textBlock id="i-1da7a44e579a43d0">Jag ser fler regioner än Stockholms stad och län,</textBlock>
    <textBlock id="i-5e8eedafa9e014c3">Sören Lekberg. Jag har sett hur byggnadsarbetare från min hemregion och från stora delar runt</textBlock>
    <textBlock id="i-3020a71cf2e214a3">Stockholm fortfarande pendlar till Stockholms stad och län. Jag tycker inte att man bara skall se</textBlock>
    <textBlock id="i-fd302da37f2912c4">Stockholms stad och län, trots att jag själv tillhör regionen -- det finns ett land utanför huvudstaden också.</textBlock>
  </contentBlock>
  <contentBlock page="0" id="i-ca7a01f5188a6f0e">
    <textBlock id="i-b6c25c2b66dc852b">Anf. 81 SÖREN LEKBERG (s):</textBlock>
  </contentBlock>
  <contentBlock page="0" id="i-a3dbe7879cf78240">
    <textBlock id="i-c68fa73c9f3200ff">Fru talman! Näringsministern har gett klara besked om sin syn på och sin attityd till byggmarknaden.</textBlock>
    <textBlock id="i-ffbe885a9a223541">Jag kan bara konstatera att det för näringsministern inte är något problem att 10--20 % av byggnadsarbetarna går arbetslösa.</textBlock>
  </contentBlock>
  <contentBlock page="0" id="i-d381b6b4b32f0358">
    <textBlock id="i-4ab352d8320b15c9">Han talar också om industristödspolitik, när det handlar om att regeringen har punkterat bostadsmarknaden för att kanske ta pengar därifrån och använda till andra ändamål -- vad vet jag. Jag kan också konstatera att regeringen kommer att vara passiv då det gäller åtgärder för att förbättra situationen.</textBlock>
  </contentBlock>
  <contentBlock page="0" id="i-ab76622eff1b96ac">
    <textBlock id="i-4ed7f98d437600c8">Anf. 82 Näringsminister PER WESTERBERG</textBlock>
    <textBlock id="i-c3acc4676f3e7c93">(m):</textBlock>
  </contentBlock>
  <contentBlock page="0" id="i-a537ad50f097b1f8">
    <textBlock id="i-9e97787e2de30ef5">Fru talman! Regeringen kommer att vara passiv och kommer icke att föra någon industristödspolitik, däremot se till att det skapas sunda, riktiga arbetstillfällen i lönsamma företag.</textBlock>
    <textBlock id="i-0ef0cad83d4b7863">Det är inte vi som har punkterat byggnadsbranschen. Det har skett konjunkturförändringar på grund av en uppblåst överhettning via en ganska socialistisk bostadspolitik. Den skapade under ett antal år en topp, som vi nu ser utförsbacken på, och när man kommer ner från den toppen utsätts man för en ganska hårdhänt behandling. Det blir dess värre så när man inte har en jämnare, rent marknadsekonomisk utveckling.</textBlock>
  </contentBlock>
  <contentBlock page="0" id="i-cf63559abf622252">
    <textBlock id="i-ec3a9678d074451f">Anf. 83 SÖREN LEKBERG (s):</textBlock>
  </contentBlock>
  <contentBlock page="0" id="i-0e64f5e83947fd59">
    <textBlock id="i-baaa95a72f26f5db">Fru talman! Här talar näringsministern om en socialistisk marknad, och det är en lockande diskussion. Det som utmärkte Stockholmsregionen för några år sedan var att marknaden var närmast fri då det gällde byggande av kontorshus. Från socialdemokratisk sida ville vi gå in och hålla tillbaka detta byggande, men då fick vi kritik för att vi skulle reglera marknaden och på det sättet skapa utrymme för bostadsbyggande. Jag vet inte hur det som Per Westerberg säger går ihop, men jag konstaterar återigen att det inte planeras några åtgärder från regeringens sida för att underlätta läget. Sådana åtgärder som har föreslagits, t.ex. att satsa på ytterligare utbyggnad av kollektivtrafiken, bryr sig Per Westerberg tydligen inte om.</textBlock>
  </contentBlock>
  <contentBlock page="0" id="i-ca7c81d8770cc4bc">
    <textBlock id="i-02a8ae45832bd43a">Anf. 84 Näringsminister PER WESTERBERG</textBlock>
    <textBlock id="i-0e8f23ebc5ece6a0">(m):</textBlock>
  </contentBlock>
  <contentBlock page="0" id="i-4e9c1374d840d11f">
    <textBlock id="i-eecffe4bd23cc6eb">Fru talman! Sören Lekberg har tydligen inte lyssnat på någonting av det jag har sagt eller redovisat om de åtgärder som regeringen vidtar. Vi tänker inte via industristöd eller statliga pengar upprätthålla volymen i en bransch som inte motsvarar efterfrågan. Det är bara att konstatera att byggnadsbranschen, och bostadsbyggnadsbranschen i synnerhet, har varit en av de mest genomreglerade och genomsocialiserade branscherna i Sverige, och vi ser också de problem som är resultatet av den politik som har förts.</textBlock>
  </contentBlock>
  <contentBlock page="0" id="i-ce8b7eb7b846ce04">
    <textBlock id="i-0d2a2c6b8ea020bc"/>
    <textBlock id="i-1f18a6e837231bd8">Överläggningen var härmed avslutad.</textBlock>
  </contentBlock>
  <contentBlock page="0" id="i-1d96fc5bed42dc51">
    <textBlock id="i-ce36b2ee0faf678d">12 § Svar på fråga  1991/92:223 om sandsugningen utanför Falsterbonäset</textBlock>
  </contentBlock>
  <contentBlock page="0" id="i-f16805f305349d09">
    <textBlock id="i-7b72325e8516523c">Anf. 85 Näringsminister PER WESTERBERG</textBlock>
    <textBlock id="i-22925622449328f2">(m):</textBlock>
  </contentBlock>
  <contentBlock page="0" id="i-39bacd7f33435f23">
    <textBlock id="i-72d61934c3229f43">Fru talman! Per Stenmarck har frågat statsrådet</textBlock>
    <textBlock id="i-dac7ad7c9a0d458f">Görel Thurdin om regeringen är beredd att medverka till att ytterligare sandsugning inom området utanför Falsterbonäset inte skall bedrivas efter den nuvarande tillståndstidens utgång.</textBlock>
    <textBlock id="i-44d57c34f72b05cb">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-582996c57e17cd77">
    <textBlock id="i-471b24623cc7b077">Jag vill först lämna en orientering om den lagstiftning som reglerar sandsugning i havet.</textBlock>
  </contentBlock>
  <contentBlock page="0" id="i-19006796d98ebbac">
    <textBlock id="i-f4af5107cfb59ac7">De bestämmelser som reglerar utvinning av sand, grus och sten på vår kontinentalsockel, dvs.</textBlock>
    <textBlock id="i-1b9e0255d3312198">havsbottnen och dess underlag, finns i lagen</textBlock>
    <textBlock id="i-afd750d52d983681">(1966:314) om kontinentalsockeln och i kontinentalsockelförordningen (1966:315). Enligt denna lagstiftning krävs det tillstånd för att få bedriva täktverksamhet i havet. Om täktverksamheten är belägen inom allmänt vattenområde, dvs. ut till vår territorialgräns, skall verksamheten dessutom prövas enligt vattenlagen av vattendomstol.</textBlock>
  </contentBlock>
  <contentBlock page="0" id="i-ec26ecb7dd8f6d33">
    <textBlock id="i-90fc75126552dbec">Enligt bestämmelserna i kontinentalsockellagstiftningen ankommer det på</textBlock>
    <textBlock id="i-4919a1fb03b717ac">Sveriges geologiska undersökning (SGU) att pröva ärenden om tillstånd till sandtäkt inom allmänt vattenområde. Om en ansökt täktverksamhet är av större omfattning eller kan medföra betydande skadeverkningar eller om statens naturvårdsverk begär det, skall SGU hänskjuta ärendet till regeringen för avgörande. Ansökan som avser täktverksamhet utanför territorialgränsen prövas av regeringen.</textBlock>
  </contentBlock>
  <contentBlock page="0" id="i-10d983fdf0870cf9">
    <textBlock id="i-e64a56a34497f951">Som svar på Per Stenmarcks fråga vill jag framhålla att det är berörd prövningsmyndighets uppgift att med stöd av kontinentalsockellagstiftningens bestämmelser pröva tilltänkt täktverksamhet utifrån förutsättningarna i varje särskilt fall. Om sandsugningen inom området utanför</textBlock>
    <textBlock id="i-1eccfe0f539a728b">Falsterbonäset skall få bedrivas efter det att gällande tillstånd löpt ut, får således bli föremål för prövning i varje särskilt fall. Regeringen kan, som</textBlock>
    <textBlock id="i-70a08fc7aeba084a">Per Stenmarck säkert förstår, inte föregripa prövningen av eventuella täktansökningar.</textBlock>
  </contentBlock>
  <contentBlock page="0" id="i-cff10a1b27af68cd">
    <textBlock id="i-b7750120186f2963">Anf. 86 PER STENMARCK (m):</textBlock>
  </contentBlock>
  <contentBlock page="0" id="i-6051433ce84ceade">
    <textBlock id="i-a7177ecf9310f44b">Fru talman! Jag ber att få tacka näringsministern för svaret på min fråga. Jag har förståelse för att näringsministern inte vill föregripa behandlingen av frågan när koncessionstiderna för de berörda områdena går ut. Låt mig ändå få fästa uppmärksamheten på två faktorer som bör vägas in i ett eventuellt kommande beslut.</textBlock>
  </contentBlock>
  <contentBlock page="0" id="i-92b17cce3a35ad74">
    <textBlock id="i-31da07570f5a4ca2">Den första är de skador som bevisligen kan ses på stränderna och som inte minst framgick av ett TV-</textBlock>
    <textBlock id="i-f8f1fa2aa6e403f9">program i förra veckan. Som jag framhållit i min fråga, har stranden bara sedan 1987 dragit sig tillbaka 10 m i närheten av ett av de områden där sandsugning bedrivs. Huruvida det finns något samband mellan denna verksamhet och skadorna råder det delade meningar om, men den enda möjligheten att ta reda på detta är att göra ett flerårigt stopp i verksamheten.</textBlock>
  </contentBlock>
  <contentBlock page="0" id="i-fb0f9af3884c1978">
    <textBlock id="i-7561553b0770ccb4">Det har också bildats håligheter i havsbottnen. I</textBlock>
    <textBlock id="i-2952c456a5a8ebea">dessa bildas svavelväte, där fiskar och annat liv dödas.</textBlock>
  </contentBlock>
  <contentBlock page="0" id="i-f917f984a3539f43">
    <textBlock id="i-e2808338772fb433">Att det är sandsugningen som förorsakar dessa skador är odiskutabelt och därmed ett brott mot de koncessionsbestämmelser som gäller.</textBlock>
  </contentBlock>
  <contentBlock page="0" id="i-90cba252a22dfb64">
    <textBlock id="i-5e1c24249fedceb0">Det andra som jag vill fästa uppmärksamheten på är den historiska möjligheten som vi har just i år att stoppa sandsugningsverksamheten i samband med att koncessionstiden går ut.</textBlock>
  </contentBlock>
  <contentBlock page="0" id="i-e9ce2d8a003bee47">
    <textBlock id="i-07019eede7dfdc47">Olika myndigheter gör här olika bedömningar. Till grund för tidigare ställningstagande har praktiskt taget enbart de yttranden som SGU gjort fått vara vägledande. Låt mig därför få avsluta med att ställa frågan: Är regeringen beredd att i det fortsatta beredningsarbetet också lyssna till andra experter, både bland myndigheter och bland den expertis på området som finns inom inte minst universitetsvärlden?</textBlock>
  </contentBlock>
  <contentBlock page="0" id="i-d4c147ba0e3b0e98">
    <textBlock id="i-af0659c9d3e22786">Anf. 87 Näringsminister PER WESTERBERG</textBlock>
    <textBlock id="i-4c1c2adb129e928a">(m):</textBlock>
  </contentBlock>
  <contentBlock page="0" id="i-4e98853cf930cc3c">
    <textBlock id="i-6cde9b9d5061a147">Fru talman! Jag har noterat synpunkterna från Per</textBlock>
    <textBlock id="i-02fe09e4bb91b076">Stenmarck. Regeringen kommer självfallet att lyssna på all tillgänglig expertis, när nästa prövning kan bli aktuell.</textBlock>
  </contentBlock>
  <contentBlock page="0" id="i-340a781ff1b51ff1">
    <textBlock id="i-bd242ceb704d9649">Anf. 88 PER STENMARCK (m):</textBlock>
  </contentBlock>
  <contentBlock page="0" id="i-de566d2557a4ddb2">
    <textBlock id="i-8c501dc6cf05e76a">Fru talman! Jag är mycket tacksam för detta kompletterande svar, att näringsministern ställer sig förstående till kraven på att lyssna till olika experter, som förmodligen gör olika bedömningar.</textBlock>
    <textBlock id="i-78e5b7969bf1563b">Det är en nyhet, för så har knappast varit fallet tidigare.</textBlock>
  </contentBlock>
  <contentBlock page="0" id="i-e3ff1b5996727ca1">
    <textBlock id="i-f9ea69190649dd2f">Som jag framhöll, finns det i dag utomordentligt klara indikationer på att den verksamhet som förevarit också har vållat skada och att detta är en följd av att avtalsvillkoren inte har uppfyllts. Detta är anmärkningsvärt, och det är också anmärkningsvärt att SGU under alla dessa år uppenbarligen inte gjort någonting eller i varje fall inte särskilt mycket för att förhindra uppkomsten av dessa skador.</textBlock>
  </contentBlock>
  <contentBlock page="0" id="i-21e7df2d3737dfa6">
    <textBlock id="i-4e421ec474582a3a">Överläggningen var härmed avslutad.</textBlock>
  </contentBlock>
  <contentBlock page="0" id="i-9450c8f56250629a"/>
  <contentBlock page="0" id="i-3b55215a929cb035">
    <textBlock id="i-9c561a5d139d5b9a">13 § Svar på fråga  1991/92:207 om arbetslivsfonden</textBlock>
  </contentBlock>
  <contentBlock page="0" id="i-325b4d1f8e697af4">
    <textBlock id="i-cbaa71cf7fcf4342">Anf. 89 Arbetsmarknadsminister BÖRJE</textBlock>
    <textBlock id="i-0b3dfaccc95c4d80">HÖRNLUND (c):</textBlock>
  </contentBlock>
  <contentBlock page="0" id="i-b16b746a2a6b65e5">
    <textBlock id="i-68d155746ef99e1d">Fru talman! Ingbritt Irhammar har frågat mig om jag avser att vidta några åtgärder så att fler småföretagare kan få del av arbetslivsfondens medel.</textBlock>
  </contentBlock>
  <contentBlock page="0" id="i-a766089b5edd657d">
    <textBlock id="i-fe0d1c7769d37402">Det är min bestämda uppfattning att arbetslivsfondens medel också måste komma de små företagen till del. Eftersom de små företagen har en annan struktur och andra förutsättningar än de verksamheter som bedrivs i större skala, måste speciella insatser göras för att nå dem.</textBlock>
  </contentBlock>
  <contentBlock page="0" id="i-cc26870d412c619f">
    <textBlock id="i-4e6b08e106de5e3c">Arbetslivsfonden gör därför särskilda insatser för att nå de mindre företagen. Den centrala fonden tar fram material och utvecklar metoder för dessa insatser. De regionala fonderna bedriver en uppsökande verksamhet. Även i samband med handläggningen av bidragsgivningen tas hänsyn till de mindre företagens särskilda villkor.</textBlock>
  </contentBlock>
  <contentBlock page="0" id="i-6210b7c4e0b3aae4">
    <textBlock id="i-56f30a0365ecc205">I september i år lämnade regeringen ett uppdrag till den centrala arbetslivsfonden i fråga om förutsättningarna för att inrätta s.k. lokala kunskapscentra för information och kunskapsspridning om arbetslivsfrågor. I detta uppdrag ingår att fonden särskilt skall beakta de små företagens behov av tillgång till kunskaper, erfarenheter, resultat från forskningsverksamhet och praktisk tillämpning inom nämnda område.</textBlock>
    <textBlock id="i-afb1c18176433f59">Uppdraget skall redovisas i en första etapp till den</textBlock>
    <textBlock id="i-5e707b6ce1dc0175">1 juli 1992.</textBlock>
  </contentBlock>
  <contentBlock page="0" id="i-b9843f4b12d445dd">
    <textBlock id="i-9e179caeb5269f0b">Avslutningsvis vill jag säga att det är av utomordentligt stor vikt att den centrala och de regionala arbetslivsfonderna gör stora ansträngningar för att nå de mindre företagen.</textBlock>
  </contentBlock>
  <contentBlock page="0" id="i-8e698496ccecf548">
    <textBlock id="i-86a679885ed13548">Anf. 90 INGBRITT IRHAMMAR (c):</textBlock>
  </contentBlock>
  <contentBlock page="0" id="i-8bc334085bb97039">
    <textBlock id="i-326851e21bd9bd74">Fru talman! Först vill jag tacka arbetsmarknadsministern för svaret. Bakgrunden till att jag ställde frågan var att jag var på en debatt med småföretagare, där de var mycket missnöjda med att de hade så svårt att få ut medel från den här fonden. Sedan har jag satt mig in i detta litet mer och förhört mig runt om i landet.</textBlock>
  </contentBlock>
  <contentBlock page="0" id="i-18507b7c92264bf9">
    <textBlock id="i-859320bb70e86d4f">Det har då visat sig att man har väldigt olika erfarenheter. Framför allt i början, sedan arbetslivsfonden hade inrättats, var det oerhört svårt för små företag att få ut medel därifrån. Men det finns nu positiva signaler som jag också har fått höra. En trendförändring är på gång, och det börjar bli litet lättare. Man anstränger sig mera. Bl.a. har jag hört talas om ett pilotprojekt i Kronobergs län som skall vara väldigt bra.</textBlock>
  </contentBlock>
  <contentBlock page="0" id="i-5420e97038a5713c">
    <textBlock id="i-abb87c3f8164fd30">Från andra län har jag fått höra att det är i stort sett hopplöst att söka. Exempel som har nämnts på detta är Östergötland och Västmanland.</textBlock>
    <textBlock id="i-4a43956512e1eb08">Småföretagarna där säger att det är sådana svårigheter och sådan byråkrati och att de inte har samma resurser som stora företag att lägga ner tid på ansökningarna.</textBlock>
  </contentBlock>
  <contentBlock page="0" id="i-d1ec9f0d254aa7cb">
    <textBlock id="i-975735b1b81c0e20">Dessutom är det svårt att beräkna sjukfrånvaron. I</textBlock>
    <textBlock id="i-f65fe28d13f05651">småföretagen går de till jobbet även om de är sjuka, och det är svårt att bevisa vad olika åtgärder skulle kunna ge för resultat, trots att åtgärderna behövs.</textBlock>
  </contentBlock>
  <contentBlock page="0" id="i-1fedef6d42e1556c">
    <textBlock id="i-d04736cd063c72e6">Det som är viktigt nu är signalen från arbetsmarknadsministern att speciella insatser måste göras och görs. Bara detta att förutsättningarna skall undersökas att inrätta lokala kunskapscentra för information tycker jag verkar vara mycket mycket positivt.</textBlock>
    <textBlock id="i-8cf17df538ac5676">Arbetsmarknadsministerns svar och debatten över huvud taget tror jag kommer att leda till att de regionala arbetslivsfonderna gör än större ansträngningar för att nå de mindre företagen. Så jag vill bara säga att jag är nöjd med svaret.</textBlock>
  </contentBlock>
  <contentBlock page="0" id="i-429cdd0d3ef4c5f4">
    <textBlock id="i-9fe39db8fb703e92">Anf. 91 Arbetsmarknadsminister BÖRJE</textBlock>
    <textBlock id="i-622564b9252f4710">HÖRNLUND (c):</textBlock>
  </contentBlock>
  <contentBlock page="0" id="i-eaaffdb814387928">
    <textBlock id="i-eecf05798fcbcb0e">Fru talman! Jag har exempel på att ett företag har skickat in en enda rad till sin regionala arbetslivsfond och talat om att man är intresserad av att få bidrag från fonden. Mera har inte företaget behövt uträtta, utan fondens personal har farit ut och fångat upp ärendet, vilket resulterat i att ett beslut har verkställts.</textBlock>
  </contentBlock>
  <contentBlock page="0" id="i-51b5a22f955930c4">
    <textBlock id="i-6903686658f74b6d">Det är den typen av obyråkratiskt agerande som jag önskar att alla regionala fonder skall ha. Här ligger ju stora pengar, och det är väldigt bra om de används till investeringar i den lågkonjunktur som vi upplever nu.</textBlock>
  </contentBlock>
  <contentBlock page="0" id="i-206a78480322d8a7">
    <textBlock id="i-0c105108f09fea6f">Därför är min klara uppmaning till både den centrala och de regionala fonderna: Satsa nu på småföretagen också!</textBlock>
  </contentBlock>
  <contentBlock page="0" id="i-25907a1f3052bd75">
    <textBlock id="i-baff75ad791489c6">Anf. 92 INGBRITT IRHAMMAR (c):</textBlock>
  </contentBlock>
  <contentBlock page="0" id="i-a129828254dd82b3">
    <textBlock id="i-388065ca6bcde563">Fru talman! Även jag har fått sådana signaler, men jag har också hört att vissa företag som har lämnat in ansökningar har fått tillbaka dem och blivit tillsagda att fylla i nya siffror och visa upp nya utredningar. Man skulle t.ex. tala om precis hur många timmar som insatsen skulle kunna minska sjukfrånvaron med.</textBlock>
  </contentBlock>
  <contentBlock page="0" id="i-cd5251134cd29a92">
    <textBlock id="i-dc80b0215f82e13b">Det finns alltså olika signaler, och det är därför jag tror att den här debatten kommer att leda till ytterligare stöd och hjälp för småföretagen.</textBlock>
  </contentBlock>
  <contentBlock page="0" id="i-2141426855b18031">
    <textBlock id="i-dad5508d9cfeee02">En stor del av medlen går till organisationsförändringar, och det är också sagt att det skall vara på det sättet. Men det är inte så lätt att göra organisationsförändringar i företag med två eller tre anställda, där alla hjälps åt med alla uppgifter över huvud taget. Det kan vara ett skäl till att i början så få småföretag fick del av fondernas medel.</textBlock>
  </contentBlock>
  <contentBlock page="0" id="i-84f5d0be9cc8125a">
    <textBlock id="i-3fddca5a1f44c060">Men som helhet har jag upplevt att en klar förbättring är på gång, och den här debatten kommer säkert att ytterligare förstärka den.</textBlock>
  </contentBlock>
  <contentBlock page="0" id="i-c20c292a950b917e">
    <textBlock id="i-8bc05bc24454def4">Överläggningen var härmed avslutad.</textBlock>
  </contentBlock>
  <contentBlock page="0" id="i-8b929e632e55d86a">
    <textBlock id="i-f0dd69c1d316a99f">14 § Svar på fråga  1991/92:216 om stöd till</textBlock>
    <textBlock id="i-ad86b1bc05742209">Älvdalen och Malung</textBlock>
  </contentBlock>
  <contentBlock page="0" id="i-dfe0cade0b4802df">
    <textBlock id="i-69c85a23109809c5">Anf. 93 Arbetsmarknadsminister BÖRJE</textBlock>
    <textBlock id="i-6cf1e0def35639a8">HÖRNLUND (c):</textBlock>
  </contentBlock>
  <contentBlock page="0" id="i-b6596aba80c36a63">
    <textBlock id="i-d9edd6b578294901">Fru talman! Leo Persson har frågat mig om vad jag avser att föreslå med anledning av Malungs och</textBlock>
    <textBlock id="i-4ac946724b71efef">Älvdalens kommuners begäran om ändring av stödområdeskategori från stödområde två till stödområde ett.</textBlock>
  </contentBlock>
  <contentBlock page="0" id="i-76dff73eefb4c6ee">
    <textBlock id="i-813d807d85c7ac8a">Frågan bereds för närvarande i regeringskansliet, och därför är jag nu inte beredd att kommentera enskilda kommuners inplacering i stödområde.</textBlock>
  </contentBlock>
  <contentBlock page="0" id="i-630116979ee4b59c">
    <textBlock id="i-0fb5842b9fe3637d">Talmannen konstaterade att frågeställaren inte var närvarande i kammaren och förklarade överläggningen avslutad.</textBlock>
  </contentBlock>
  <contentBlock page="0" id="i-31cab4150b390ec5">
    <textBlock id="i-26e99631db0bfaad">15 § Svar på fråga  1991/92:218 om länsarbetsnämnden i Östergötlands län</textBlock>
  </contentBlock>
  <contentBlock page="0" id="i-d8a023137c7ae9bf">
    <textBlock id="i-2b39c8e10d3b9dac">Anf. 94 Arbetsmarknadsminister BÖRJE</textBlock>
    <textBlock id="i-017e1d27d8ba5b6c">HÖRNLUND (c):</textBlock>
  </contentBlock>
  <contentBlock page="0" id="i-e607c72f87a9a694">
    <textBlock id="i-e69972e7e85d5007">Fru talman! Enligt uppgifter i massmedia kommer länsarbetsnämnden i Östergötlands län, på grund av medelsbrist, att till våren 1992 minska antalet personer i aktiva åtgärder. Mot bakgrund härav har</textBlock>
    <textBlock id="i-8e4f4e78cdfe2da4">Inge Carlsson frågat mig om jag tillstyrker socialdemokraternas förslag om att tilldela AMS</textBlock>
    <textBlock id="i-6147fe938c745b42">mera resurser så att länsarbetsnämnden i</textBlock>
    <textBlock id="i-a622f0e87906b6e3">Östergötlands län kan genomföra de planerade åtgärderna.</textBlock>
  </contentBlock>
  <contentBlock page="0" id="i-5224758c55509f23">
    <textBlock id="i-318a46e08bfd0ea5">Arbetsmarknadsläget är för närvarande allvarligt, och regeringen har därför föreslagit riksdagen en rad åtgärder som skall bidra till att bekämpa arbetslösheten. Regeringen föreslår bl.a. följande:</textBlock>
  </contentBlock>
  <contentBlock page="0" id="i-49a5ae3a6a6783ba">
    <textBlock id="i-bf92eca94260ba4f">Utöver tidigare anslag skall arbetsmarknadsstyrelsen tilldelas 3,2 miljarder kronor för konjunkturberoende åtgärder som arbetsmarknadsutbildning, beredskapsarbeten m.m.</textBlock>
  </contentBlock>
  <contentBlock page="0" id="i-4e1f63a38d66abd7">
    <textBlock id="i-d526a947634af811">Till detta kommer förslag om tidigareläggning av investeringar i vägar, järnvägar, telenät och annan infrastruktur.</textBlock>
  </contentBlock>
  <contentBlock page="0" id="i-f5fa2596b1a81c8c">
    <textBlock id="i-f1c5f08aa8f4cca4">Även inom utbildningsområdet har regeringen föreslagit anslag för att utöka antalet utbildningsplatser såväl inom högskola som övrig reguljär utbildningsverksamhet.</textBlock>
  </contentBlock>
  <contentBlock page="0" id="i-379813c21be0ea4a">
    <textBlock id="i-0d20533cf97d1a73">Trots regeringens förslag till ökade insatser för att bekämpa arbetslösheten är jag väl medveten om att vissa länsarbetsnämnder befinner sig i en besvärlig situation, och jag kommer därför att mycket noggrant följa utvecklingen. Detta innebär att jag också har en hög handlingsberedskap för att vidta åtgärder om så blir nödvändigt.</textBlock>
  </contentBlock>
  <contentBlock page="0" id="i-f793f8160c382e2c">
    <textBlock id="i-21f15c2efb820fbc">Anf. 95 INGE CARLSSON (s):</textBlock>
  </contentBlock>
  <contentBlock page="0" id="i-646f84faf6ccbb84">
    <textBlock id="i-e099a582089c3224">Fru talman! Jag ber att få tacka arbetsmarknadsministern för svaret på min fråga.</textBlock>
    <textBlock id="i-8fcb64ecd28e8fbc">Min besvikelse delas av tiotusentals människor, inte minst ungdomar, som nu får avbryta eller ej påbörja sin yrkesutbildning.</textBlock>
  </contentBlock>
  <contentBlock page="0" id="i-01d5ac1516f23cf1">
    <textBlock id="i-6a36643b561cb863">Men trots detta vill jag gratulera Börje Hörnlund till uppdraget som ny arbetsmarknadsminister. Jag önskar att arbetsmarknadsministern med större vilja, kraft och beslutsamhet fullföljer den aktiva arbetsmarknadspolitik som så många företrädare från socialdemokratin har fört. Tag inte efter Per</textBlock>
    <textBlock id="i-b10df86f90ce15f6">Ahlmarks exempel, att åka riket runt och önska de arbetslösa lycka till!</textBlock>
  </contentBlock>
  <contentBlock page="0" id="i-e91cc080f9adef63">
    <textBlock id="i-22ed4f13fb0279ef">Jag tycker inte om när Börje Hörnlund uppmanar svenska ungdomar att söka utbildning eller arbete i andra länder. Det tycker jag är att smita ifrån problemen. Vi kan tillsammans klara av den nu aktuella krisen för tiotusentals människor som vill förkovra sig.</textBlock>
  </contentBlock>
  <contentBlock page="0" id="i-e3074d7d659a103f">
    <textBlock id="i-ab75b4654996bce2">Vi socialdemokrater, liksom de fyra borgerliga regeringspartierna, lovade före valet att AMS</textBlock>
    <textBlock id="i-9f85bfbbaa9450b3">skulle få de extra medel man begärt. Dessutom lovade den borgerliga regeringen i sin regeringsdeklaration att arbetsmarknadspolitiken skulle fullföljas. Därför vore det oerhört besvärligt, nästan grymt, om regeringen nu skulle svika det löftet. Jag undrar: Är det verkligen arbetsmarknadsministerns mening att göra det?</textBlock>
  </contentBlock>
  <contentBlock page="0" id="i-d156fac4e73c3f46">
    <textBlock id="i-1600863a9b80fe5b">Om inte, hur tänker då arbetsmarknadsministern konkret lösa problemen? Vilket besked ger arbetsmarknadsministern de 800 människor i</textBlock>
    <textBlock id="i-8fa6cd01b23dd239">Östergötland som inte får fullfölja sin utbildning eller de ca 250 personer som inte får starta sin vårdutbildning i Norrköping, Linköping, Mjölby och Motala? Vilket besked får jag och dessa ungdomar av ministern?</textBlock>
  </contentBlock>
  <contentBlock page="0" id="i-a12535cc7542deca">
    <textBlock id="i-d5aeb016c63d8381">Anf. 96 Arbetsmarknadsminister BÖRJE</textBlock>
    <textBlock id="i-6cb9b0665f37a171">HÖRNLUND (c):</textBlock>
  </contentBlock>
  <contentBlock page="0" id="i-6225e48eb534b9c7">
    <textBlock id="i-5298d46632973db8">Fru talman! Inge Carlsson skall vara glad, tycker jag. I alla regeringar är det bra att förslagen är till fullo förankrade, och i en fyrpartiregering är det speciellt viktigt att innan slutligt besked ges frågan är i sin helhet väl förankrad.</textBlock>
  </contentBlock>
  <contentBlock page="0" id="i-c898d8e642098d4c">
    <textBlock id="i-8b9c097cda7be506">Sedan vet jag inte vad Inge Carlsson menar när det gäller mitt eventuella råd att ta ett jobb utomlands.</textBlock>
    <textBlock id="i-8900c46c249d1fd7">I det fall som jag förmodar att Inge Carlsson syftar på var det en enskild person som redan hade bestämt sig för att göra det, och det har jag ingen anledning att avråda ifrån. Vill ungdomar passa på att skaffa sig internationell erfarenhet just i vår nuvarande lågkonjunktur och komma tillbaka när det är bättre tider, passar det Sverige rätt hyggligt och också den unge mycket väl.</textBlock>
  </contentBlock>
  <contentBlock page="0" id="i-c4689c561f7322b5">
    <textBlock id="i-05171ee44b891486">Anf. 97 INGE CARLSSON (s):</textBlock>
  </contentBlock>
  <contentBlock page="0" id="i-97be70773d7f1cd0">
    <textBlock id="i-45dbcf396e877ccd">Fru talman! Situationen är ju inte bättre i våra grannländer, så rådet får väl då gälla det enskilda fallet.</textBlock>
  </contentBlock>
  <contentBlock page="0" id="i-f063d3b69f7c1218">
    <textBlock id="i-d4b451dee713a2a7">Nu säger arbetsmarknadsministern här att han skall ha hög handlingsberedskap ''för att vidta åtgärder om så blir nödvändigt''. Situationen i Östergötland är sådan att det felas ungefär 55 milj.kr. för att man skall kunna fullfölja komvuxutbildning och andra utbildningar och för att kunna starta vårdutbildning i fyra stora orter.</textBlock>
  </contentBlock>
  <contentBlock page="0" id="i-52d2df3b6262a640">
    <textBlock id="i-aefd22b07abc5322">De fyra regeringspartierna hade ju lovat att AMS</textBlock>
    <textBlock id="i-e3e0ae4d4d5844e1">skulle få de 2,5 miljarderna. Det finns nu, menar jag, en möjlighet i och med att vi socialdemokrater har väckt en motion, som skall behandlas i arbetsmarknadsutskottet, om ytterligare 970</textBlock>
    <textBlock id="i-f867cd6a51f4944d">milj.kr. Är kanske ett bifall till den motionen vad arbetsmarknadsministern menar med hög handlingsberedskap?</textBlock>
  </contentBlock>
  <contentBlock page="0" id="i-c71e3d482687b76f">
    <textBlock id="i-a64773a76878d092">Anf. 98 Arbetsmarknadsminister BÖRJE</textBlock>
    <textBlock id="i-64632aa4c629020e">HÖRNLUND (c):</textBlock>
  </contentBlock>
  <contentBlock page="0" id="i-2151024a16e50009">
    <textBlock id="i-c9a843ea655581da">Fru talman! Herr riksdagsman Carlsson, det finns också andra alternativ att tillgodose det som behövs under våren.</textBlock>
  </contentBlock>
  <contentBlock page="0" id="i-2e936aa4f57cb8e4">
    <textBlock id="i-c8cbb859e71b5be8">Anf. 99 INGE CARLSSON (s):</textBlock>
  </contentBlock>
  <contentBlock page="0" id="i-fd2a0c1429bbe6c6">
    <textBlock id="i-edaf8bb8c3cdd3e1">Fru talman! Nu är det så, herr arbetsmarknadsminister, att läget är akut.</textBlock>
    <textBlock id="i-3303ed483d0febd3">Vårdutbildningarna skall ju börja i januari resp.</textBlock>
    <textBlock id="i-ee3eedee7352c8cc">februari 1992. Beskedet till dem som i dag går i komvux är ju att de inte kan få fullfölja sin utbildning efter årsskiftet. Därför måste det till ett mycket snabbt nytt besked.</textBlock>
  </contentBlock>
  <contentBlock page="0" id="i-e8f9c8ee40ef1da4">
    <textBlock id="i-a27d804490bbcc06">All den planering som gjorts av länsarbetsnämnden i Östergötland och olika kommuner är förgäves, om inte arbetsmarknadsministern före årsskiftet kan ge en klar signal om att pengarna kommer tidigt på det nya året.</textBlock>
  </contentBlock>
  <contentBlock page="0" id="i-5a5e29f8bb3f0493">
    <textBlock id="i-0be8f5927f268abb">Anf. 100 Arbetsmarknadsminister BÖRJE</textBlock>
    <textBlock id="i-a76fd7807b28a1e7">HÖRNLUND (c):</textBlock>
  </contentBlock>
  <contentBlock page="0" id="i-06266f45b788ae2b">
    <textBlock id="i-81c9415dbb3582e4">Fru talman! Jag lovar Inge Carlsson att jag skall kontakta länsarbetsnämnden i Östergötland och diskutera igenom den här saken.</textBlock>
  </contentBlock>
  <contentBlock page="0" id="i-a06a3f8fb9905870">
    <textBlock id="i-5e134c9a1a7ae338">Anf. 101 INGE CARLSSON (s):</textBlock>
  </contentBlock>
  <contentBlock page="0" id="i-e1abfd8903610071">
    <textBlock id="i-7cd80430d336d6a8">Fru talman! Då ber jag att få tacka arbetsmarknadsministern för det svaret.</textBlock>
  </contentBlock>
  <contentBlock page="0" id="i-44e92797324af94e">
    <textBlock id="i-bfe129596f298da7">Överläggningen var härmed avslutad.</textBlock>
  </contentBlock>
  <contentBlock page="0" id="i-deed8c0b242980c5">
    <textBlock id="i-8bed1c10bd921e8d">16 § Svar på fråga  1991/92:222 om sänkta socialavgifter som regionalpolitiskt instrument</textBlock>
  </contentBlock>
  <contentBlock page="0" id="i-b4c0023dcb35efcc">
    <textBlock id="i-c7d5b01d4ca03b08">Anf. 102 Arbetsmarknadsminister BÖRJE</textBlock>
    <textBlock id="i-9070aaffedabacbd">HÖRNLUND (c):</textBlock>
  </contentBlock>
  <contentBlock page="0" id="i-452fa73fe3b537ca">
    <textBlock id="i-a9836605a02aeaa4">Fru talman! Stefan Attefall har frågat mig om på vilket sätt regeringen tänker utveckla systemet med sänkta socialavgifter som ett regionalpolitiskt instrument.</textBlock>
  </contentBlock>
  <contentBlock page="0" id="i-20c1a7d17708fb06">
    <textBlock id="i-e44ae2e40890bf9f">Bakgrunden till frågan är att i regeringsförklaringen sägs att sänkningen av socialavgifter kommer att utvidgas till större delar av Norrlands inland och omfatta fler verksamheter än i dag.</textBlock>
  </contentBlock>
  <contentBlock page="0" id="i-c13df22e75ccd9b5">
    <textBlock id="i-8c39e2b46468be18">Frågan om utformningen av nedsättning av socialavgifter -- både vad gäller geografisk omfattning och näringsgrenar -- bereds för närvarande i regeringskansliet i samband med budgetarbetet. Jag är därför vid nuvarande tidpunkt inte beredd att kommentera pågående beredningsarbete.</textBlock>
  </contentBlock>
  <contentBlock page="0" id="i-3055faedf5979935">
    <textBlock id="i-67d2975b85022e75">Anf. 103 STEFAN ATTEFALL (kds):</textBlock>
  </contentBlock>
  <contentBlock page="0" id="i-73d4d2e923ed0ba6">
    <textBlock id="i-f427c633655322f0">Fru talman! Syftet med min fråga var just att få reda på vilken ambition regeringen och arbetsmarknadsministern har just när det gäller att förverkliga regeringsdeklarationens formulering om att sänkningen av socialavgifterna kommer att vidgas till större delen av Norrlands inland och omfatta fler verksamheter än i dag.</textBlock>
  </contentBlock>
  <contentBlock page="0" id="i-d5ce5cdc7c899d66">
    <textBlock id="i-d73387f068be1227">Regeringen har ju som sin politik att försöka skapa generellt bättre villkor för företagen och då även inom regionalpolitiken skapa generellt bättre villkor i inlandskommunerna. Det är en riktig ambition, och det är en ambition vi kristdemokrater och centerpartiet är eniga om.</textBlock>
  </contentBlock>
  <contentBlock page="0" id="i-fc947f970c30fb35">
    <textBlock id="i-2fad4381649625b9">Men som jag ser det är det viktigt också att vi i kärva ekonomiska tider prioriterar rätt, när vi sedan går vidare i den här färdriktningen. Det är det som är syftet med min fråga. Genom att börja med att utvidga nedsättningen av de sociala avgifterna till att gälla fler verksamheter, helst till att gälla all näringslivsverksamhet, kommer man undan mycket av detaljregleringar och krångel.</textBlock>
  </contentBlock>
  <contentBlock page="0" id="i-3536a8e85a8b1474">
    <textBlock id="i-445aee843252a577">Kan arbetsmarknadsministern utveckla svaret litet mera och berätta vilken ambition han arbetar efter?</textBlock>
    <textBlock id="i-182fea3b19ab4f1a">Är det att utvidga nedsättningen av sociala avgifter geografiskt eller är det att utvidga den till att omfatta fler verksamheter, i första hand inom stödområde 1?</textBlock>
  </contentBlock>
  <contentBlock page="0" id="i-8aa74976730f9d2c">
    <textBlock id="i-26e75ff182b6a1da">Anf. 104 Arbetsmarknadsminister BÖRJE</textBlock>
    <textBlock id="i-bea1b0b9603cc455">HÖRNLUND (c):</textBlock>
  </contentBlock>
  <contentBlock page="0" id="i-b1fb80799590dca7">
    <textBlock id="i-4bb618e8351df263">Herr talman! Det finns faktiskt ett färdigt förslag på mitt departement. Förankringsarbete pågår. Jag kan säga att förslaget följer den huvudprincip som anges i regeringsdeklarationen, dels att utöka området, dels att bredda med fler näringsgrenar inom det område där nedsättningarna i dag gäller.</textBlock>
  </contentBlock>
  <contentBlock page="0" id="i-cec7fb620ae25f5b">
    <textBlock id="i-9a32ef5781877906">Anf. 105 STEFAN ATTEFALL (kds):</textBlock>
  </contentBlock>
  <contentBlock page="0" id="i-6226cdf0a859b83a">
    <textBlock id="i-18cfafa99de3a939">Herr talman! Jag får tacka för den upplysningen.</textBlock>
    <textBlock id="i-2199867a32e67663">Tyvärr gör den mig inte helt nöjd. Jag hade hoppats att man i första hand skulle försöka skapa så bra generella villkor som möjligt, i första hand i stödområde 1, innan man började utvidga det geografiska området. Jag hoppas att arbetsmarknadsministern kan överväga de synpunkterna. Jag tror att det är den uppfattningen som är dominerande i inlandskommunerna, att man skall få rejäla styrmedel i inlandskommunerna i stödområde 1 i första hand, innan alltför många nya områden plockas in.</textBlock>
  </contentBlock>
  <contentBlock page="0" id="i-34441d857ab6fc26">
    <textBlock id="i-e3b7ae85273ef1ae">Anf.106 Arbetsmarknadsminister BÖRJE</textBlock>
    <textBlock id="i-212c3a10db9def31">HÖRNLUND (c):</textBlock>
  </contentBlock>
  <contentBlock page="0" id="i-94d301535ec4d74d">
    <textBlock id="i-f78c119a7e719811">Herr talman! Jag kanske får påminna min länskamrat om att de tio inlandskommunerna i</textBlock>
    <textBlock id="i-07dd99fad4cfdb59">Västerbotten har stått helt eniga om att de vill behandlas på lika sätt när det gäller nedsättning av arbetsgivaravgifterna. Så kommer inte att ske enligt det förslag jag nu arbetar med. Men så mycket kan jag säga, att mitt sätt att arbeta stämmer väsentligt bättre med de kommunernas synpunkter än vad det gör som Stefan Attefall framför här i dag.</textBlock>
  </contentBlock>
  <contentBlock page="0" id="i-cf4001f60a839e98">
    <textBlock id="i-3fcf36d58d0c9fd3">Anf. 107 STEFAN ATTEFALL (kds):</textBlock>
  </contentBlock>
  <contentBlock page="0" id="i-5c9f5f53c7438c92">
    <textBlock id="i-253b0c9922a8926f">Herr talman! Jag kommer från Lycksele i</textBlock>
    <textBlock id="i-554d29996c3e1390">Västerbottens län. Jag är helt övertygad om att det känns angelägnare att prioritera insatser i</textBlock>
    <textBlock id="i-717c4237f0647531">Storuman, Vilhelmina, Dorotea, Åsele och Sorsele än att utvidga nedsättningen till att gälla Lycksele kommun. Men samtidigt finns delar av Lycksele kommun -- vi talar om Kristineberg och Björksele församlingar -- där det kan finnas anledning att se över gränsdragningen. Jag kan framföra den förhoppningen att den utvidgning i geografisk mening som arbetsmarknadsministern jobbar med i första hand gäller sådana områden och inte alltför stora geografiska områden, så att man därmed riskerar att tappa i effekt av de viktiga nedsättningarna av de sociala avgifterna.</textBlock>
  </contentBlock>
  <contentBlock page="0" id="i-404a085ef6a46c55">
    <textBlock id="i-88a6cddd995c9e07">Överläggningen var härmed avslutad.</textBlock>
  </contentBlock>
  <contentBlock page="0" id="i-c98638cc8acdf667">
    <textBlock id="i-903c3a9c8d23ac49">17 § Svar på fråga  1991/92:224 om ungdomsarbetslösheten</textBlock>
  </contentBlock>
  <contentBlock page="0" id="i-774819cb12ae7214">
    <textBlock id="i-873cb744e4ee7363">Anf. 108 Arbetsmarknadsminister BÖRJE</textBlock>
    <textBlock id="i-d287f6464e73cf8a">HÖRNLUND (c):</textBlock>
  </contentBlock>
  <contentBlock page="0" id="i-ced8c8050be013e2">
    <textBlock id="i-476288933dee73fe">Herr talman! Mona Sahlin har frågat på vilket sätt arbetsmarknadsministern anser att sänkta ungdomslöner och försämrad anställningstrygghet skapar fler jobb åt arbetslösa ungdomar.</textBlock>
  </contentBlock>
  <contentBlock page="0" id="i-fa3d038ce9147240">
    <textBlock id="i-c788c0be7e6b11df">Ungdomarnas situation på arbetsmarknaden i nuvarande lågkonjunktur är, som vi alla vet, mycket svår. Vi måste därför förutsättningslöst diskutera detta allvarliga problem, med målsättningen att finna vägar för att ge våra ungdomar möjlighet till en meningsfull sysselsättning i form av arbete.</textBlock>
  </contentBlock>
  <contentBlock page="0" id="i-9e6e8b38720ceebb">
    <textBlock id="i-2c08fe108e9d5f00">Regeringen beräknar för nästa budgetår att arbetslösheten direkt kostar mer än 40 miljarder kronor. Medlen måste användas på ett sådant sätt att så många som möjligt får fäste på arbetsmarknaden i form av utbildning, praktik eller arbete. Det gäller inte minst ungdomar under 25 år.</textBlock>
  </contentBlock>
  <contentBlock page="0" id="i-089037ee0a9a81da">
    <textBlock id="i-23ec4d1072e7cc91">Ungdomsgarantin innebär att alla arbetslösa ungdomar under 20 år garanteras sysselsättning --</textBlock>
    <textBlock id="i-8744578c04c76cf8">antingen utbildning eller arbete. Denna garanti, som är unik för Sverige, skall fortsätta att gälla oberoende av konjunkturläget.</textBlock>
  </contentBlock>
  <contentBlock page="0" id="i-7531767984dddd8e">
    <textBlock id="i-d9bc25c62618ad61">Den grupp bland de arbetssökande som i dag har hög arbetslöshet är 20--24-åringarna. Det är dessutom denna åldersgrupp som dominerar bland de långtidsarbetslösa, och antalet ökar också snabbast. Det är förödande för ungdomar, som ännu inte fått en yrkesidentitet, att ställas utanför arbetslivet.</textBlock>
  </contentBlock>
  <contentBlock page="0" id="i-6270e1aa6076f61b">
    <textBlock id="i-5a806897ec09ad5e">Nya vägar måste sökas, som kan underlätta för ungdomarna att få tillträde till den öppna arbetsmarknaden. Inget får därför vara heligt att diskutera. Det är med detta syfte som jag har fört fram funderingar dels på departementets egna ansvarsområden, dels om de avtalade ungdomslönerna och tiden för provanställning.</textBlock>
  </contentBlock>
  <contentBlock page="0" id="i-b7c8ac3a8348136a">
    <textBlock id="i-6246fc86c06b77a9">När det gäller lönerna är det framför allt lönesättningen för ungdomar som anvisats arbete i en arbetsmarknadspolitisk åtgärd jag talar om. Det kan inte vara riktigt att man får inlåsningseffekter genom att man kan tjäna mer genom ett sådant arbete än om man arbetar t.ex. på ett avtalsområde med viss ungdomslön på den reguljära arbetsmarknaden.</textBlock>
  </contentBlock>
  <contentBlock page="0" id="i-b4f7e1c20545a88e">
    <textBlock id="i-2299b356996d1b96">Samtidigt utgör enligt min mening antalet ungdomar som anvisats arbete på särskild inskolningsplats, med sitt arbete förlagt till den offentliga sektorn, en alltför dominerande andel av det totala antalet som är i åtgärd.</textBlock>
  </contentBlock>
  <contentBlock page="0" id="i-d8c1fb93a2bb270e">
    <textBlock id="i-c094303dc634fc3e">Det finns en felaktig styrningseffekt i dessa förhållanden. Vi får inte göra om misstaget som förra regeringen gjorde, dvs. styra in ungdomarna mot den offentliga sektorn. Det var vad som skedde när ungdomslagen infördes.</textBlock>
  </contentBlock>
  <contentBlock page="0" id="i-1bb4094216b3c443">
    <textBlock id="i-60ea9fa9d01e5f5b">Jag vill också i dessa diskussioner uppmana parterna, när det gäller avtalsområdena på den privata arbetsmarknaden, att diskutera hur man skall kunna anställa fler ungdomar och därigenom ta sin del av ansvaret för dessa. Man kan därigenom samtidigt underlätta sin framtida rekrytering av ung nyutbildad, flexibel arbetskraft. Ungdomar kommer att vara en bristvara i arbetskraften under mitten och senare delen av 1990-talet. Jag kommer därför att kontakta olika parter.</textBlock>
  </contentBlock>
  <contentBlock page="0" id="i-77b91a68a69d0df6">
    <textBlock id="i-4869230b4d9fab71">Samhället måste se ungdomarna som en resurs och ta vara på den förändringskraft som de bär med sig in i arbetslivet. Alla har ett ansvar. Öppen arbetslöshet, ökande långtidsarbetslöshet och slutligen kontantstöd i form av socialbidrag för våra ungdomar är inte en utveckling som vi i Sverige skall acceptera.</textBlock>
  </contentBlock>
  <contentBlock page="0" id="i-7b4036a8c2d98164">
    <textBlock id="i-4e0677bb318b1912">Då Mona Sahlin, som framställt frågan, anmält att hon var förhindrad att närvara vid sammanträdet, medgav förste vice talmannen att Odd Engström i stället fick delta i överläggningen.</textBlock>
  </contentBlock>
  <contentBlock page="0" id="i-b5795fb3b54a278c">
    <textBlock id="i-824c1ed824ad89fd">Anf. 109 ODD ENGSTRÖM (s):</textBlock>
  </contentBlock>
  <contentBlock page="0" id="i-e7fed99b90b182b6">
    <textBlock id="i-889435e4066bb021">Herr talman! Jag tackar arbetsmarknadsminister för svaret, och jag gör det på Mona Sahlins vägnar.</textBlock>
    <textBlock id="i-9a3324af36156f27">Hon är frånvarande på grund av sjukdom.</textBlock>
  </contentBlock>
  <contentBlock page="0" id="i-2a51186b4729d201">
    <textBlock id="i-41afb24377a0e3e1">Vi politiker klagar ibland över att våra tankar och synpunkter inte får genomslag, att de inte väcker den uppmärksamhet de förtjänar. Jag har under de senaste dagarna gjort en resa runt om i landet, och jag kan försäkra arbetsmarknadsministern att hans tankar -- eller funderingar, som han själv uttrycker det, litet mera anspråkslöst -- den här gången har väckt tillbörlig uppmärksamhet, framför allt bland de ungdomar funderingarna synes avse.</textBlock>
  </contentBlock>
  <contentBlock page="0" id="i-637b29664ecac963">
    <textBlock id="i-351bad479f680bf6">Det är ett mycket långt svar, tyvärr kanske inte särskilt utförligt när det gäller frågan. Frågan var mycket enkel. Den lyder så här: På vilket sätt anser arbetsmarknadsministern att sänkta ungdomslöner och försämrad anställningstrygghet skapar fler jobb åt arbetslösa ungdomar? På vilket sätt, alltså hur går detta till?</textBlock>
  </contentBlock>
  <contentBlock page="0" id="i-876c7740880444b0">
    <textBlock id="i-7b0b24f7d6e902a2">Anf. 110 Arbetsmarknadsminister BÖRJE</textBlock>
    <textBlock id="i-fd9a849c0c1f9ff0">HÖRNLUND (c):</textBlock>
  </contentBlock>
  <contentBlock page="0" id="i-e807e56a24fd42ff">
    <textBlock id="i-a7581b3bf55a412b">Herr talman! Man kan lösa problem på olika sätt.</textBlock>
    <textBlock id="i-b8a8bb6591e93b6d">Odd Engström är, det vet jag, mycket medveten om att regeringen jobbar i ett pressat budgetläge. Det gäller för regeringen att få ut maximalt av dessa pengar samtidigt som det gäller att se till att vi inte har någon långtidsarbetslöshet och framför allt inte hos ungdomar.</textBlock>
  </contentBlock>
  <contentBlock page="0" id="i-735aadac92fabe4f">
    <textBlock id="i-42be96b9fee3425f">När socialdemokraterna hade det litet jobbigt med arbetslösheten och budgeten 1983/84, ville den regeringen -- det vet jag -- komma fram på löneområdet. Det gick inte vid det tillfället. Då valde socialdemokraterna fyra timmars arbetsdag, för att få pengarna att bli litet drygare. Jag tycker för min del inte om den modellen. Unga människor som går in i sina första arbeten skall få uppleva den rytm som ordinarie arbetskraft har på ett arbetsställe. Därför vill jag söka vägar som drygar ut pengarna. Jag är förutsättningslös när jag tar upp denna diskussion. Men när det gäller att skaffa ungdomar arbete får inget vara heligt. Man måste kunna föra en dialog, diskutera och försöka hitta bästa möjliga lösningar. Det är jag beredd att göra inom regeringen men också med Odd Engström, när han kommer med sina goda idéer.</textBlock>
  </contentBlock>
  <contentBlock page="0" id="i-deaec761f2f0e6b5">
    <textBlock id="i-5fa535e8304ad4ff">Anf. 111 ODD ENGSTRÖM (s):</textBlock>
  </contentBlock>
  <contentBlock page="0" id="i-7adb0bfc3b14023d">
    <textBlock id="i-bfe4776f2522902a">Herr talman! När jag har mött ungdomar de senaste dagarna har de varit upprörda, därför att de har uppfattat arbetsmarknadsministern på ett annat sätt. De har uppfattat det som att unga människor nu får finna sig i att arbeta till lägre löner och på sämre anställningsvillkor än de skulle ha gjort om de hade varit några år äldre. De har uppfattat dessa</textBlock>
    <textBlock id="i-2f496b655bd5a9f6">''funderingar'' som om det gällde unga människor och deras arbetsvillkor på arbetsmarknaden för närvarande.</textBlock>
  </contentBlock>
  <contentBlock page="0" id="i-a99a0f1aa1a89047">
    <textBlock id="i-fb1b8dc5d8e02d82">När man läser svaret får man intrycket av att det skulle vara funderingar som är begränsade till den specialproblematik som uppstår vid övergång från vissa arbetsmarknadspolitiska åtgärder till vissa avtalsområden där man har en viss ungdomslönesättning. Det är ganska viktigt att vi får klart för oss om arbetsmarknadsministern här talar om hela ungdomsarbetsmarknaden eller om några specialfall, som naturligtvis kan uppstå när två regelsystem möter varandra, och där man alltid får vara beredd att göra korrigeringar.</textBlock>
  </contentBlock>
  <contentBlock page="0" id="i-daac17c165388b57"/>
  <contentBlock page="0" id="i-e8d8f9e0b23111e2">
    <textBlock id="i-75f0abcdd6f596c0">Anf. 112 Arbetsmarknadsminister BÖRJE</textBlock>
    <textBlock id="i-512e390a99360694">HÖRNLUND (c):</textBlock>
  </contentBlock>
  <contentBlock page="0" id="i-2cdc768067bc0a15">
    <textBlock id="i-9cadc3d2b83bca82">Herr talman! Vissa avtalsområden har i dag klara ungdomslöner som trappas upp under ett antal år.</textBlock>
    <textBlock id="i-65b3e5a6a4558d00">Andra avtalsområden har inte så mycket av detta.</textBlock>
    <textBlock id="i-ecce4a7b060ee422">Jag tror att det är klokt av parterna på dessa områden att sätta sig ned och diskutera hur ungdomarna så att säga fasas in i det ordinarie arbetslivet. Det har man tydligtvis gjort på ett antal avtalsområden.</textBlock>
  </contentBlock>
  <contentBlock page="0" id="i-0efb94869a6796aa">
    <textBlock id="i-217361510a6f93de">När det gäller de praktiska fall som jag möter vill jag säga följande. Ungdomar i åldern 18--19 år som arbetar tillfälligt för en kommun får ibland över</textBlock>
    <textBlock id="i-c234602577301c50">10 000 kr. i lön. När de sedan skall ut på den ordinarie arbetsmarknaden, när de har fått den chansen, blir det ett klart motstånd. Där kan ungdomslönen ligga under 8 000 kr., runt 7 000 kr.</textBlock>
    <textBlock id="i-20239dc767e613a8">Då vill de gå kvar på det tillfälliga arbetet. Det är inte bra att vi använder samhällets pengar på det sättet, samtidigt som vi inte riktigt orkar ta till oss hela ungdomsgruppen. Alltså måste vi diskutera detta.</textBlock>
  </contentBlock>
  <contentBlock page="0" id="i-6322f72094560dee">
    <textBlock id="i-6d8bd33d3042eb3d">Anf. 113 ODD ENGSTRÖM (s):</textBlock>
  </contentBlock>
  <contentBlock page="0" id="i-18c50b39dd44842d">
    <textBlock id="i-709500a80d5fe1f9">Herr talman! Arbetsmarknadsministern får förlåta, men man blir lätt något förvirrad under en eftermiddag som denna, när man först har förmånen att få diskutera näringspolitiska frågor med näringsministern, och under den replikföringen ständigt möts av ord som marknad, marknadsprisbildning och parternas ansvar, för att någon timme senare ha förmånen att samtala med arbetsmarknadsministern, som nu är redo att trava rakt in på en annan marknad och ha funderingar om hur den marknaden bör utvecklas vad gäller i detta fall lönesättning och andra anställningsvillkor. Det hänger inte ihop. Regeringen kan inte hålla sig med funderingar på vissa håll och en annan inriktning på andra håll. Skall man tolka arbetsmarknadsministerns svar som att marknadsekonomins frihet gäller rakt över utom på arbetsmarknaden, där parterna så att säga får finna sig i att regeringen hoppar in och föreskriver hur löneprisbildningen skall gå till?</textBlock>
  </contentBlock>
  <contentBlock page="0" id="i-dd7e6f8d660412e7">
    <textBlock id="i-8f91fe5c1d595cfc">Anf. 114 Arbetsmarknadsminister BÖRJE</textBlock>
    <textBlock id="i-f7b54feb288adc7b">HÖRNLUND (c):</textBlock>
  </contentBlock>
  <contentBlock page="0" id="i-d542b45efb4d329b">
    <textBlock id="i-56e63724374d4894">Herr talman! Jag har ett huvudsyfte, och det är att ungdomar upp till 25 år skall slippa längre arbetslöshetsperioder. Skall jag och regeringen lyckas med det, måste vi få större bredd på detta.</textBlock>
    <textBlock id="i-7898db0a883a6941">Vi måste kunna diskutera en avsevärd mängd praktikplatser i företagen direkt. Det är bra för ungdomarna och för nationen, när tiderna kommer tillbaka.</textBlock>
  </contentBlock>
  <contentBlock page="0" id="i-67a446ce8f6262a0">
    <textBlock id="i-e8385371558edca1">Jag har i dag inte några färdiga förslag, men jag har en mycket klar uppfattning i dessa frågor. Sedan återstår ett större förankringsarbete, både hos parterna och i regeringskretsen, och gärna också med en konstruktiv opposition.</textBlock>
  </contentBlock>
  <contentBlock page="0" id="i-057ceb04e8c5e21b">
    <textBlock id="i-b97417385828842b">Anf. 115 ODD ENGSTRÖM (s):</textBlock>
  </contentBlock>
  <contentBlock page="0" id="i-7c110c8089ad2f7f">
    <textBlock id="i-5e1de4285ba13a85">Herr talman! Arbetsmarknadsministern är en vänlig man. Därför skall jag inte, som ombud för</textBlock>
    <textBlock id="i-b174333e8d862ef6">Mona Sahlin, borra mer i denna inkonsistens. Den kan vara nog så plågsam ändå, och kommer att visa sig vara mycket plågsam när regeringen så småningom kommer ut i riktigt öppen sjö. Vi skall återkomma till det vid ett senare tillfälle.</textBlock>
  </contentBlock>
  <contentBlock page="0" id="i-8da2266be6c311ba">
    <textBlock id="i-f83fb60031379c37">Överläggningen var härmed avslutad.</textBlock>
  </contentBlock>
  <contentBlock page="0" id="i-92b3f9efbdcfc640">
    <textBlock id="i-66bbf569c5ab34fe">18 § Svar på fråga  1991/92:232 om Sollefteå garnison</textBlock>
  </contentBlock>
  <contentBlock page="0" id="i-65abef20be4f7319">
    <textBlock id="i-1001bb71eae7f08a">Anf. 116 Försvarsminister ANDERS BJÖRCK</textBlock>
    <textBlock id="i-d1a09243d208b36f">(m):</textBlock>
  </contentBlock>
  <contentBlock page="0" id="i-cab13c4e35ec6c30">
    <textBlock id="i-98869ad2fc9fa80d">Herr talman! Tage Påhlsson har frågat mig om regeringen är beredd att pröva försvarets sparförslag från såväl försvars- som regionalpolitiska synpunkter och därmed ta hänsyn till de utomordentligt svåra konsekvenserna en nedläggning av Sollefteå garnison skulle få för kommunen.</textBlock>
  </contentBlock>
  <contentBlock page="0" id="i-04ff466b69033e91">
    <textBlock id="i-7f3f6db1e4e1660e">Överbefälhavaren överlämnade den 29 november sitt kompletterande underlag inför 1992 års försvarsbeslut. Det redovisade förslaget är utarbetat mot bakgrund av försvarsdepartementets kompletterande anvisningar för programplan för perioden 1992/93--1996/97 för det militära försvaret. I dessa anvisningar angavs krav på en viss krigsorganisation för bl.a. arméstridskrafterna för att lösa de av statsmakterna angivna uppgifterna.</textBlock>
  </contentBlock>
  <contentBlock page="0" id="i-621dfc89c15c9f80">
    <textBlock id="i-baa6e43a8c52c82a">Herr talman! Krigsorganisationens kvalitet måste förbättras. För att åstadkomma detta inom givna medelsramar måste besparingar göras inom grundorganisationen. De föreslagna kvarvarande</textBlock>
    <textBlock id="i-a906194c2d1779f9">16 brigarderna i krigsorganisationen skall således utbildas vid motsvarande antal infanteri- och pansarregementen. Överbefälhavaren har i den struktur han redovisat av operativa och ekonomiska skäl föreslagit att den brigad som för närvarande utbildas vid I 21 i Sollefteå skall överföras till I 14 i Gävle och att således I 21/T 3</textBlock>
    <textBlock id="i-b9f1621b19a9bdfe">läggs ner.</textBlock>
  </contentBlock>
  <contentBlock page="0" id="i-e20e3f565206fe96">
    <textBlock id="i-cfd78858a617a345">Överbefälhavarens underlag kommer nu att beredas inom försvarsdepartementet men självklart i samråd med övriga berörda departement då ju flera av försvarsfrågorna har långtgående samhällsekonomiska konsekvenser.</textBlock>
    <textBlock id="i-f2a5f9298cd91e07">Den av regeringen tillsatta försvarsberedningen kommer fortlöpande att följa beredningsarbetet.</textBlock>
  </contentBlock>
  <contentBlock page="0" id="i-b00de76978c7ce0d">
    <textBlock id="i-8689f710ca8081e8">Jag kan således försäkra Tage Påhlsson att dessa frågor självfallet får den allsidiga hantering de kräver.</textBlock>
  </contentBlock>
  <contentBlock page="0" id="i-5a7a3b95d12cb266">
    <textBlock id="i-df93912f5bc08850">Anf. 117 TAGE PÅHLSSON (c):</textBlock>
  </contentBlock>
  <contentBlock page="0" id="i-d2b4605652952036">
    <textBlock id="i-d038429dfae0d2f9">Herr talman! Försvarsministern har svarat överraskande positivt, och det är jag tacksam för.</textBlock>
    <textBlock id="i-3a7bee88433c30c7">Sollefteå är en typisk garnisonstad i Norrlands inland och är som i osedvanligt stor utsträckning uppbyggd kring de militära förbanden och det som därtill hör. Hela infrastrukturen och näringslivet är i mycket stor utsträckning beroende av den militära apparaten. Inte bara kommunen påverkas, utan hela bygden och inre delen av Västernorrlands län.</textBlock>
  </contentBlock>
  <contentBlock page="0" id="i-738698a3b4ad721a">
    <textBlock id="i-13074ecf4c314e12">Jag har i min fråga nämnt att över 2 000</textBlock>
    <textBlock id="i-e8abb8efe860a704">arbetstillfällen skulle hotas eller indirekt påverkas.</textBlock>
    <textBlock id="i-c9a58d6e0adc9555">Jag har avsiktligt legat lågt. Det finns mycket seriösa beräkningar, där man talar om 2 500</textBlock>
    <textBlock id="i-e19e1bcf2c5d7432">arbetstillfällen och kanske fler. Ingen vet ju vilka effekter som kan uppstå på sikt.</textBlock>
  </contentBlock>
  <contentBlock page="0" id="i-1dc784ded2c7b62a">
    <textBlock id="i-d2e97a1936216321">Herr talman! Försvarsministern säger att dessa frågor självfallet får dessa frågor en allsidig hantering. Då frågar jag om detta skall tolkas -- den sista passusen i svaret är väldigt bra -- som att de regionalpolitiska och samhällspolitiska aspekterna kommer att övervägas vid regeringens bedömning av denna fråga?</textBlock>
  </contentBlock>
  <contentBlock page="0" id="i-a97e870aabc25021">
    <textBlock id="i-3c5b6cc27043f56a">Anf. 118 Försvarsminister ANDERS BJÖRCK</textBlock>
    <textBlock id="i-fe9f203c7aa6c3e5">(m):</textBlock>
  </contentBlock>
  <contentBlock page="0" id="i-827191044c90f41f">
    <textBlock id="i-05ca97ec0036d4ee">Herr talman! Chefen för armén och överbefälhavaren har naturligtvis att lägga rent militära synpunkter på de här tingen. Självfallet måste regeringen göra en bredare prövning av sådana här ärenden. Då är det självklart för mig att man i görligaste mån också tittar på samhällsekonomiska aspekter, samt på arbetsmarknads- och regionalpolitiken, om detta nu är möjligt att kombinera med de militära aspekterna.</textBlock>
  </contentBlock>
  <contentBlock page="0" id="i-c65ea64bcd332b39">
    <textBlock id="i-00171529aece179e">Herr talman! Jag tror att vi skall vara ärliga när det gäller denna typ av frågor. Om vi nu får ett försvarsbeslut i enlighet med de planeringsanvisningar som jag å regeringens vägnar har lämnat, innebär det faktiskt att Sverige blir det enda land i Europa tillsammans med Turkiet som ökar försvarsanslagen. Trots detta -- beroende på hur frågorna har hanterats tidigare -- måste ett antal förband försvinna, och det blir också nedskärningar inom försvarsindustrin. Jag kan försäkra Tage</textBlock>
    <textBlock id="i-0c7d06e62fbc58ee">Påhlsson att jag skall göra allt vad jag kan för att noga sätta mig in i detta ärende och se till att man också tar regionalpolitiska och samhällsekonomiska hänsyn. Då skall vi inte hyckla. Om Sollefteågarnisonen får vara kvar, innebär det att något annat förband måste försvinna. Det finns inga andra möjligheter, om inte någon ger försvaret ett antal extra miljarder. I</textBlock>
    <textBlock id="i-8d79cadf1321631a">så fall vill jag ha det skriftligt från resp. partiledare.</textBlock>
    <textBlock id="i-f484c646d44a8632">När en sådan lapp har kommit skall vi nog kunna rädda samtliga förband.</textBlock>
  </contentBlock>
  <contentBlock page="0" id="i-f0f6b92b1d7180e7">
    <textBlock id="i-b73892bcfa8d049a">Anf. 119 TAGE PÅHLSSON (c):</textBlock>
  </contentBlock>
  <contentBlock page="0" id="i-774de47d12188631">
    <textBlock id="i-dbe303b71b838d96">Herr talman! Försvarsministern kom givetvis in på ekonomin, och det är jag införstådd med. Jag kan inte lova några extra miljarder. Men det är i så fall fråga om en prioritering och en omprioritering och en annan lokalisering.</textBlock>
  </contentBlock>
  <contentBlock page="0" id="i-fa0ce03469c4d4ca">
    <textBlock id="i-4a14940c9fb0ab72">Jag har i min fråga bara nämnt ett exempel. Jag vill egentligen inte bedriva något av en huggsexa, utan det finns faktiskt andra alternativ också. Enligt förslaget har man tänkt sig att flytta</textBlock>
    <textBlock id="i-b600d9a8bc4a51e3">Norrlandsbrigaden till Gävle. Norrlandsbrigaden är ett typiskt förband som skall lära sig att strida i</textBlock>
    <textBlock id="i-ed5d09091623800d">Norrlandsterräng, med de klimatförhållanden och annat som där råder. Det sägs också i ÖBs kompletterande underlag inför 1992 års försvarsbeslut att krigföringen i Norrland ställer särskilda krav på förbandens vana vid klimatförhållanden och annat.</textBlock>
  </contentBlock>
  <contentBlock page="0" id="i-1b5e08f3e56fb7b8">
    <textBlock id="i-7610b1a41ecb9177">Det finns all anledning att göra denna omprioritering och omvärdering. Jag tycker att det vore lämpligt att göra detta i samråd med regionalpolitiska och försvarspolitiska experter.</textBlock>
    <textBlock id="i-71ea95b9afa7f0d9">Kan vi räkna med att det sker någonting i den vägen?</textBlock>
  </contentBlock>
  <contentBlock page="0" id="i-a80e5d32eb98bf08">
    <textBlock id="i-e3ea04f36744d688">Anf. 120 Försvarsminister ANDERS BJÖRCK</textBlock>
    <textBlock id="i-655260a81e600d0b">(m):</textBlock>
  </contentBlock>
  <contentBlock page="0" id="i-7b6b581389fdd0a1">
    <textBlock id="i-f9df54f1939f7f2a">Herr talman! Vi kommer inte ifrån detta med pengar, det vill jag betona. Jag vill inte stå här och säga någonting som jag sedan inte kan stå för. Här handlar det om mycket stora tillskott, om vi skall kunna klara att behålla samtliga förband.</textBlock>
  </contentBlock>
  <contentBlock page="0" id="i-697983c714b16e41">
    <textBlock id="i-4923c1eb80214b57">Då är frågan: Vad händer om vi i riksdagen ytterst kommer fram till att Sollefteå garnison skall bibehållas? Ja, då försvinner något annat förband.</textBlock>
    <textBlock id="i-1cb44ed8ec675c7b">Då är frågan vilket. Jag har fått denna fråga många gånger och jag kan svara så här: Det är bara att titta på kartan. Det går nämligen inte att lägga ned något förband i en helt annan del av landet, för södra Sverige kommer redan att vara värre utsatt när det gäller förbandsnedläggningar än övre och nedre Norrland. Då är, herr talman, den enkla sanningen: Rädda Sollefteå, men peka ut vilket annat förband som i så fall måste försvinna.</textBlock>
  </contentBlock>
  <contentBlock page="0" id="i-3a5a9fdc934778a8">
    <textBlock id="i-a7d0c0aae247f6ab">Anf. 121 TAGE PÅHLSSON (c):</textBlock>
  </contentBlock>
  <contentBlock page="0" id="i-ac72808eb061a370">
    <textBlock id="i-e0ef27389fb29430">Herr talman! Kan försvarsministern vara med på följande resonemang? Om det ur militärstrategisk synvinkel är totalt egalt om man lägger</textBlock>
    <textBlock id="i-c82a87afcb92c64b">Norrlandsbrigaden i Sollefteå, Umeå eller Gävle och om det alltså är fråga om att lägga ner att antal förband, kan man då tänka sig att titta på de regionalpolitiska konsekvenserna på resp. ort? Där menar jag att det finns anledning att se allvarligt på just nedläggningen i Sollefteå, som skulle slå kolossalt mycket hårdare än en nedläggning i Umeå eller Gävle som är större städer. Kan man inte tänka sig att göra den bedömningen? Vad säger försvarsministern om det?</textBlock>
  </contentBlock>
  <contentBlock page="0" id="i-9b0c7f27ccbffb49">
    <textBlock id="i-2b2cf46bcd3e501b">Anf. 122 Försvarsminister ANDERS BJÖRCK</textBlock>
    <textBlock id="i-4d9a68ecf8c53a54">(m):</textBlock>
  </contentBlock>
  <contentBlock page="0" id="i-06b088a6d1585303">
    <textBlock id="i-15e127623789df27">Herr talman! Jag känner mig inte bunden av de förslag som chefen för armén och överbefälhavaren har lämnat, självklart inte. Då är det ingen mening med en politisk beredning i ett departement och att vi diskuterar frågan i försvarsberedningen, där samtliga partier är representerade, sedan i försvarsutskottet och allra sist här i kammaren. Det är här och ingen annanstans beslutet skall fattas.</textBlock>
  </contentBlock>
  <contentBlock page="0" id="i-175611ee8f43996f">
    <textBlock id="i-82bffe13721c599b">Jag kan lova Tage Påhlsson att jag skall göra vad jag kan för att man väger in de aspekter som han har föreslagit i sitt senaste inlägg. Sedan får vi se vad kammaren ytterst beslutar. Om nya friska pengar skjuts till är det möjligt att vi kan rädda Sollefteå.</textBlock>
    <textBlock id="i-c38688edf7f7e459">Annars försvinner något annat förband i närheten.</textBlock>
    <textBlock id="i-18a2a215e2e897cd">Det skall vi vara alldeles på det klara med.</textBlock>
    <textBlock id="i-58441df39cc111d8">Försvaret får ändå, under förutsättning att regeringens anvisningar kommer att bli riksdagens beslut, 7,8 miljarder extra under en femårsperiod.</textBlock>
  </contentBlock>
  <contentBlock page="0" id="i-a52855c4b5c743fe">
    <textBlock id="i-5f829a5b0de753e2">Anf. 123 TAGE PÅHLSSON (c):</textBlock>
  </contentBlock>
  <contentBlock page="0" id="i-c2887f7f91089bc8">
    <textBlock id="i-a62ceecbfca92856">Herr talman! Jag tolkar försvarsministern som väldigt positiv till mina tankegångar. Jag är tacksam för det, och tackar än en gång för svaret.</textBlock>
  </contentBlock>
  <contentBlock page="0" id="i-ffe7d74b67cba93f">
    <textBlock id="i-c5a33b3f83bfaaea">Överläggningen var härmed avslutad.</textBlock>
  </contentBlock>
  <contentBlock page="0" id="i-bae0ed9b5ac1af45">
    <textBlock id="i-3ef8d717d05c0174">19 § Svar på fråga  1991/92:167 om mervärdeskatten och privatvården</textBlock>
  </contentBlock>
  <contentBlock page="0" id="i-d67820a53a7c00ea">
    <textBlock id="i-421c619265f886b5">Anf. 124 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-d4a8ea3ab761790b">
    <textBlock id="i-edeb0eab08add576">Herr talman! Ingbritt Irhammar har, med anledning av breddningen av mervärdeskatten och konkurrenssituationen mellan offentliga och privata vårdgivare, frågat mig om jag är beredd att vidta åtgärder som undanröjer brister i neutraliteten.</textBlock>
  </contentBlock>
  <contentBlock page="0" id="i-f3f8546b05fbce3a">
    <textBlock id="i-dcca92f3e46787f9">I regeringens proposition 1991/92:50 om sänkning av mervärdeskatten på vissa varor och tjänster har jag redovisat vissa områden inom mervärdeskatten som kommer att bli föremål för en översyn. Detta gäller vissa frågor som inte behandlas inom ramen för den tekniska översyn av mervärdeskattelagen som för närvarande görs av en särskild utredare.</textBlock>
    <textBlock id="i-b812f7b4a48d11a8">Denne kommer inom kort att lämna sitt slutbetänkande. Därefter kan den i propositionen angivna översnen påvöjas. En av huvuduppgifterna för denna översyn blir bl.a. att se om mervärdeskatten bidrar till brister i konkurrensneutraliteten mellan privat bedriven verksamhet inom sjukvård, tandvård och social omsorg och motsvarande verksamhet bedriven i offentlig regi och, om så är fallet, föreslå lämpliga åtgärder som leder till att neutralitet uppnås såvitt gäller mervärdesbeskattningen. Min ambition är att detta arbete påskyndas och att eventuella brister snarast undanröjs.</textBlock>
  </contentBlock>
  <contentBlock page="0" id="i-21506f96290bf8de">
    <textBlock id="i-e668406ceccab1e0">Anf. 125 INGBRITT IRHAMMAR (c):</textBlock>
  </contentBlock>
  <contentBlock page="0" id="i-fae065628c08d698">
    <textBlock id="i-a0dfff7a32e4105d">Herr talman! Först vill jag tacka för svaret. Jag tycker att det är positivt att en översyn skall ske med anledning av sänkningen av mervärdeskatten, med huvuduppgiften för utredningen att rätta till bristerna. Resultatet av den momsbreddning som skedde ansåg vi i centern blev en bristande neutralitet mellan offentlig och privat vårdsektor.</textBlock>
    <textBlock id="i-5037ec1925e21470">Det medförde i en orättvis konkurrens, som i sin tur drabbade genom fördyrningar först enskilda näringsidkare men sedan också de enskilda vårdtagarna, individerna.</textBlock>
  </contentBlock>
  <contentBlock page="0" id="i-7b94443935e6a467">
    <textBlock id="i-621b7fab9e11d8d7">Man säger i svaret att man skall se om detta har lett till snedvriden konkurrens. Jag tycker att man självklart skulle kunna säga att så blev fallet. Redan när den här propositionen lades av den socialdemokratiska regering, reagerade vi i centern över det orättvisa i förslaget. Jag vet att moderaterna gjorde det också då. Vi från vår sida påpekade att begreppet sjukvård var för snävt.</textBlock>
  </contentBlock>
  <contentBlock page="0" id="i-15fa9b7185e101bb">
    <textBlock id="i-0e3b17d24a5112d4">Min följdfråga till statsrådet blir: Vi har velat vidga begreppet sjukvård till att även gälla alternativ medicinsk behandling. Kommer detta att komma med i den översyn som nu görs och kan det eventuellt införas i totalöversynsuppgifterna? Jag börjar med att ställa denna fråga.</textBlock>
  </contentBlock>
  <contentBlock page="0" id="i-a2347d8d744e6b2c">
    <textBlock id="i-3e88ee1cc307b0a8">Anf. 126 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-0fc63a379bc6f1f5">
    <textBlock id="i-4ef58c504318f805">Herr talman! Vi kommer uppenbarligen att ha en lång debatt i denna fråga. Jag kan konstatera att det uppenbarligen finns problem med den utformning som mervärdeskattelagstiftningen har. Det är därför som utredningen skall arbeta skyndsamt och lägga fram förslag. Definitionen av vad som exakt skall ingå i begreppet sjukvård är jag inte beredd att ta upp i riksdagen.</textBlock>
  </contentBlock>
  <contentBlock page="0" id="i-be912915e97193bb">
    <textBlock id="i-cd8888fad09b878d">Jag kan mycket väl tänka mig att det finns anledning att se över begreppet som sådant, men det är viktigt att man för definitionen av sjukvård i mervärdeskattelagstiftningen har en klar och distinkt beskrivning av detta. Jag är inte beredd att nu tala om alternativmedicin som något generellt tillägg till vad som i dag ingår i begreppet.</textBlock>
  </contentBlock>
  <contentBlock page="0" id="i-1b23ff0ad0f7f019">
    <textBlock id="i-e4115a895ef645a1">Anf. 127 INGBRITT IRHAMMAR (c):</textBlock>
  </contentBlock>
  <contentBlock page="0" id="i-7b40348f50777401">
    <textBlock id="i-32c576ae8f61d7c3">Herr talman! Bakgrunden till att jag tog upp detta var att när förslaget från den socialdemokratiska regeringen lades fram var detta frågor som också togs upp dels från moderaterna, dels från centerns.</textBlock>
    <textBlock id="i-45c7ab10c49979c3">Det blev ytterligare ett problem, för det kom att drabba olika. Vi är för att man skall kunna söka sjukvård fritt. Detta gäller sjukvårdssökande och vad man skall betala för vården, beroende på vem som ger den. Därför ser jag det som nödvändigt att detta tas upp i det här sammanhanget. Även om jag inte kan få svar nu vill jag lyfta fram frågan, för den skall lyftas fram och eventuellt komma med senare.</textBlock>
  </contentBlock>
  <contentBlock page="0" id="i-c5053d2b65efb32f">
    <textBlock id="i-2fbb8938e2daf023">Det finns stora problem på olika alternativområden. Där vill jag lyfta fram frågan om hälsohemmen. Ett sjukvårdsbegrepp som jag ändå tror vi kan vara överens om och som gäller på det här området är fotvården för diabetiker. Är det någonting som statsrådet vet kommer att tas upp, eller är det bara de övergripande principfrågorna som behandlas?</textBlock>
  </contentBlock>
  <contentBlock page="0" id="i-f3f66493c0e40880">
    <textBlock id="i-8f63f6c5ceac688b">Anf. 128 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-638860a7d818dab7">
    <textBlock id="i-fb28a411ae9c71c0">Herr talman! Jag är övertygad om att den utredare som får uppdraget också kommer att belysa den fråga som har tagits upp av Ingbritt Irhammar.</textBlock>
  </contentBlock>
  <contentBlock page="0" id="i-898f1449bfa14b6a">
    <textBlock id="i-880e3eed85f03866">Anf. 129 INGBRITT IRHAMMAR (c):</textBlock>
  </contentBlock>
  <contentBlock page="0" id="i-7a26c21a4897da1e">
    <textBlock id="i-84031b15eecde476">Herr talman! Tack, då är jag nöjd så långt.</textBlock>
  </contentBlock>
  <contentBlock page="0" id="i-59e27ccc33df9891">
    <textBlock id="i-4063ef819c5fa4a7">Överläggningen var härmed avslutad.</textBlock>
  </contentBlock>
  <contentBlock page="0" id="i-99b3cd5d65385f36">
    <textBlock id="i-8bd825111cbf8102">20 § Svar på fråga  1991/92:189 om skattereformen och idrottsrörelsen</textBlock>
  </contentBlock>
  <contentBlock page="0" id="i-229885afa9440d5c">
    <textBlock id="i-7f8bcaeae41aa1d9">Anf. 130 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-6ffedd637a56a117">
    <textBlock id="i-ad6c3e6ba429e94a">Herr talman! Birger Andersson har frågat mig vilka förbättringar för idrottsrörelsen jag avser att föreslå med anledning av de villkor som förändrades för idrottsrörelsen med anledning av skattereformen.</textBlock>
  </contentBlock>
  <contentBlock page="0" id="i-fd765630405148d7">
    <textBlock id="i-ef28c8472d58cdf6">Den breddade mervärdeskatten på hotell- och restaurangtjänster samt inrikes resor har inneburit ökade kostnader för de ideella organisationerna.</textBlock>
    <textBlock id="i-03752b960f5aaa15">Riksdagen har anvisat vissa medel för att främst kompensera de ideella organisationernas barn- och ungdomsverksamhet. Av dessa medel har 65</textBlock>
    <textBlock id="i-4dbf31a997f5da31">milj.kr. fördelats till idrottsrörelsen. Vissa andra åtgärder för att lindra skattereformens effekter för idrottsrörelsen har också vidtagits av riksdagen, bl.a. vad gäller uttaget av socialavgifter på ersättningar till idrottsmän.</textBlock>
  </contentBlock>
  <contentBlock page="0" id="i-13c40e24779ddb4f">
    <textBlock id="i-505bbde2e1b96a43">Representanter för idrottsrörelsen har vid olika tillfällen pekat på områden där den breddade mervärdeskatten riskerar att medföra administrativt merarbete och ökade kostnader inom idrotten. Mot denna bakgrund kommer den utredare som skall ta upp vissa effekter av den breddade momsen, också att belysa sådana effekter för idrotten.</textBlock>
  </contentBlock>
  <contentBlock page="0" id="i-5917b269285845ac">
    <textBlock id="i-ec9dea290efd49aa">Regeringens budgetarbete pågår just nu varför jag först den 10 januari kan kommentera resultatet av detta.</textBlock>
  </contentBlock>
  <contentBlock page="0" id="i-df932478f9cbfa80">
    <textBlock id="i-182d8f06488e46a4">Anf. 131 BIRGER ANDERSSON (c):</textBlock>
  </contentBlock>
  <contentBlock page="0" id="i-a80391b69e48d147">
    <textBlock id="i-8f667f8afb154e39">Herr talman! Jag ber att få tacka statsrådet för svaret.</textBlock>
  </contentBlock>
  <contentBlock page="0" id="i-d6ffa7051ef67ca2">
    <textBlock id="i-135aeafa344fb68c">Inom idrottsrörelsen finns det ca 500 000 ideellt arbetande idrottsledare. Jag tycker -- och det gör nog också statsrådet -- att det är en imponerande siffra. Enligt beräkningar av Sveriges riksidrottsförbund utför dessa idrottsledare 140</textBlock>
    <textBlock id="i-30efea8dbafa5e8a">miljoner arbetstimmar per år, vilket motsvarar ca</textBlock>
    <textBlock id="i-9f78a33198964436">85 000 heltidstjänster.</textBlock>
  </contentBlock>
  <contentBlock page="0" id="i-c939d0efe2afc1e5">
    <textBlock id="i-3ec43d7a8956715f">De flesta idrottsledare ägnar sig åt att leda barn och ungdomar. För många ungdomar som finns inom idrottsrörelsen är livet i idrottsföreningen en mycket viktig del av deras värld. Ungdomarna får uppleva både en meningsfull sysselsättning och en social gemenskap. Idrottsledarna har en betydelsefull roll i våra ungdomars sociala fostran.</textBlock>
    <textBlock id="i-e030254e6cafe82d">Genom sin stora omfattning har idrotten en unik möjlighet att påverka ungdomars beteenden och attityder och att aktivt bidra till en positiv samhällsutveckling.</textBlock>
  </contentBlock>
  <contentBlock page="0" id="i-87fd7a79087d33dd">
    <textBlock id="i-568981f4616619ee">Skattereformen, som genomfördes vid årsskiftet</textBlock>
    <textBlock id="i-65d72d22fbee0842">1990/91, och som socialdemokraterna och folkpartiet liberalerna stod bakom, blev ett hårt slag mot idrottsrörelsen. Idrottsföreningarnas kostnader ökade samtidigt som statens intäkter från idrotten ökade väsentligt.</textBlock>
    <textBlock id="i-5c06102339184332">Riksidrottsförbundets beräkningar visar att idrottsrörelsen skulle få bidra till skatteomläggningens finansiering med upp emot</textBlock>
    <textBlock id="i-26e3b7b656fecb6d">650 milj.kr.</textBlock>
  </contentBlock>
  <contentBlock page="0" id="i-644a2f4d8e7f9609">
    <textBlock id="i-24d74bf65e3ab4e7">Under riksmötet 1990/91 kompenserades i viss mån idrottsrörelsen. Fortfarande återstår stora belopp att kompensera idrottsrörelsen för, belopp i storleksordningen 300--350 milj.kr.</textBlock>
  </contentBlock>
  <contentBlock page="0" id="i-d9c4d4a88e7b45dc">
    <textBlock id="i-bbfd5833a8d3fe00">Jag vill fråga statsrådet: När kommer den utredning som statsrådet talade om att redovisa sina synpunkter? Samtidigt vill jag också ställa en kompletterande fråga: När tror statsrådet att idrottsrörelsen kan få full kompensation för de negativa effekter som socialdemokraternas och folkpartiets skattereform fick för idrottsrörelsens ekonomi?</textBlock>
  </contentBlock>
  <contentBlock page="0" id="i-5bd7d2bb20e16389">
    <textBlock id="i-9cb7dd14989d154d">Anf. 132 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-ac96fdcf15d13b02">
    <textBlock id="i-a92d2aa7b44e679f">Herr talman! När det gäller utredaren på mervärdeskatteområdet är ambitionen att tillsätta och ge direktiv före årsskiftet, om det visar sig vara möjligt. Tanken är också att arbetet skall bedrivas skyndsamt, så att förslag kan läggas fram för riksdagen under nästa år. Det är den ambition som finns.</textBlock>
  </contentBlock>
  <contentBlock page="0" id="i-8fe2f7b05db61338">
    <textBlock id="i-c43e3fa82f7feb62">Beträffande frågan om när idrotten kan få full kompensation för effekten av den breddade mervärdeskatten, vill jag först redovisa de tankar som ligger bakom den breddning som genomfördes -- jag är fullt medveten om att effekterna inte blev de som åsyftades.</textBlock>
  </contentBlock>
  <contentBlock page="0" id="i-bf58a2c812a04ce9">
    <textBlock id="i-627ee9405c00b0fa">De som stod bakom breddningen av mervärdeskatten i detta avseende hade tanken att ge den enskilde inkomstskattelättnader, vilket skulle möjliggöra att man betalade mer för sin idrottsutövning, antingen direkt för sig själv eller via avgifter för t.ex. barn. Vi kan emellertid konstatera att det inte fungerar så. Det är inte lätt för idrottsföreningarna att till följd av detta höja avgifterna. Birger Andersson och jag har nog samma syn på vad som har hänt med idrottsrörelsen.</textBlock>
  </contentBlock>
  <contentBlock page="0" id="i-1891ff0e8f4a4241">
    <textBlock id="i-7f9f3ca405549886">I det budgetarbete som nu pågår kommer jag naturligtvis att ta stor hänsyn till de kostnader som i detta avseende har belastat idrottsrörelsen. Av naturliga skäl är jag vid det här tillfället dock inte beredd att här i kammaren ta upp någon redovisning av budgetarbetet.</textBlock>
  </contentBlock>
  <contentBlock page="0" id="i-cd769a48a3639167">
    <textBlock id="i-956f970a58a46946">Någon bedömning av när man kan få det som</textBlock>
    <textBlock id="i-85c5f4a63b428414">Birger Andersson menade med full kompensation är jag inte heller beredd att göra.</textBlock>
  </contentBlock>
  <contentBlock page="0" id="i-274ab1fd2c132d10">
    <textBlock id="i-5b4be35717636911">Anf. 133 BIRGER ANDERSSON (c):</textBlock>
  </contentBlock>
  <contentBlock page="0" id="i-39b7e9e33c2fc8c8">
    <textBlock id="i-f9a79828b5ddb494">Herr talman! Jag är litet besviken över att Bo</textBlock>
    <textBlock id="i-f58429e4fe7d90a0">Lundgren inte vill lämna några besked alls.</textBlock>
  </contentBlock>
  <contentBlock page="0" id="i-9f9b76028c761cdd">
    <textBlock id="i-6ff95e40cd360d45">Jag har tidningsartiklar här som redovisar vad en sakkunnig i Bo Lundgrens departement har uttalat.</textBlock>
    <textBlock id="i-9f20584f1a2c620b">Han säger: ''Sänkta skatter för idrottsrörelsen, gynnsammare bingoregler, bättre lotterier och folkrörelseägda roulettkasinon.'' På ett annat ställe säger man att det rör sig om en skatteomläggning som kan träda i kraft den 1 juli 1992.</textBlock>
  </contentBlock>
  <contentBlock page="0" id="i-ee420e51a9ba0c95">
    <textBlock id="i-3a0a7f4adf29813c">Jag vill då fråga statsrådet: Kan statsrådet bekräfta dessa uppgifter?</textBlock>
  </contentBlock>
  <contentBlock page="0" id="i-3e84189fca1d9bf3"/>
  <contentBlock page="0" id="i-59b73afbbb96187d">
    <textBlock id="i-6cb2d79a654b713c">Anf. 134 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-2c4593548eb3ee4c">
    <textBlock id="i-b3dfbc626de24c07">Herr talman! Det ligger naturligtvis i mitt lika väl som i regeringens intresse att förbättra villkoren för idrottsrörelsen. Detta bör ske på ett sådant sätt att man ger tillbaka till idrottsrörelsen en del av den spelmarknad som man har förlorat genom statens ingrepp. Man bör naturligtvis sänka de skatter som påverkar idrottens självfinansieringsförmåga. Som ett stöd i botten bör också idrottsrörelsen ha de bidrag som för närvarande utgår. Det är en självklarhet. Inriktningen på detta arbete är självfallet det som har anförts före och som gäller för närvarande efter valrörelsen. Detta är också en självklarhet.</textBlock>
  </contentBlock>
  <contentBlock page="0" id="i-db8347287582dcfd">
    <textBlock id="i-b5ae91afb36735ea">När det gäller volymerna och förändringarna inför det kommande budgetåret är nog Birger</textBlock>
    <textBlock id="i-29a65657920b1971">Andersson medveten om att det är svårt för mig att kunna gå in på detta innan regeringen presenterat sin budget.</textBlock>
  </contentBlock>
  <contentBlock page="0" id="i-5671e5ec14164886">
    <textBlock id="i-005d38de04ebc97f">Anf. 135 BIRGER ANDERSSON (c):</textBlock>
  </contentBlock>
  <contentBlock page="0" id="i-7c821bcffe269de5">
    <textBlock id="i-8d413199f6ab6be6">Herr talman! Jag är medveten om att statsrådet inte kan säga alltför mycket om budgetarbetet.</textBlock>
    <textBlock id="i-f5af1f12bd9359a5">Eftersom man kan läsa en del uppgifter i tidningarna som har med budgetarbetet att göra, tänkte jag att jag kanske kunde få dessa bekräftade.</textBlock>
    <textBlock id="i-8d6cce6817ba6a37">Jag har på sätt och viss fått en bekräftelse, och jag tackar för den.</textBlock>
  </contentBlock>
  <contentBlock page="0" id="i-3065868f25b5df4a">
    <textBlock id="i-3179bfa9fcd876a5">Överläggningen var härmed avslutad.</textBlock>
  </contentBlock>
  <contentBlock page="0" id="i-101e2aaece125417">
    <textBlock id="i-0f9b62fb495edbd6">21 § Svar på fråga  1991/92:190 om beskattning vid inkomst av hobbyverksamhet</textBlock>
  </contentBlock>
  <contentBlock page="0" id="i-c845987fdc6e93ef">
    <textBlock id="i-bb3aa666a3a57a1c">Anf. 136 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-917cc718d1effd01">
    <textBlock id="i-53762ee330b5d20e">Herr talman! Birger Andersson har frågat mig om jag avser att föreslå några ändringar i nu gällande regler vad avser beskattning av inkomster av hobbyverksamhet och i så fall vilka ändringar.</textBlock>
    <textBlock id="i-ca09cf75a2dac24e">Enligt Birger Andersson har de nya reglerna gett upphov till irritation.</textBlock>
  </contentBlock>
  <contentBlock page="0" id="i-a3c132439c12172f">
    <textBlock id="i-9f54530348a0641d">En förutsättning för att en skattepliktig inkomst skall uppkomma av en hobbyverksamhet är att den ger ett överskott. Avdrag får göras för de kostnader som uppkommit i verksamheten. Ger verksamheten underskott ett år får detta kvittas mot ett eventuellt överskott året efter.</textBlock>
  </contentBlock>
  <contentBlock page="0" id="i-2eea35c482e114ac">
    <textBlock id="i-8d5ba8bf7e366bc1">Till grund för reglerna ligger principen om en likformig inkomstbeskattning. Denna princip är enligt min mening riktig och bör inte frångås.</textBlock>
  </contentBlock>
  <contentBlock page="0" id="i-3fe817118b409583">
    <textBlock id="i-6b4d3b2bcfd79ebb">I propositionen 1991/92:48 om justeringar i beskattningen i inkomstslaget tjänst, m.m. har regeringen aviserat att man har för avsikt att tillsätta en utredning med uppgift att se över bl.a.</textBlock>
    <textBlock id="i-0dcf430b75f47904">regelsystemet vad gäller beskattningen av traktamenten och vissa andra kostnadsersättningar samt av vissa naturaförmåner. Ett huvudsyfte med översynen är att åstadkomma förenklingar för skattskyldiga och arbetsgivare. I samband härmed finns det anledning att göra en översyn även av vissa andra regler som tillkom i samband med skattereformen, t.ex. de av Birger Andersson nu aktualiserade, för att se om dessa gett upphov till onödigt administrativt krångel för den skattskyldige.</textBlock>
  </contentBlock>
  <contentBlock page="0" id="i-e2c5d4e597ef4348">
    <textBlock id="i-b9db4de224fbd3f7">Jag är emellertid -- i avvaktan på den aviserade översynen -- inte beredd att nu ta ställning till i vilken utsträckning de av Birger Andersson påtalade reglerna eventuellt kan komma att förändras.</textBlock>
  </contentBlock>
  <contentBlock page="0" id="i-b12ddf59571f039c">
    <textBlock id="i-fee950ff5cd5e996">Anf. 137 BIRGER ANDERSSON (c):</textBlock>
  </contentBlock>
  <contentBlock page="0" id="i-5a6267a4852a2f0d">
    <textBlock id="i-69d4a124169c36b0">Herr talman! Jag ber att få tacka statsrådet för också för det här svaret.</textBlock>
  </contentBlock>
  <contentBlock page="0" id="i-0eac67f6db444d3d">
    <textBlock id="i-9b93f4f392a17aae">Jag är medveten om att det här är ett ganska svårlöst gränsdragningsproblem. I det gamla skattesystemet var det gränsdragningen mellan rörelse och hobby som var besvärlig. I det nuvarande skattesystemet finns likartade gränsdragningsproblem, men då mellan näringsverksamhet och hobby. Gränsdragningen mellan hobbyverksamhet och näringsverksamhet är besvärlig inom t.ex. hästsport, biodling, hunduppfödning och annan smådjursuppfödning, slöjdande m.fl. liknande verksamheter.</textBlock>
  </contentBlock>
  <contentBlock page="0" id="i-7f5c2100581a63ae">
    <textBlock id="i-c02eaa648fdade09">Jag går nu över enbart på frågan om hobbyverksamhet.</textBlock>
  </contentBlock>
  <contentBlock page="0" id="i-990678842e4d1f04">
    <textBlock id="i-d1e6fe147265e791">I nu gällande bestämmelser när det gäller beskattning av inkomst av hobbyverksamhet finns det en del regler som behöver ses över, vilket också statsrådet antydde i sitt svar. De nuvarande reglerna innebär att mycket måttliga inkomster av olika fritidssysselsättningar blir föremål för beskattning. Detta skapar naturligtvis -- som jag också tog upp i min fråga -- irritationer. Reglerna uppfattas som byråkratiskt krångel och de ger inga nämnvärda intäkter till staten.</textBlock>
  </contentBlock>
  <contentBlock page="0" id="i-f6d519289c8d172c">
    <textBlock id="i-4761f3c69854d187">Det finns också hobbyverksamheter som under en följd av år ger underskott, men som så småningom ger överskott. Den som föder upp en travhäst kan ha stora kostnader, men så småningom kan verksamheten gå med överskott.</textBlock>
  </contentBlock>
  <contentBlock page="0" id="i-1ff089196275da3e">
    <textBlock id="i-6511086365f134e0">I svaret sade statsrådet att man kan få dra av föregående års underskott, men jag vill påminna om att det gäller endast det underskott som uppkommit året innan beskattningsåret. Tidigare uppkomna underskott kan inte utnyttjas.</textBlock>
  </contentBlock>
  <contentBlock page="0" id="i-5f829c5c4988dee5">
    <textBlock id="i-378161b380ef51e7">Vidare sade statsrådet i svaret att det kommer att göras en översyn. Jag vill då fråga: När kan den aviserade översynen beräknas vara klar?</textBlock>
  </contentBlock>
  <contentBlock page="0" id="i-8e30cfc344033391">
    <textBlock id="i-a3e783bd27326698">Anf. 138 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-0c1116f6b1c306af">
    <textBlock id="i-a657bf1c3ac965f0">Herr talman! Det är min förhoppning att översynen åtminstone i sina huvuddrag skall kunna genomföras under nästkommande år, så att de eventuella regelförändringar som kan bli aktuella så långt möjligt kan träda i kraft den 1 januari 1993.</textBlock>
  </contentBlock>
  <contentBlock page="0" id="i-f330804af0ce85d1">
    <textBlock id="i-f53ed09f34a17f66">Jag är medveten om att det finns problem. För några veckor sedan svarade jag på frågor om hobbybiodling. Andra berörda organisationer som upplever krångel och orättfärdiga effekter av den nuvarande lagstiftningen har också gjort uppvaktningar hos mig. Det är just därför vi skall se till att reglerna ses över.</textBlock>
  </contentBlock>
  <contentBlock page="0" id="i-c393a99f13c295eb">
    <textBlock id="i-0962c40fb1eb1c94">Om all hobbyverksamhet skulle vara skattefri -- jag tror inte att Birger Andersson förordar detta --</textBlock>
    <textBlock id="i-6344ea58d54ccfec">skulle väldigt många aktiviteter betecknas som hobbyverksamhet. Situationen skulle bli sådan att kanske alla 6,5 miljoner inkomsttagare försökte hitta hobbyverksamhet för t.ex. 5 000 kr. i stället för att förvärvsarbeta. Skattebortfallet skulle i såfall bli 9 miljarder kronor. Det rör sig alltså om ganska betydande belopp.</textBlock>
  </contentBlock>
  <contentBlock page="0" id="i-93355364ae3f09bb">
    <textBlock id="i-108a7ee82139781b">Om man generaliserar för mycket, leder det till gränsdragningsproblem och till ett stort skattebortfall. Det gäller alltså att se över reglerna, så att man får rättvisa och rättfärdiga regler som är så enkla som möjligt. Det är också min ambition att se till att det blir så.</textBlock>
  </contentBlock>
  <contentBlock page="0" id="i-6cf804d1542a1687">
    <textBlock id="i-d90e049b268b1917">Anf. 139 BIRGER ANDERSSON (c):</textBlock>
  </contentBlock>
  <contentBlock page="0" id="i-24f3609471d35691">
    <textBlock id="i-4c0915646cb814a4">Herr talman! Jag tror att statsrådet och jag är ganska överens om just dessa problem.</textBlock>
  </contentBlock>
  <contentBlock page="0" id="i-0e34012c07673edd">
    <textBlock id="i-2172e2f772a7aed3">Jag vill ändå ställa ytterligare en fråga. Jag har tittat i skatteutskottets betänkande 1989/90:30. Där står det: ''Enligt utskottets mening bör man emellertid i den planerade utvärderingen av reformen noga följa den praktiska tillämpningen av reglerna så att man snabbt kan möta eventuellt uppkommande problem för hästsporten.''</textBlock>
  </contentBlock>
  <contentBlock page="0" id="i-53febd740033421c">
    <textBlock id="i-e3345d1d54f37c1f">Har den tidigare regeringen startat någon utvärdering i detta avseende? Eller har statsrådet givit den särskilde utredaren i uppdrag att noga se över detta med hästsporten?</textBlock>
  </contentBlock>
  <contentBlock page="0" id="i-29d8bcd8320f7fff">
    <textBlock id="i-999c93609bfa2b9f">Anf. 140 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-0325ab6809ae3ae5">
    <textBlock id="i-6a47060f6484eed3">Herr talman! Jag antar att den utvärdering som</textBlock>
    <textBlock id="i-c292f0240874cca1">Birger Andersson åsyftar är den som leds av riksskatteverkets generaldirektör och som skall utvärdera hela skattereformen. I så fall finns det såvitt jag vet inga speciella åtgärder vidtagna i detta avseende.</textBlock>
  </contentBlock>
  <contentBlock page="0" id="i-4966a41413b12d72">
    <textBlock id="i-27e1a2b3c2234158">För egen del har jag i samband med regeringsskiftet sett till att man har satt i gång det arbete som nu kommer att resultera i att en utredare får i uppdrag att se över inkomst av tjänst. Då kommer såväl hästsportens som hobbybiodlarnas situation att beaktas och behandlas.</textBlock>
  </contentBlock>
  <contentBlock page="0" id="i-5ed9b14f89d139e2">
    <textBlock id="i-3a8233f802645803">Anf. 141 BIRGER ANDERSSON (c):</textBlock>
  </contentBlock>
  <contentBlock page="0" id="i-c690cfa88db035fd">
    <textBlock id="i-0dfd49e44d5913b0">Herr talman! Än en gång tack för svaret. Statsrådet hade många lovande synpunkter att komma med.</textBlock>
  </contentBlock>
  <contentBlock page="0" id="i-34474ee5554175ab">
    <textBlock id="i-2d8f8ba46a0b1058">Överläggningen var härmed avslutad.</textBlock>
  </contentBlock>
  <contentBlock page="0" id="i-ee8db798de73dc20">
    <textBlock id="i-afa515d91fea54d2">22 § Svar på fråga  1991/92:197 om kasinoverksamhet</textBlock>
  </contentBlock>
  <contentBlock page="0" id="i-74d987f5786a8a4d">
    <textBlock id="i-edd75504cd550a9a">Anf. 142 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-13ab5543bb06ff6a">
    <textBlock id="i-74c7487a54d3e025">Herr talman! Ulla Pettersson har frågat mig av vilken anledning jag anser att ett eventuellt kasino skall placeras i en storstad. Ulla Pettersson säger vidare att jag enligt uppgift kommer att låta utreda möjligheterna till kasinoverksamhet i Malmö.</textBlock>
  </contentBlock>
  <contentBlock page="0" id="i-bc2155ac78c06087">
    <textBlock id="i-a78f4ac500ddff63">Jag kommer inom kort att tillsätta en arbetsgrupp med uppdrag att kartlägga den kasinoverksamhet som på senare tid byggts upp i våra grannländer samt studera vilka effekter verksamheten haft på olika områden.</textBlock>
  </contentBlock>
  <contentBlock page="0" id="i-b384b9954b02648e">
    <textBlock id="i-157fa5f1a76e793f">I arbetsgruppens uppdrag ingår inte att föreslå lokaliseringen av eventuella framtida svenska kasinon. Jag har självfallet inga förutfattade meningar om till vilka svenska orter en eventuell kasinoverksamhet skulle kunna lokaliseras.</textBlock>
  </contentBlock>
  <contentBlock page="0" id="i-6808626ecc74089e">
    <textBlock id="i-92d55f435d170ebd">Anf. 143 ULLA PETTERSSON (s):</textBlock>
  </contentBlock>
  <contentBlock page="0" id="i-f2ec2b4b944c1afd">
    <textBlock id="i-1a4582912598557c">Herr talman! Jag tackar statsrådet för svaret. Det gläder mig att den nyhet som jag vaknade till härom morgonen har visat sig vara delvis felaktig. Varifrån uppgifterna kommer kan man ju spekulera i, men jag accepterar självfallet statsrådets förklaring att han inte har några förutfattade meningar i denna fråga.</textBlock>
  </contentBlock>
  <contentBlock page="0" id="i-0f5704187d544c67">
    <textBlock id="i-5d1d77ca854199a5">Däremot är läget allvarligt och bör övervägas.</textBlock>
    <textBlock id="i-75cb75ac39897530">Skulle man komma fram till att det är lämpligt att införa kasinoverksamhet i Sverige, finns det ju sedan tidigare förslag bl.a. från den särskilde turistförhandlare som inom ramen för Avstamp</textBlock>
    <textBlock id="i-07461defdcb7db5c">Gotland-utredningen gjorde en översyn.</textBlock>
  </contentBlock>
  <contentBlock page="0" id="i-86e17919029b319f">
    <textBlock id="i-785b590505a45c2d">Vi vet bl.a. genom det turistråd som regeringen tyvärr har för avsikt att lägga ned att man kommer till Gotland för att man vill uppleva någonting. Det är den främsta anledningen. Gotland saknar ju också av naturliga skäl genomfartsturism. Man måste alltså ha Gotland som slutmål, och det gäller för oss att vara väldigt attraktiva, vilket vi också är.</textBlock>
    <textBlock id="i-7550a1a29e054924">Som statsrådet känner till har Gotland en stor del av turismen. Näst efter Jämtland är Gotland det turistlän som har den största omsättningen per invånare. Det är därför intressant för oss att vara med i detta resonemang. Jag vill då ställa ytterligare en fråga till statsrådet: I vilket tidsperspektiv skall denna utredning arbeta?</textBlock>
  </contentBlock>
  <contentBlock page="0" id="i-0c38c4c55640653a">
    <textBlock id="i-f06c990cac9eb7d3">Anf. 144 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-ca6df06a20364556">
    <textBlock id="i-d1f0a7cd8f1cf3ee">Herr talman! Jag vill först bekräfta att jag naturligtvis delar Ulla Petterssons uppfattning när det gäller Gotland och dess stora intresse som turistmål och att det också gäller att försöka förbättra situationen rent allmänt på Gotland.</textBlock>
  </contentBlock>
  <contentBlock page="0" id="i-d30e0f4b4d5e9248">
    <textBlock id="i-f04fba5889040098">Det som föranledde frågan var sannolikt en uppgift som byggde på intresse från Malmö kommun av att få förlägga ett kasino till Malmö. Det är i och för sig en naturlig strävan.</textBlock>
  </contentBlock>
  <contentBlock page="0" id="i-4d6a60120503e7a9">
    <textBlock id="i-40c3bceba405182f">Jag har fått frågor om den kartläggning som har påbörjats, och den kommer naturligtvis att belysa vad som händer i vår omvärld. Det har redan etablerats ett antal kasinon i Danmark, såvitt jag vet två i Köpenhamn och ett i Helsingör. Jag har sett tidningsuppgifter om att man i dag inviger ett kasino i Helsingfors, och det lär finnas ett också på</textBlock>
    <textBlock id="i-087894fb34e0373b">Åland.</textBlock>
  </contentBlock>
  <contentBlock page="0" id="i-f653e7c3d9f6e9f0">
    <textBlock id="i-64947785d620968c">Det är uppenbart att detta leder till att svenskar och andra som är intresserade av kasinoverksamhet väljer dessa resmål framför Gotland, Malmö,</textBlock>
    <textBlock id="i-697e2feabb0cb9a1">Jämtland eller andra platser i Sverige som skulle kunna vara lika intressanta att besöka med motsvarande förutsättningar. Det är för att undersöka vad som kan hända ur svensk synvinkel som jag har tillsatt den arbetsgrupp som skall kartlägga frågan. Den skall också belysa vad som kan hända med den oönskade illegala spelverksamhet som vi i dag har, om vi får en legaliserad kasinoverksamhet.</textBlock>
  </contentBlock>
  <contentBlock page="0" id="i-6ea41f1b25b759f4">
    <textBlock id="i-3b3d0e92b29873f0">Anf. 145 ULLA PETTERSSON (s):</textBlock>
  </contentBlock>
  <contentBlock page="0" id="i-eb160fcfd61e3bbb">
    <textBlock id="i-5df33903f134899c">Herr talman! Jag har inte tagit ställning till spörsmålet om kasino i och med att jag har ställt denna fråga, och det har inte heller statsrådet förutsatt, men jag fick inte något svar på min fråga om tidsperioden. Det skulle vara intressant att få i varje fall något slags besked på den punkten.</textBlock>
  </contentBlock>
  <contentBlock page="0" id="i-2d554dc38873f114">
    <textBlock id="i-a2248f55c99a9513">Jag skall inte på något sätt försöka pressa fram ett besked om lokaliseringen. Om jag har fått statsrådet att allvarligt överväga Gotland som en lämplig placeringsort för ett eventuellt kasino, har jag uppnått syftet med min fråga.</textBlock>
  </contentBlock>
  <contentBlock page="0" id="i-f13e2504d06b7919">
    <textBlock id="i-25e885129474a199">Anf. 146 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-1088a4b70a51848f">
    <textBlock id="i-4336fd2d538b5d0d">Herr talman! När det gäller tidsaspekten för den kartläggningsuppgift som det nu i första hand gäller vill jag säga att den bör kunna slutföras relativt snabbt. Sedan gäller det naturligtvis för regeringen att ta ställning till kartläggningen och att se hur man kan gå vidare. Skall man göra det tycker jag att det finns anledning att snabba på proceduren, så att vi inte förlorar alltför mycket av turism i Sverige i förhållande till vad som kan bli fallet, om vi inte vidtar några åtgärder.</textBlock>
  </contentBlock>
  <contentBlock page="0" id="i-d0a5c40477168009">
    <textBlock id="i-6a3cfb44e3cefa4d">Skulle kartläggningen alltså resultera i ett fortsatt arbete med syfte att införa kasinon i Sverige, vilket vi ännu inte vet, finns det anledning att bedriva det arbetet skyndsamt och att när man sprider sådan verksamhet över Sverige ta hänsyn till exempelvis</textBlock>
    <textBlock id="i-81bbc6e6c6adfedb">Gotlands situation.</textBlock>
  </contentBlock>
  <contentBlock page="0" id="i-82e60607b46f177c">
    <textBlock id="i-e435963251992df2">Överläggningen var härmed avslutad.</textBlock>
  </contentBlock>
  <contentBlock page="0" id="i-b9d9f7a4a0b0a381">
    <textBlock id="i-38646c66709c2858">23 § Svar på fråga  1991/92:200 om kilometerskatten och eventuellt medlemskap i</textBlock>
    <textBlock id="i-52bb282a5d97c3b1">EG</textBlock>
  </contentBlock>
  <contentBlock page="0" id="i-febfdf9b715dcd6a">
    <textBlock id="i-9400fd5cd911db58">Anf. 147 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-eb22f14dcd97775f">
    <textBlock id="i-0ee5856ab50489c1">Herr talman! Göran Persson har frågat miljöminister Olof Johansson om på vilket sätt det vid ett medlemskap i EG finns formellt bindande krav att avskaffa kilometerskatten. Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-f11f7b243919702c">
    <textBlock id="i-2ac21b98e65ce2bd">I EG-länderna är beskattningen av den tunga vägtrafiken uppdelad i bränsleskatter och fasta skatter. Avsikten är att vissa gemensamma regler för dessa skatter skall införas. Beslut föreligger hittills om att punktskatten på dieselolja fr.o.m.</textBlock>
    <textBlock id="i-9e171c75ffa754c5">den 1 januari 1993 inte får understiga ca 1:85 kr. per liter. Kommissionen har vidare föreslagit att miniminivåer och vissa andra gemensamma regler skall införas även för de fasta skatterna. Detta direktivförslag, som ännu inte är antaget, innebär också att medlemsländerna skall avstå från andra skatteformer på den tunga vägtrafiken än de nu nämnda.</textBlock>
  </contentBlock>
  <contentBlock page="0" id="i-a0423a948b60d269">
    <textBlock id="i-2ae3bc0ebeb00fea">De svenska punktskatterna på dieselolja uppgår från den 1 januari 1992 till sammanlagt 0:81--1:26</textBlock>
    <textBlock id="i-a7b626402ef97053">kr. per liter, beroende på miljöklassen. Denna skatt är således väsentligt lägre än EGs miniminivå. Den svenska dieseloljebeskattningen kompletteras emellertid av kilometerskatten, som inte har någon motsvarighet i EG. Kilometerskatten är inte förenlig med det tidigare nämnda direktivförslaget.</textBlock>
    <textBlock id="i-cd87abd3619e772d">Det kan också konstateras att kilometerskatten är konstruerad så att den kräver gränskontrollåtgärder för samtliga dieseldrivna lastfordon som passerar de svenska gränserna.</textBlock>
    <textBlock id="i-4cb7933faf92bda0">Gränskontroller av detta slag kommer inte att förekomma i EG fr.o.m. 1993. Ett svenskt medlemskap i EG innebär således en övergång till högre punktskatter på dieselolja samtidigt som kilometerskatten försvinner.</textBlock>
  </contentBlock>
  <contentBlock page="0" id="i-f7d01c49a1040286">
    <textBlock id="i-10e847040e19055c">Anf. 148 GÖRAN PERSSON (s):</textBlock>
  </contentBlock>
  <contentBlock page="0" id="i-2ef1f82613bb3a2a">
    <textBlock id="i-42c3831adec36707">Herr talman! Jag tackar statsrådet för svaret på min fråga. Jag har ställt frågan till Olof Johansson därför att den tunga trafiken är ett spörsmål som vi måste ägna uppmärksamhet i miljöpolitiken. Den beskattning som vi har av den tunga trafiken i</textBlock>
    <textBlock id="i-43c961f1324f8788">Sverige ingår som en del i ett trafikpolitiskt beslut som skall skapa neutralitet mellan järnvägstrafik och landsvägstrafik. När vi nu står inför en eventuell förändring av den beskattningen som kan få stora miljömässiga och trafikpolitiska konsekvenser, har jag tyckt att det varit värdefullt att få klarhet i några av regeringens formuleringar.</textBlock>
  </contentBlock>
  <contentBlock page="0" id="i-d7466dad2345e626">
    <textBlock id="i-79ca6bc148b97f8e">Jag har fäst mig vid uttrycket ''formellt bindande krav'', som regeringen använder i sin proposition.</textBlock>
    <textBlock id="i-f713cec1ea43be80">Jag förstår nu av svaret att det inte finns några sådana formellt bindande beslut i EG. Det är uppenbarligen en felaktig skrivning i regeringens proposition, i ett ännu inte antaget direktivförslag.</textBlock>
  </contentBlock>
  <contentBlock page="0" id="i-9087efa91e00dea6">
    <textBlock id="i-529e4f9649d69ece">När jag diskuterar denna fråga med Olof Johansson säger han att vi skall förhandla om kilometerskatten. Jag refererar då till beskedet i föregående veckas diskussion. Det handlar här dels om ett konkurrensbetingat krav, dels om ett förhandlingsbetingat krav. Vi skall förhandla med</textBlock>
    <textBlock id="i-d878af875182a954">Europeiska gemenskapen i detta sammanhang, och det är utgångspunkten för skrivningen i propositionen och regeringens ställningstagande.</textBlock>
  </contentBlock>
  <contentBlock page="0" id="i-6e1b1aeeb6337335">
    <textBlock id="i-8835810c3e1c4ec7">Det vore då bra att få veta om det skall bedrivas en verklig förhandling med EG eller om regeringen redan nu har övergett kilometerskatten, vilket man kan få intryck av när man läser det svar som regeringen har givit i dag. Vilken linje gäller alltså?</textBlock>
  </contentBlock>
  <contentBlock page="0" id="i-b9145779c0a42bfe">
    <textBlock id="i-ad091a7b9d120e5c">Anf. 149 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-8ed695e712c1ae94">
    <textBlock id="i-9a99f29e4bff04e0">Herr talman! Det är egentligen två frågeställningar som diskuteras. Den ena, som vi kanske kan avföra, är om det kommer att vara formellt bindande för Sverige att avskaffa kilometerskatten.</textBlock>
    <textBlock id="i-4b258d42e5c76430">Det är min bestämda uppfattning att om ett medlemskap i EG skall vara aktuellt för oss den 1</textBlock>
    <textBlock id="i-dfa4da890dc09203">januari 1995, vilket jag hoppas, kommer vi att vara i en formell situation där vi inte kan ha kilometerskatt.</textBlock>
  </contentBlock>
  <contentBlock page="0" id="i-506974da4ecc71bd">
    <textBlock id="i-37044f12cbb3b415">Den andra frågan är nivån på beskattningen av den tunga trafiken. Det gäller här dels en statsfinansiell avvägning -- och även den kan vi lämna därhän, eftersom frågan är ställd med utgångspunkt i miljöhänsyn --, dels vad som händer i ett läge utan gränskontroll och med fri rörlighet. Vad händer om</textBlock>
    <textBlock id="i-767812ff66aab0d6">Sverige har en i förhållande till andra länder mycket hög beskattning av de tunga fordon som är registrerade i Sverige?</textBlock>
  </contentBlock>
  <contentBlock page="0" id="i-83dd57a7f0691452">
    <textBlock id="i-ca12847d2bd211fb">Självfallet finns det en risk att om vi i Sverige har en alltför hög skattenivå i förhållande till andra länder, får vi en situation där svensk åkerinäring konkurreras ut. Vi får då lika mycket tung trafik som tidigare på våra vägar, men inga skatteintäkter kommer Sverige till del.</textBlock>
  </contentBlock>
  <contentBlock page="0" id="i-b6a63d37db736b70">
    <textBlock id="i-0cdde1a317d51001">Detta får vägas mot det intresse som finns av att minska miljöbelastningen från den tunga trafiken, inte bara i Sverige utan i Europa i dess helhet.</textBlock>
    <textBlock id="i-43105a09f943b001">Frågan vilken slutlig nivå man landar på är det för tidigt att besvara just nu.</textBlock>
  </contentBlock>
  <contentBlock page="0" id="i-da958803581512f9">
    <textBlock id="i-3868b5ee760d6fa0">Anf. 150 GÖRAN PERSSON (s):</textBlock>
  </contentBlock>
  <contentBlock page="0" id="i-a3d364cfd417cbff">
    <textBlock id="i-f2fd1be337e5f9f7">Herr talman! Vad först beträffar detaljen om det formellt bindande var regeringens formulering den att det finns ''formellt bindande krav'' på förändringar. Det var detta som min fråga utgick från. Uppenbarligen finns det inte några formellt bindande krav. Det kan komma att bli en sådan situation -- det inser vi båda -- men det klara beskedet på den punkten är att det i dag inte finns några formellt bindande krav, såsom regeringen hade formulerat det. Vi kan därmed lämna den frågan.</textBlock>
  </contentBlock>
  <contentBlock page="0" id="i-981062c4c476fc83">
    <textBlock id="i-87deb2010b813ade">Det handlar vidare naturligtvis om att vi när vi förhandlar om ett EG-medlemskap måste ha oerhört höga ambitioner på miljöområdet. Visst kan man anta att om man inte sätter tryck i förhandlingarna på att hålla beskattningen uppe av ett transportsätt som faktiskt är grovt miljöstörande, kommer man inte att lyckas. Men att redan innan man går in i förhandlingen börja tala om att vi skall anpassa oss till en lägre nivå, eftersom transportarbetet annars förs ut ur landet, är en defensiv hållning, som inte rimmar med den miljökonsekvensanalys och de utgångspunkter som</textBlock>
    <textBlock id="i-79f60e19660678d7">Olof Johansson anmälde föregående vecka.</textBlock>
  </contentBlock>
  <contentBlock page="0" id="i-778de700947b7a62">
    <textBlock id="i-bfaec788a990979c">Är det regeringens linje att vi när vi går in i dessa förhandlingar skall ha den infallsvinkel som Bo</textBlock>
    <textBlock id="i-eeec526438454199">Lundgren här har angivit?</textBlock>
  </contentBlock>
  <contentBlock page="0" id="i-b54a45827787f17b">
    <textBlock id="i-a595539cfe00cc44">Anf. 151 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-89ace393c1931264">
    <textBlock id="i-5e7abbbdfdf130b8">Herr talman! När det gäller frågan om vad som händer vid ett EG-medlemskap måste vi självfallet ta hänsyn till situationen i EG och den utveckling som kan bedömas komma att inträffa i Europeiska gemenskapen. Vi måste då väga in både miljöhänsyn och andra hänsyn. Men det är här fråga om att bedöma vad som kan komma att krävas av Sverige. De formella kraven är den ena sidan av saken. Den andra är vad som händer om man inom EG har öppna gränser, vilket är ett faktum fr.o.m. 1993, och om det är nivåskillnader mellan Sverige och EG när det gäller mervärdeskatt, fordonsbeskattningen totalt sett, drivmedelsbeskattning, energibeskattning osv.</textBlock>
    <textBlock id="i-ff0a667e040da02b">Detta får vi bedöma dels ur miljöaspekter, dels ur konkurrensaspekter. Jag antar att Göran Persson är medveten om att om vi får en sådan situation -- jag understryker om -- där de svenska skattenivåerna ger konkurrensnackdelar men vi får behålla oförändrad trafik i Sverige, med samma negativa miljökonsekvenser, samtidigt som svensk industri och åkerinäring får ett sämre läge, är det inget eftersträvansvärt.</textBlock>
  </contentBlock>
  <contentBlock page="0" id="i-7352b5b1f5b5b7c5">
    <textBlock id="i-63142b8d8e286ec8">Anf. 152 GÖRAN PERSSON (s):</textBlock>
  </contentBlock>
  <contentBlock page="0" id="i-855749c46fdd22ac">
    <textBlock id="i-6c0d81c724aa4803">Herr talman! Bara kort och tydligt: Jag tror att det är mycket viktigt att vi när vi nu talar om dessa EG-</textBlock>
    <textBlock id="i-4c32f247ae4c5869">förhandlingar gör det från en utgångspunkt som innebär en mycket hög ambitionsnivå från svensk sida vad gäller miljöaspekterna. Det är litet olyckligt att samtidigt som man talar om EG-</textBlock>
    <textBlock id="i-85fd8cd670d82f38">förhandlingarna direkt säga att vi kommer att överge den typ av beskattning och krav som vi har haft på den tunga trafiken i Sverige. Det skulle vara bra om skatteministern här var lika tydlig som miljöministern och sade att vi innan vi försätter oss i den typen av förhandlingsposition skall göra mycket tydliga miljökonsekvensbeskrivningar, för då kommer man in rätt i förhandlingen.</textBlock>
  </contentBlock>
  <contentBlock page="0" id="i-deab3ab8e6059c24">
    <textBlock id="i-ca76ac7470565f15">Det som nu har sagts ger ett intryck av att vad vi gör när vi börjar dessa förhandlingar är att vi importerar ett dåligt system från EG -- det får vi finna oss i. Om det är så förhandlingarna skall drivas, är det en dålig start, och jag utgår ifrån att det inte är något som vare sig Bo Lundgren eller jag önskar.</textBlock>
  </contentBlock>
  <contentBlock page="0" id="i-b24f796ee5f28b7c">
    <textBlock id="i-9873291b9ca5589b">Anf. 153 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-bb531e170456f939">
    <textBlock id="i-420b4d702fccfbe3">Herr talman! För den regering som jag sitter i är det en självklarhet att vi måste ta hänsyn till miljöpåverkan av olika åtgärder som vidtas från svensk sida. Uppenbarligen är det inte riktigt så för</textBlock>
    <textBlock id="i-ff9300274ba7d320">Göran Persson. Han måste hela tiden ställa frågor om vad som kan tänkas hända i vissa situationer.</textBlock>
    <textBlock id="i-cd4447791dd3b92e">Men det är för oss alla inför det medlemskap som vi har ansökt om och är överens om att Sverige skall försöka förhandla sig fram till på ett vettigt sätt, nödvändigt att i förväg kunna förutse konsekvenserna. Det går inte att sitta med armarna i kors och vänta till strax innan ett medlemskap träder i kraft med anpassningsåtgärder som kan bli nödvändiga.</textBlock>
  </contentBlock>
  <contentBlock page="0" id="i-917182e0ba2b08b3">
    <textBlock id="i-ada015ac28ac2cd3">Jag kan ta ett annat exempel, nämligen mervärdeskatten. Utan justering av denna kommer vi att få en gränshandel som skadar svensk handel, och jag tror inte att vare sig Göran Persson eller jag tycker att det är rimligt. På samma sätt måste vi i dag bedöma om det är möjligt att bebehålla kilometerskatten och vilka nivåkonsekvenser ett avskaffande kan få på drivmedelsbeskattningen.</textBlock>
    <textBlock id="i-3296b348f3e39038">Detta har jag och andra företrädare för regeringen sagt, och det är också det som vi avser att utreda.</textBlock>
  </contentBlock>
  <contentBlock page="0" id="i-21390e15c582fc19">
    <textBlock id="i-38dee5820ea3e199">Anf. 154 GÖRAN PERSSON (s):</textBlock>
  </contentBlock>
  <contentBlock page="0" id="i-5ed02adf63d2b4ee">
    <textBlock id="i-2ab6ae2bd7e00161">Herr talman! Jag söker inte sak med statsrådet, utan jag vill bara ha klarhet. Den klarheten har jag också fått -- de formuleringar som regeringen använder i sin skrivelse till riksdagen, där man talar om de redan formellt bindande kraven på frångående av kilometerskatten, är felaktiga.</textBlock>
  </contentBlock>
  <contentBlock page="0" id="i-e00afef46c8f19e6">
    <textBlock id="i-051b8e141c41ab5f">Med tanke på den typen av slarvig skrivning tycker jag kanske att vi kunde försöka komma fram till en något mer avspänd ton, utan att angripa varandra.</textBlock>
    <textBlock id="i-43a5b7410b46b59f">Jag är helt naturligt oerhört angelägen om miljöfrågorna. Skattepolitiken blir viktig för miljöpolitiken. Det är en god utveckling som vi ser på det området, och i det perspektivet blir det här en central fråga att diskutera framöver. Jag har ställt frågor om miljökonsekvensbeskrivningarna och om de motstridiga beskeden från två statsråd från samma talarstol under den gångna veckan.</textBlock>
    <textBlock id="i-24c3941898e62c27">Mot den bakgrunden tycker jag att det finns all anledning att här försöka komma fram till en ton som är vettig och som för saken framåt.</textBlock>
  </contentBlock>
  <contentBlock page="0" id="i-47348ff5a98fad0d">
    <textBlock id="i-cad3fa6fedfce5f0">Anf. 155 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-133f0e2f1b23e68b">
    <textBlock id="i-14e0ad74c7b62684">Herr talman! Det är självklart att Göran Persson här uppträder i den roll som han skall fullgöra som företrädare för oppositionen i riksdagen. Det är så det fungerar, och det är inget att hymla med. När det gäller Olof Johanssons och min inställning i denna fråga kan jag inte se några som helst skillnader. Det gäller för det första frågan om vi bedömer att vi kan ha kvar kilometerskatten eller inte. Det är min klara bedömning att det inte går med hänsyn till det regelsystem som kommer att finnas i EG den 1 januari 1995. Det gäller för det andra vilka konsekvenser av förändringar på det här området som det, av miljöskäl och av konkurrensskäl, kan vara aktuellt att bedöma och vilka åtgärder de leder till. Det måste vi rimligen fundera över redan nu. Det vore ansvarslöst av regeringen att inte göra detta. Det gäller såväl miljökonsekvenserna som konkurrenssituationen.</textBlock>
    <textBlock id="i-34cea4e0ffb8f1e6">Jag antar att det är något som också socialdemokraterna är intresserade av att få belyst.</textBlock>
  </contentBlock>
  <contentBlock page="0" id="i-b69c027d9add7794"/>
  <contentBlock page="0" id="i-bb193fa7ce83e5b4">
    <textBlock id="i-cb0428592e99f3e0">Anf. 156 GÖRAN PERSSON (s):</textBlock>
  </contentBlock>
  <contentBlock page="0" id="i-0f04f6b1644bad50">
    <textBlock id="i-340c5a062d9206ab">Herr talman! Självfallet är vi intresserade av samma sak. Också jag tror att vi kan hamna i ett läge där kilometerskatten i den framtida</textBlock>
    <textBlock id="i-428b5c6a1106c6a1">Gemenskapen inte fungerar och passar in. Då skall vi ha en annan typ av beskattning som uppfyller miljökraven. Det är om den saken jag har frågat och har hoppats att få svar. Jag har nu fått svar från</textBlock>
    <textBlock id="i-5c767c22a1415024">Bo Lundgren, och jag har fått svar från Olof</textBlock>
    <textBlock id="i-e58697f27f3f8dcd">Johansson. Svaren är delvis litet motstridiga -- det kan man se om man går till protokollen -- men uppenbarligen får man utgå från att det sist avlämnade svaret från regeringen gäller. I så fall är svaret åtminstone tydligt i dag, tills nästa fråga ställs. Jag avvaktar till dess.</textBlock>
  </contentBlock>
  <contentBlock page="0" id="i-6a7dd848ce13af81">
    <textBlock id="i-a90ec7ad90aed333">Anf. 157 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-d30d9b4d12024988">
    <textBlock id="i-348048a50cc7b1d4">Herr talman! Göran Persson kan ställa frågor varje vecka eller varje månad om han så önskar. Vi gör naturligtvis samma bedömning. Jag förutsätter också att det största oppositionspartiet vill belysa såväl miljökonsekvenserna av beskattningen av den tunga trafiken som sådan som konkurrensaspekterna och att man också försöker fundera kring vilka effekter det skulle få om vi i detta avseende låg på en alltför hög skattenivå i jämförelse med andra avseenden. Man har ju åtminstone tidigare sagt att man ur konkurrenssynpunkt bör ta hänsyn till detta.</textBlock>
  </contentBlock>
  <contentBlock page="0" id="i-d275efaa0a6887ac">
    <textBlock id="i-0ef1d568b6a47e37">Överläggningen var härmed avslutad.</textBlock>
  </contentBlock>
  <contentBlock page="0" id="i-bae4cb4833d162c7">
    <textBlock id="i-e4befd902466bbad">24 § Svar på fråga  1991/92:209 om reavinstbeskattningen av konst m.m.</textBlock>
  </contentBlock>
  <contentBlock page="0" id="i-5f5e6309f3dca67b">
    <textBlock id="i-b988c55af8210c50">Anf. 158 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-16e633927a6cdd5a">
    <textBlock id="i-d4ebf4fcaafb160a">Herr talman! Pehr Löfgreen har frågat mig om jag avser att ta initiativ till att ändra de regler om reavinstbeskattning av lösöre som infördes genom skattereformen.</textBlock>
  </contentBlock>
  <contentBlock page="0" id="i-4a80c13fc1ab2de5">
    <textBlock id="i-5813f1cbbd4753b2">Före skattereformen var en vinst vid försäljning av bl.a. konst och antikviteter skattefri om egendomen innehafts i minst fem år.</textBlock>
  </contentBlock>
  <contentBlock page="0" id="i-114d9ff1fa075481">
    <textBlock id="i-011e846730293bb0">Fr.o.m. i år reavinstbeskattas konst och antikviteter oberoende av innehavstidens längd. För konst och antikviteter som används för personligt bruk gäller särskilda lättnader. Anskaffningskostnaden får bestämmas genom en schablonregel, och ett årligt grundavdrag på 50 000 kr. medges. Genom dessa lättnadsregler är försäljningar under ett år på upp till 66 600 kr. skattefria.</textBlock>
  </contentBlock>
  <contentBlock page="0" id="i-0f2d029ef8d45189">
    <textBlock id="i-136876b50005b126">Jag är medveten om att skattereglerna kan påverka konst- och antikvitetsmarknaden negativt, och jag avser att noga följa denna fråga. Det är emellertid för tidigt att utvärdera reglernas effekt, och jag är därför inte beredd att nu föranstalta om ändringar i de aktuella reglerna. Regeringens politik är inriktad på åtgärder för att bl.a. stimulera företagande och sparande. Därför lindras kapitalbeskattningen generellt.</textBlock>
  </contentBlock>
  <contentBlock page="0" id="i-fcaa9e45d7bf7ef4">
    <textBlock id="i-a749386a67c9200d">Anf. 159 PEHR LÖFGREEN (m):</textBlock>
  </contentBlock>
  <contentBlock page="0" id="i-1d8f20a1e711333c">
    <textBlock id="i-ff0eb5c33c4bbb38">Herr talman! Jag skall be att få tacka statsrådet för svaret på min fråga. Tyvärr kanske det inte var så positivt som jag hade hoppats, men det finns ju ett löfte om att hela tiden följa upp frågan.</textBlock>
  </contentBlock>
  <contentBlock page="0" id="i-b7b0ea80b5319c51">
    <textBlock id="i-f765adea21c7f299">För att ytterligare understryka vikten av denna fråga vill jag påpeka att branschens företrädare vid remissbehandlingen framförde flera invändningar mot den nya beskattningen. En invändning var att en kontroll av bestämmelserna endast skulle kunna genomföras beträffande de större seriösa antikföretagen och antikhandlarna. Så har också blivit fallet.</textBlock>
  </contentBlock>
  <contentBlock page="0" id="i-21c394ae9cc061af">
    <textBlock id="i-9d2703caeb8f2338">Förmedlingsverksamheten beträffande konst och antikviteter har ökat kraftigt, och ett nytt yrke, kallat antikmäklare, har uppstått. Vidare har särskilda tidningar startats för att förmedla direkta kontakter mellan köpare och säljare.</textBlock>
  </contentBlock>
  <contentBlock page="0" id="i-f0e315834320f0ff">
    <textBlock id="i-4d355d4f61bfea8d">Vad beträffar handeln inom landet tyder mycket alltså på att dyrbara objekt successivt förs över från den etablerade seriösa marknaden till andra kanaler. Den s.k. svarta marknaden växer med full styrka. Många dyra föremål säljs i dag i</textBlock>
    <textBlock id="i-1a4284c18c645e53">Köpenhamn. I Sverige säljs i stort sett endast objekt för vilka en realisationsförlust har uppstått.</textBlock>
    <textBlock id="i-0da37b9984143a4c">Det är således mycket viktigt med ett snabbt avskaffande av denna skatt på lösegendom.</textBlock>
  </contentBlock>
  <contentBlock page="0" id="i-62cfbe576e9cf6cc">
    <textBlock id="i-2743149173385798">Man kan vidare konstatera att dödsbodelägare först betalar arvsskatt på sin lott och sedan skatt på realisationsvinst i samband med en eventuell försäljning. Det blir alltså inom en kort tid i många fall fråga om skatt två gånger -- även om, som statsrådet säger, försäljningar under ett år på upp till 66 600 kr är skattefria.</textBlock>
  </contentBlock>
  <contentBlock page="0" id="i-c57df50775880145">
    <textBlock id="i-157296baace475e5">Min förhoppning är att statsrådet verkligen tittar på detta och att han sätter sig in i dessa bekymmersamma problem. Det här är inte bra vare sig för marknaden eller för de enskilda människorna.</textBlock>
  </contentBlock>
  <contentBlock page="0" id="i-6e4dcfc765e4465e">
    <textBlock id="i-929286095b3bf12f">Anf. 160 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-8840f99dcb90945b">
    <textBlock id="i-7ee5c1d0016eabed">Herr talman! Jag har förståelse för att Pehr</textBlock>
    <textBlock id="i-1be533fd529cea70">Löfgreen inte är fullkomligt nöjd med svaret. Man upplever ofta i riksdagen att man inte blir nöjd med det svar man får när man ställer frågor. Ibland är frågorna med avsikt ställda så att det är det resultatet men egentligen vill uppnå.</textBlock>
  </contentBlock>
  <contentBlock page="0" id="i-f2b0821bf9f6d208">
    <textBlock id="i-a5218eb20b7cdc1d">I det här fallet är det uppenbart att det gäller att fundera kring vilka effekter reglerna har fått och väga det mot behovet av en generellt verkande kapitalvinstbeskattning. Inom parentes sagt har jag i det sammanhanget föreslagit riksdagen en sänkning av den generella nivån, vilket jag också nämnde i mitt svar. Detta är det besked jag kan ge för tillfället, vilket framgår av svaret.</textBlock>
  </contentBlock>
  <contentBlock page="0" id="i-730aea04c84c60ac">
    <textBlock id="i-2402886a3782be37">Anf. 161 PEHR LÖFGREEN (m):</textBlock>
  </contentBlock>
  <contentBlock page="0" id="i-ba56bdda2ddc09d4">
    <textBlock id="i-1a0aa3b74f888a8c">Herr talman! Jag ber att få tacka för det. Givetvis är det fråga om generella sänkningar av förmögenhets- och arvsskatt. Men då får man i gengäld inte på detta vis ta tillbaka kapitalet. Detta har nämligen en förödande effekt på många enskilda personer i det här landet. Eftersom jag själv väl känner till detta, vill jag säga att det är långt ifrån bra. Det kommer bara att medföra att många föremål försvinner ut ur landet och att den svarta marknaden blomstrar. Den blomstrar redan i dag alldeles fruktansvärt, och det tror jag inte att statsrådet vill. Det vill åtminstone inte jag. Vi är väl överens om detta?</textBlock>
  </contentBlock>
  <contentBlock page="0" id="i-4c85c540c35909c4">
    <textBlock id="i-9c0d82d471a0039c">Anf. 162 Statsrådet BO LUNDGREN (m):</textBlock>
  </contentBlock>
  <contentBlock page="0" id="i-963c963354967408">
    <textBlock id="i-b284dcff6553e040">Herr talman! Svarta och gråa marknader är aldrig riktigt bra, utan vi skall ha öppna marknader i</textBlock>
    <textBlock id="i-0177ea1ea1670180">Sverige. Detta är regeringens ambition, det är ganska självklart.</textBlock>
  </contentBlock>
  <contentBlock page="0" id="i-bb871def5229688f">
    <textBlock id="i-3e1c66311cc78c7e">Jag vill också påpeka att regeringen inte har lagt fram förslag som innebär att kapitalvinstbeskattningen av lösöre har justerats uppåt. Tvärtom kommer även den beskattningen att sänkas från 30 till 25 % om riksdagen godtar det förslag som regeringen har lagt fram.</textBlock>
  </contentBlock>
  <contentBlock page="0" id="i-83a2d84f55638da5">
    <textBlock id="i-2871dd41b02319b5">Anf. 163 PEHR LÖFGREEN (m):</textBlock>
  </contentBlock>
  <contentBlock page="0" id="i-6ef526c8506702db">
    <textBlock id="i-7271cc228b6b823f">Herr talman! Det låter väldigt bra, men det är dock en mycket obetydlig sak i detta sammanhang. Jag vill än en gång påpeka för statsrådet hur allvarlig denna fråga är. Jag hoppas att statsrådet har detta i minnet.</textBlock>
  </contentBlock>
  <contentBlock page="0" id="i-e0c2facee2da0375">
    <textBlock id="i-0321d70f71701f1f">Överläggningen var härmed avslutad.</textBlock>
  </contentBlock>
  <contentBlock page="0" id="i-1454c4a9ec8d166c"/>
  <contentBlock page="0" id="i-c7a38a93a360413f">
    <textBlock id="i-b754320c8bc005d8">25 § Svar på fråga  1991/92:217 om folkhälsoinstitutet</textBlock>
  </contentBlock>
  <contentBlock page="0" id="i-dc1f6a2b310f4735">
    <textBlock id="i-13add92e22be5317">Anf. 164 Socialminister BENGT</textBlock>
    <textBlock id="i-be5edc16cc5c6439">WESTERBERG (fp):</textBlock>
  </contentBlock>
  <contentBlock page="0" id="i-48f0c404f7205d48">
    <textBlock id="i-c18935b8a317244c">Herr talman! Margitta Edgren har frågat mig vilka överväganden jag avser att göra inför beslutet om lokalisering av folkhälsoinstitutet.</textBlock>
  </contentBlock>
  <contentBlock page="0" id="i-0d724594570a4ff5">
    <textBlock id="i-f5825830ca337a68">Det är många kommuner som till socialdepartementet framfört önskemål om och argument för att folkhälsoinstitutet skall förläggas till deras kommun. Eftersom organisationskommittén för institutet har i uppdrag att föreslå var detta skall lokaliseras har samtliga dessa handlingar överlämnats till kommittén, som underlag i dess arbete.</textBlock>
  </contentBlock>
  <contentBlock page="0" id="i-59d511ed414c7097">
    <textBlock id="i-0fefdf9860d62ee0">Enligt de tilläggsdirektiv som regeringen nyligen beslutat om skall kommittén överväga om samlokalisering av folkhälsoinstitutet med någon befintlig myndighet, organisation eller institution kan vara lämplig från verksamhetssynpunkt samt ekonomiskt och administrativt fördelaktigt.</textBlock>
  </contentBlock>
  <contentBlock page="0" id="i-0532861ffa10f340">
    <textBlock id="i-9e3d1402dc37a80d">Organisationskommittén behandlar frågan om lokalisering med hög prioritet. Enligt vad jag erfarit räknar den med att lägga fram förslag i detta avseende omkring årsskiftet. Jag kommer att avvakta kommitténs förslag innan jag gör någon egen bedömning i frågan.</textBlock>
  </contentBlock>
  <contentBlock page="0" id="i-9aa7cba0a3cf0b84">
    <textBlock id="i-24e0f2b653e3eca1">Anf. 165 MARGITTA EDGREN (fp):</textBlock>
  </contentBlock>
  <contentBlock page="0" id="i-9f61fd5168cef748">
    <textBlock id="i-5ea1901acbf42048">Herr talman! Tack för svaret, herr socialminister.</textBlock>
  </contentBlock>
  <contentBlock page="0" id="i-6f53522762e54dbe">
    <textBlock id="i-89c2ee92fb47d75f">Jag är mycket nöjd med att tilläggsdirektiven lämnades så snabbt, att organisationskommittén fick förlängd arbetstid och att man också fick tilläggsdirektiv i fråga om innehållet i folkhälsoinstitutet verksamhet. Om jag förstår svaret rätt ingick också i tilläggsdirektiven att man skulle snabba på med lokaliseringsbesluten. Har jag uppfattat det korrekt? Det är min första fråga.</textBlock>
  </contentBlock>
  <contentBlock page="0" id="i-8c059ef278dd7294">
    <textBlock id="i-715f46339a8b865b">För det andra vill jag veta vad samlokalisering med någon befintlig myndighet, organisation eller institution innebär. Innebär det t.ex. att folkhälsoinstitutet kan samlokaliseras med den institution för folkhälsoarbete som finns i Dalby, som är internationellt känd? Innebär det att det kan samlokaliseras med den enhet för socialmedicin som finns i Malmö, där man har professorer i socialmedicin, primärvård, geriatrik, hälsoekonomi, m.m. och som dessutom, tillsammans med Mayoklinikerna i Amerika, är den enda institution som bedriver riktigt långsiktiga epidemiologiska studier?</textBlock>
  </contentBlock>
  <contentBlock page="0" id="i-8e47f8d142b6897f">
    <textBlock id="i-9e808cf84f24776a">Jag är mycket nöjd om jag kan få svar på dessa två frågor, alltså en definition av samlokaliseringen.</textBlock>
  </contentBlock>
  <contentBlock page="0" id="i-0a1f22365754e983">
    <textBlock id="i-0e457d90a71f86bf">Anf. 166 Socialminister BENGT</textBlock>
    <textBlock id="i-0649ab075b6aa88b">WESTERBERG (fp):</textBlock>
  </contentBlock>
  <contentBlock page="0" id="i-2f2fdd3a98007e7e">
    <textBlock id="i-9c78625b6e5ba0fa">Herr talman! Svaret på den första frågan är att utredningen redan innan tilläggsdirektiven gavs nog hade för avsikt att lägga fram ett sådant förslag vid årsskiftet. Jag kan alltså inte säga att tillläggsdirektiven i sig har påskyndat avgörandet av lokaliseringsfrågan.</textBlock>
  </contentBlock>
  <contentBlock page="0" id="i-ccc44c78339eb537">
    <textBlock id="i-177fcb62b5660a2b">Beträffande den andra frågan har jag redan i mitt svar konstaterat att det finns en lång rad kommuner som har framfört vad de anser vara goda skäl för att folkhälsoinstitutet skall förläggas just till deras kommun. Det är fråga om Sundsvall, Karlstad,</textBlock>
    <textBlock id="i-29d4d163888684d6">Malmö och många många fler kommuner. Det är klart att alla dessa kommuner har pekat på skäl som de tycker talar för att folkhälsoinstitutet skall hamna just i den kommunen.</textBlock>
  </contentBlock>
  <contentBlock page="0" id="i-d70fb7b386d650be">
    <textBlock id="i-af41fb89f215f6a2">Det vi menar att organisationskommittén måste pröva när man tar ställning till lokaliseringsfrågan är vilka fördelar som finns just i samarbete med andra typer av institutioner och organisationer.</textBlock>
    <textBlock id="i-96475dcc37caa905">Detta måste naturligtvis ske med utgångspunkt i de arbetsuppgifter som folkhälsoinstitutet förutsätts få. Vi får väl nu avvakta några veckor till och se vad organisationskommittén kommer fram till. Det är väl inte heller alldeles säkert att sista ordet därmed är sagt.</textBlock>
  </contentBlock>
  <contentBlock page="0" id="i-cf8cb5c4c3e64e26">
    <textBlock id="i-61f7ec48f14ef546">Anf. 167 MARGITTA EDGREN (fp):</textBlock>
  </contentBlock>
  <contentBlock page="0" id="i-40bcb418e0e96539">
    <textBlock id="i-083665e91f9e7750">Herr talman! Jag är mycket medveten om att kreativa vetenskapliga miljöer aldrig kan tvingas fram med politiska beslut, och jag förstår att även socialministern är medveten om detta. Men om det redan finns en miljö där man bedriver denna typ av arbete, som långsiktigt gagnar folkhälsoarbetet och som redan är inne på att främja samarbete över sektorsgränser -- då bör väl detta arbete bidra till att den miljön används, och då bör väl denna forskning förstärkas genom detta folkhälsoinstitut?</textBlock>
    <textBlock id="i-bcf309c17b106ee3">Jag och flera med mig menar att dessa förutsättningar redan finns i Malmö.</textBlock>
  </contentBlock>
  <contentBlock page="0" id="i-46971a9f953693d9">
    <textBlock id="i-cc198d2df559fcde">Jag är emellertid nöjd med vad jag har fått veta, och jag är nöjd med att beslut skall fattas vid årsskiftet.</textBlock>
  </contentBlock>
  <contentBlock page="0" id="i-6258333d71ce76c4">
    <textBlock id="i-7cf8fa9413771e25">Överläggningen var härmed avslutad.</textBlock>
  </contentBlock>
  <contentBlock page="0" id="i-8cdcc0fe44cbd838">
    <textBlock id="i-0ae42921f0226374">26 § Svar på fråga  1991/92:229 om åtgärder för att skydda ytterligare älvstäckor</textBlock>
  </contentBlock>
  <contentBlock page="0" id="i-8207bdaba46bb57a">
    <textBlock id="i-2e60a6e74054e2cc">Anf. 168 Statsrådet GÖREL THURDIN (c):</textBlock>
  </contentBlock>
  <contentBlock page="0" id="i-a5c5905ac96176fc">
    <textBlock id="i-b62c6308064ea0a2">Herr talman! Siw Persson har med hänvisning till regeringsförklaringen frågat mig när regeringen avser att lägga fram en proposition om skydd av ytterligare älvsträckor enligt naturresurslagen.</textBlock>
  </contentBlock>
  <contentBlock page="0" id="i-92466dd69b1a5a3f">
    <textBlock id="i-56638ed8ea450bfc">Det är riktigt att det i regeringsförklaringen anges att fler värdefulla vattendrag skall skyddas i naturresurslagen.</textBlock>
  </contentBlock>
  <contentBlock page="0" id="i-99e2fc2c9735c0ba">
    <textBlock id="i-40b5777d1ffc634f">Regeringen avser att under våren för riksdagen lägga fram en proposition om skydd av ytterligare älvsträckor enligt naturresurslagen.</textBlock>
  </contentBlock>
  <contentBlock page="0" id="i-dbade00155fc3a62">
    <textBlock id="i-68be0b967f624874">Anf. 169 SIW PERSSON (fp):</textBlock>
  </contentBlock>
  <contentBlock page="0" id="i-d7190d73e1e8079a">
    <textBlock id="i-2eb0eb800ac285d4">Herr talman! Jag vill tacka statsrådet för svaret.</textBlock>
  </contentBlock>
  <contentBlock page="0" id="i-6689678d142cac5d">
    <textBlock id="i-833e4c978d3b7266">De få kvarvarande outbyggda älvar som vi har är unika även vid en internationell jämförelse. Även övriga orörda älvsträckor har ett mycket stort värde för naturvården. Vårt land har därför en mycket viktig uppgift i att bevara denna naturtyp, som faktiskt är mycket hotad.</textBlock>
  </contentBlock>
  <contentBlock page="0" id="i-2a041b51980d107f">
    <textBlock id="i-280d2b9cf2f9bcac">Det är av den anledningen av stor betydelse att regeringen undantar fler älvsträckor, ja faktiskt alla de fåtaliga älvsträckor som finns kvar orörda. Vi inom folkpartiet liberalerna har länge hävdat att älvutbyggnadsepoken är slut.</textBlock>
  </contentBlock>
  <contentBlock page="0" id="i-fa2f9aeef744eb4c">
    <textBlock id="i-2a72d5df46ff7118">Jag hoppas därför, fru statsråd, att regeringen nu kommer med sin proposition i så god tid under vårriksdagen att vi kan fatta beslut i frågan innan riksdagsåret är slut.</textBlock>
  </contentBlock>
  <contentBlock page="0" id="i-4331d665851d8027">
    <textBlock id="i-f315cd675b2887da">Anf. 170 Statsrådet GÖREL THURDIN (c):</textBlock>
  </contentBlock>
  <contentBlock page="0" id="i-5bd9670906b174a9">
    <textBlock id="i-aeeaaee362503fa0">Herr talman! Vi kommer att lägga fram förslaget så fort vi har det färdigt. Vi måste emellertid se över vilka beslut som tidigare har fattats när det gäller olika älvsträckor, så att vi inte så att säga lägger ett beslut ovanpå ett annat. Vi vill nämligen ha en god grund i fråga om alla de vattendrag som vi menar skall skyddas. Detta är alltså en av anledningarna till att vi inte har hunnit lägga fram förslaget nu före jul.</textBlock>
  </contentBlock>
  <contentBlock page="0" id="i-4bd5941b809f76de">
    <textBlock id="i-282c536c9c141326">Jag menar att det dessutom är viktigt att markera att det inte bara är älvsträckor uppe i den norra delen av Sverige som det kan vara mycket angeläget att undanta. Jag kommer att se till att även älvsträckor i övriga delen av Sverige utreds. Jag tror nämligen att det är väsentligt att vi över huvud taget undersöker var vi kan skapa andrum också för människor som bor i tätortsområden.</textBlock>
  </contentBlock>
  <contentBlock page="0" id="i-0f6ff3df7e4517af">
    <textBlock id="i-15f061387726010f">Anf. 171 SIW PERSSON (fp):</textBlock>
  </contentBlock>
  <contentBlock page="0" id="i-c2ad448352a28ae5">
    <textBlock id="i-2832c6c7209ac209">Herr talman! På den punkten är statsrådet och jag och mitt parti helt överens. Det är viktigt att vi inte bara talar om älvar och älvsträckor utan även om åar och vattendrag, som de kallas, söderöver. Det är mycket glädjande att t.ex. Emån i Småland nu är undantagen, och det finns som sagt även många andra -- både älvar och vattendrag -- som vi skall undanta.</textBlock>
  </contentBlock>
  <contentBlock page="0" id="i-eace2433837621f8">
    <textBlock id="i-45c5d0243acf86d0">Jag förstår att det tar tid att ta fram underlag till en proposition. Om jag får vara så ofin vill jag ge statsrådet ett tips: Titta gärna på folkpartiet liberalernas motioner och reservationer under många år! Där finns fina förslag till undantag enligt</textBlock>
    <textBlock id="i-b0330468a498d929">NRL.</textBlock>
  </contentBlock>
  <contentBlock page="0" id="i-b060c3ec2dae31c1">
    <textBlock id="i-7676405c65902f32">Anf. 172 Statsrådet GÖREL THURDIN (c):</textBlock>
  </contentBlock>
  <contentBlock page="0" id="i-dac7a15e9d87d9fb">
    <textBlock id="i-79ddb6c3aa92c06b">Herr talman! Senast i dag tittade jag på en lång lista över vilka älvsträckor som har räknats upp i olika motioner till riksdagen och i reservationer. Vi har alltså ögonen även på tidigare förslag. Jag tror nog att mitt parti, centern, och Siw Perssons parti, folkpartiet liberalerna, är överens om att det är oerhört viktigt att vi undantar fler älvsträckor och även värdefulla åar och vattendrag i södra Sverige.</textBlock>
  </contentBlock>
  <contentBlock page="0" id="i-56dc3f71bae9e245">
    <textBlock id="i-03f7ed696e1bec5f">Anf. 173 SIW PERSSON (fp):</textBlock>
  </contentBlock>
  <contentBlock page="0" id="i-8ac9a48c15ca45e8">
    <textBlock id="i-5cab6812ee562b58">Herr talman! Låt mig avsluta med att säga att jag hoppas att vi innan riksdagsåret är slut får se en lista på fler älvar som är skyddade enligt NRL. I så fall är jag nöjd.</textBlock>
  </contentBlock>
  <contentBlock page="0" id="i-9a7a919e2815e13b">
    <textBlock id="i-f4ee8ef85042b632">Anf. 174 Statsrådet GÖREL THURDIN (c):</textBlock>
  </contentBlock>
  <contentBlock page="0" id="i-5213b7e321f7a9be">
    <textBlock id="i-c587f77948a687f2">Herr talman! Det kommer en lista i samband med propositionen.</textBlock>
  </contentBlock>
  <contentBlock page="0" id="i-b2b737c96e079efb">
    <textBlock id="i-d174124b300a5c21">Överläggningen var härmed avslutad.</textBlock>
  </contentBlock>
  <contentBlock page="0" id="i-905a04b99cec4176">
    <textBlock id="i-646d91a6c1b87ec6">27 § Svar på fråga  1991/92:201 om närhetsprincipen i förlossningsvården</textBlock>
  </contentBlock>
  <contentBlock page="0" id="i-d345a3bcf3e24d76">
    <textBlock id="i-7524037a9b211f0c">Anf. 175 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-fbfcf307e3c8e255">
    <textBlock id="i-695f524910bbd358">Herr talman! Chatrine Pålsson har frågat mig om jag avser att vidta några åtgärder så att BB-</textBlock>
    <textBlock id="i-b001975ea1548e7f">verksamheten organiseras så att den möter patienternas önskemål om närhet.</textBlock>
  </contentBlock>
  <contentBlock page="0" id="i-a660a57ef4ece0c3">
    <textBlock id="i-032d002a6fb7ecfc">Vårdens organisation kräver att olika faktorer vägs mot varandra. Å ena sidan fordrar en god service närhet och lättillgänglighet. Å andra sidan fordras en viss omfattning av en verksamhet för att den medicinska säkerheten skall kunna upprätthållas.</textBlock>
    <textBlock id="i-7d5999708fe01fbf">Till detta kommer naturligtvis också ekonomiska aspekter. Avvägningar av detta slag ankommer på sjukvårdshuvudmännen. Jag anser att detta är en bra ordning och har inte för avsikt att vidta några förändringar i detta avseende. Lokala önskemål och förutsättningar i övrigt bör således enligt min mening även i framtiden vägas samman av resp.</textBlock>
    <textBlock id="i-e4181ca2f6157b0b">sjukvårdshuvudman som enligt hälso- och sjukvårdslagen skall erbjuda områdets befolkning en god hälso- och sjukvård.</textBlock>
  </contentBlock>
  <contentBlock page="0" id="i-c2f3fd2ebe578874">
    <textBlock id="i-189fd04d0cf3a211">Anf. 176 CHATRINE PÅLSSON (kds):</textBlock>
  </contentBlock>
  <contentBlock page="0" id="i-e5b5151d98a3dcb6">
    <textBlock id="i-e6b352207c748d71">Herr talman! Jag vill tacka statsrådet för svaret.</textBlock>
    <textBlock id="i-fc2699857a51d924">Anledningen till min fråga är att ett ökat behov uppstår nästan dagligen även när det gäller dessa frågor. Jag liksom statsrådet var glad att man i regeringsförklaringen talade om alternativ och mångfald. Jag känner behov av att lyfta fram även detta område, som trots allt under de senaste decennierna har blivit utsatt för ganska stor centralisering. För bara 20, 30 och 40 år sedan fanns det ett BB även på mindre orter.</textBlock>
  </contentBlock>
  <contentBlock page="0" id="i-9ff6c511e9d4fbf4">
    <textBlock id="i-31047d39da29c639">Jag vill rikta ytterligare en fråga till statsrådet.</textBlock>
    <textBlock id="i-19317ca0d6e7ab93">Tycker inte statsrådet att även detta är en del av den övriga hälso- och sjukvårdsverksamheten som kan finnas inom dessa olika alternativ?</textBlock>
  </contentBlock>
  <contentBlock page="0" id="i-44e5ccdc672cb26c">
    <textBlock id="i-835da670e21503ba">Anf. 177 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-7398d2de0680fdd4">
    <textBlock id="i-862f72955001cc50">Herr talman! Jag är inte riktigt säker på att jag uppfattade frågans innebörd. Om frågan handlade om huruvida förlossningsvård kan förekomma också inom alternativ verksamhet, så kan den förstås göra det. Det finns flera länder, t.ex.</textBlock>
    <textBlock id="i-f204032ab5d9aaa7">Holland, där man har en omfattande hemförlossning, men det är i och för sig inte en väg som vi har velat gå.</textBlock>
  </contentBlock>
  <contentBlock page="0" id="i-95c89705cd4299a7">
    <textBlock id="i-53b18ada8db5d3d4">Den senaste gången som man från socialstyrelsens sida penetrerade dessa frågor var i mitten av 80-</textBlock>
    <textBlock id="i-b3660324f223c556">talet i samband med att man gjorde ett försök att komma fram till nya allmänna råd. Där poängterade man både önskemålet om närhet och behovet av en viss bredd på verksamheten på klinikerna.</textBlock>
  </contentBlock>
  <contentBlock page="0" id="i-8e4523c0427b0f5b">
    <textBlock id="i-d2dc41f6ef2f3316">Anf. 178 CHATRINE PÅLSSON (kds):</textBlock>
  </contentBlock>
  <contentBlock page="0" id="i-f8caf38bf06e415b">
    <textBlock id="i-0125388eda880d45">Herr talman! När centraliseringen kom till stånd blev det en motreaktion. Då blev det mycket tal om hemförlossningar. Man kan då säga att det finns olika gränser, å ena sidan att vården skall vara högspecialiserad, och å andra sidan att de som skall föda skall vara hemma.</textBlock>
  </contentBlock>
  <contentBlock page="0" id="i-83b4efc5442b81bb">
    <textBlock id="i-c28cd8b8a6966f86">Kan man då inte säga att en förläggning av förlossnings- och BB-enheter till mindre orter innebär att man går halva vägen?</textBlock>
  </contentBlock>
  <contentBlock page="0" id="i-a00eb1df335d9f05">
    <textBlock id="i-ccd1983c0ab363f3">Anf. 179 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-eec99d6a24e95a64">
    <textBlock id="i-edcce77c654d6d50">Herr talman! Rent formellt är det som Chatrine</textBlock>
    <textBlock id="i-04ffc65686e09950">Pålsson hävdar förstås helt riktigt, nämligen att den lösning som hon önskar, åtminstone i</textBlock>
    <textBlock id="i-ab11abb5edebf09b">Oskarshamnsfallet, är något som ligger mitt emellan de två extremer som vi nu har talat om. Så långt är det riktigt.</textBlock>
  </contentBlock>
  <contentBlock page="0" id="i-bf771ab3b4b5e4e2">
    <textBlock id="i-1bf6fa1255cffb26">Huvudpoängen i mitt svar är emellertid att detta inte är en fråga för statsmakterna annat än när det gäller det som sker via socialstyrelsen för att upprätthålla medicinsk säkerhet. I övrigt har ju vi från riksdagens sida velat ha en ordning som innebär att sjukvårdshuvudmännen gör denna bedömning.</textBlock>
  </contentBlock>
  <contentBlock page="0" id="i-ba737cbae541e289">
    <textBlock id="i-b6f32d35d2ce98e1">Anf. 180 CHATRINE PÅLSSON (kds):</textBlock>
  </contentBlock>
  <contentBlock page="0" id="i-7726cf5b625167ef">
    <textBlock id="i-69ebc8a75f1329cf">Herr talman! Jag är naturligtvis glad att det är på detta sätt, eftersom det i övrig sjukvårdsverksamhet är subsidäritetsprincipen som man skall arbeta efter. Jag hoppas att vi i framtiden i större utsträckning skall kunna lyfta fram de mindre enheterna som jag tror är så oerhört bra för både föräldrar och hela familjen.</textBlock>
  </contentBlock>
  <contentBlock page="0" id="i-c896a29d908e20b8">
    <textBlock id="i-86a69e9cf5e6decf">Jag vill också påminna om att det finns fyra nivåer som socialstyrelsen accepterar, nämligen regionssjukvård, länssjukvård, landstingssjukhus utan barnklinik och kirurg-BB. Man har alltså gjort en del undersökningar om detta och sett att det medicinskt sett är lika säkert att föda barn på dessa mindre enheter.</textBlock>
  </contentBlock>
  <contentBlock page="0" id="i-5527c0e27368ac1d">
    <textBlock id="i-ff2ab6a9713ff629">Anf. 181 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-2856e3bad2981d17">
    <textBlock id="i-7a763e9bd895d1f4">Herr talman! Utan att vara polemisk vill jag peka på att subsidäritetsprincipen i detta sammanhang får anses innebära att besluten inte skall fattas av riksdagen.</textBlock>
  </contentBlock>
  <contentBlock page="0" id="i-7bc7ba02b6285cf4">
    <textBlock id="i-b2057f394fdc7f59">Anf. 182 CHATRINE PÅLSSON (kds):</textBlock>
  </contentBlock>
  <contentBlock page="0" id="i-47b5bf04e543dcfc">
    <textBlock id="i-f2580bbdc4104ff9">Herr talman! Tack för det!</textBlock>
  </contentBlock>
  <contentBlock page="0" id="i-f490144b48f8c1ce">
    <textBlock id="i-fe011d6e8b876ac7">Överläggningen var härmed avslutad.</textBlock>
  </contentBlock>
  <contentBlock page="0" id="i-05b2d4f2d2a55301">
    <textBlock id="i-430ca05c3cec19b7">28 § Svar på fråga  1991/92:202 om återanvändning av läkemedel</textBlock>
  </contentBlock>
  <contentBlock page="0" id="i-64e262fc2ce7659e">
    <textBlock id="i-f24af01a08709ea0">Anf. 183 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-1ee22720d55934c6">
    <textBlock id="i-a73966e9f30e8985">Herr talman! Margitta Edgren har frågat mig om jag ämnar ta initiativ till att utveckla ett system för återanvändning av obrutna förpackningar av läkemedel.</textBlock>
  </contentBlock>
  <contentBlock page="0" id="i-9b40b40fb694ab7f">
    <textBlock id="i-effdf26c54ec54aa">Frågan om hanteringen av läkemedel regleras i 14 §</textBlock>
    <textBlock id="i-02fd72591a94be28">läkemedelsförordningen (1962:701). Av denna paragraf framgår att läkemedel som inte längre är avsett att användas skall oskadliggöras enligt bestämmelser som meddelas av regeringen eller myndighet som regeringen bestämmer.</textBlock>
  </contentBlock>
  <contentBlock page="0" id="i-34f19640cdc459e0">
    <textBlock id="i-7619403209e7b98e">Ett arbete pågår från myndigheters och departements sida att på olika sätt minska mängden läkemedel som inte kommer till användning genom t.ex. information och regleringar av förpackningsstorlekar.</textBlock>
  </contentBlock>
  <contentBlock page="0" id="i-6b2ccc47ae0d6a2d">
    <textBlock id="i-39e0bbcec0d99590">Inom sjukvårdsinrättningar kan läkemedel återanvändas, om de varit under uppsikt av professionell personal.</textBlock>
  </contentBlock>
  <contentBlock page="0" id="i-e5b7d9eb026eb553">
    <textBlock id="i-546386e02c84124f">För att kunna återanvända läkemedel i övrigt måste följande beaktas. En läkemedelsförpackning, som använts i öppenvård och som lämnats in på ett apotek, kan t.ex. ha förvarats på ett sådant sätt att innehållet har påverkats. Även om risken är liten för att läkemedlet kan ha förvarats så att hållbarheten har förändrats kan man på flertalet förpackningar i dag inte se om de är obrutna. Detta innebär att man inte säkert vet om något annat lagts in i förpackningen. Enligt läkemedelsverket är det olämpligt att återanvända läkemedel för vilka ändamålsenligheten inte kan garanteras.</textBlock>
  </contentBlock>
  <contentBlock page="0" id="i-b81f9d2c99fd6192">
    <textBlock id="i-24b7d0e3d340dca0">Jag instämmer emellertid i att det vore värdefullt om problemet kunde lösas så att läkemedel inte slösas bort i onödan. Med anledning av Margitta</textBlock>
    <textBlock id="i-c86dce84ebbf8d72">Edgrens fråga kommer jag därför att särskilt uppmärksamma problemet i det pågående arbetet inom regeringskansliet med förslag till en ny läkemedelslag. En proposition om detta avses bli förelagd riksdagen under våren 1992.</textBlock>
  </contentBlock>
  <contentBlock page="0" id="i-e37f992d6027234b">
    <textBlock id="i-b0def603d3dfc279">Anf. 184 MARGITTA EDGREN (fp):</textBlock>
  </contentBlock>
  <contentBlock page="0" id="i-583e82ec2b95ccfe">
    <textBlock id="i-946dd869eecf2e79">Herr talman! Tack för svaret, som jag blev glad för, eftersom ministern i slutet av svaret ändå instämmer i att det är ett problem och att det vore värdefullt om det kunde lösas.</textBlock>
  </contentBlock>
  <contentBlock page="0" id="i-a3eb24a015e40436">
    <textBlock id="i-50562756805e6c17">Jag har talat med många människor med anledning av detta. Idén har jag fått på grund av att jag är vanlig medlem i Afghanistankommittén och läser deras tidskrifter och rapporter och därigenom får en klar bild av hur det ser ut i världen. Det finns mängder av människor som skulle vara oerhört lyckliga om de kunde få del av det som vi förstör.</textBlock>
    <textBlock id="i-3bd3a7281f10db9b">Och självfallet handlar det om obrutna förpackningar och läkemedel som fortfarande är kuranta. Det är inte tal om att lämna ''left overs''</textBlock>
    <textBlock id="i-62cb301e2f8406d9">till den fattiga världen.</textBlock>
  </contentBlock>
  <contentBlock page="0" id="i-6778da259084e929">
    <textBlock id="i-3c032121b9763107">Det finns i Sverige mycket få undersökningar av hur stort detta problem är. Det gjordes en i Jämtland</textBlock>
    <textBlock id="i-2fc6ae67b90976c8">1976 och någon annan 1974, och det har även gjorts ett examensarbete på farmaceutiska institutionen för några år sedan. Då har man kommit fram till att ungefär 2 % av de läkemedel som har lämnats ut kommer tillbaka. Och av dessa 2 % är det en viss del som uppfyller dessa krav och som naturligtvis skall kunna användas. Men ändå reser detta ytterligare en fråga som jag tycker är väl så viktig:</textBlock>
    <textBlock id="i-10b6dad51eeae195">Varför lämnar patienterna tillbaka läkemedel?</textBlock>
    <textBlock id="i-1e4379a3055e5e4e">Tyder inte detta på att det finns brister i tilliten och i kommunikationen mellan doktor och patient när en doktor gång på gång kan skriva ut mediciner som patienten lagrar hemma? Det är väl något som man också bör ta hänsyn till i detta sammanhang och som jag utgår från att Bo Könberg tar hänsyn till.</textBlock>
  </contentBlock>
  <contentBlock page="0" id="i-d4faf06a8590c314">
    <textBlock id="i-35602ae1de919785">Anf. 185 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-e2c5a470700854db">
    <textBlock id="i-220a4e3a60bcc4a7">Herr talman! Den mera övergripande fråga som</textBlock>
    <textBlock id="i-7a6be5a002a6d610">Margitta Edgren nu tar upp är förstås viktig. Vi vet att detta under lång tid har varit ett problem. Min bedömning är att det går åt rätt håll, dvs. att man i större utsträckning tar fram förpackningar i mindre storlekar och att våra läkare i större utsträckning skriver ut läkemedel i mindre förpackningar. Det rapporteras t.o.m. från en del av våra vårdcentraler att patienterna är missnöjda med att doktorn inte skriver ut tillräckligt med läkemedel. Det är litet grand en kulturell fråga, om jag vågar säga så, att många äldre människor upplever ett läkarbesök som en aning bortkastat om det inte resulterar i ett recept som en markering av att doktorn har tagit deras åkomma på allvar.</textBlock>
  </contentBlock>
  <contentBlock page="0" id="i-8e467ae1af476282">
    <textBlock id="i-c77806e1f846541a">Jag tycker emellertid att detta håller på att förändras. Och de rapporter som jag har fått bl.a.</textBlock>
    <textBlock id="i-89c976d491a3d75f">från det landsting där jag har varit verksam har visat att man har kunnat utveckla ett system som innebär att man skriver ut färre läkemedel.</textBlock>
    <textBlock id="i-1c953e131b31928e">Möjligen kan man spetsa till detta och säga att det kanske är bra att alla läkemedel som skrivs ut inte används. Men allra bäst är naturligtvis om bara det som behöver användas skrivs ut.</textBlock>
  </contentBlock>
  <contentBlock page="0" id="i-2a8db4586b18c4c2">
    <textBlock id="i-1d1ad440b96d7643">Anf. 186 MARGITTA EDGREN (fp):</textBlock>
  </contentBlock>
  <contentBlock page="0" id="i-1d1630c791b9094a">
    <textBlock id="i-4135df782cb37560">Herr talman! Det sista tror jag att jag kan instämma i efter mina två senaste somrar som avdelningsföreståndare på ett sjukhem. Därifrån har jag stora erfarenheter av hur man med vetenskap och beprövad erfarenhet bakom sig skriver ut väldigt litet läkemedel.</textBlock>
  </contentBlock>
  <contentBlock page="0" id="i-dda7aa4ebc712339">
    <textBlock id="i-7d86ff165a134328">Det är alltså bra att frågan tas upp i samband med detta, och jag är mycket tacksam för att Bo</textBlock>
    <textBlock id="i-0ba4c396b04034f3">Könberg för mig har visat att han tar denna fråga på allvar.</textBlock>
  </contentBlock>
  <contentBlock page="0" id="i-b7d0f89469657f3d">
    <textBlock id="i-a8c7fb62495f8f1c">Överläggningen var härmed avslutad.</textBlock>
  </contentBlock>
  <contentBlock page="0" id="i-40eb0c68fce7a286">
    <textBlock id="i-9aa3e0a945e6645f">29 § Svar på fråga  1991/92:234 om behörigheten för utländska tandläkare, m.m.</textBlock>
  </contentBlock>
  <contentBlock page="0" id="i-b523a2e70cb6d5b2">
    <textBlock id="i-737ece90a06a2904">Anf. 187 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-513b5ead9ca2681d">
    <textBlock id="i-55f79667a458efad">Herr talman! Gullan Lindblad har frågat utbildningsministern om han är beredd att företa en översyn vad gäller kraven på kompletterande utbildning för utländska tandläkare liksom för övriga yrken inom hälso- och sjukvården. Arbetet i regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-6e08f85e708554d0">
    <textBlock id="i-02fbb42cb10ff28e">Behörighet för personal med utländsk utbildning att utöva yrka inom hälso- och sjukvården, tandvården eller detaljhandeln med läkemedel regleras i den s.k. behörighetsförordningen</textBlock>
    <textBlock id="i-218e27b1a54e2389">(1984:545). Av denna framgår att kompetensbevis att utöva yrket i Sverige kan erhållas om den sökande dels har genomgått den kompletterande utbildningen och fullgjort den praktiska tjänstgöring som behövs för att hans kunskaper skall svara mot de svenska kraven, dels har för yrket nödvändiga kunskaper i svenska författningar, dels har för yrket behövliga kunskaper i svenska, danska eller norska språket.</textBlock>
  </contentBlock>
  <contentBlock page="0" id="i-83d35465c22835df">
    <textBlock id="i-eb4a34ec46464912">För tandläkare med legitimation från ett annat nordiskt land gäller inga krav på komplettering bortsett från kunskaper i svenska medicinalförfattningar.</textBlock>
  </contentBlock>
  <contentBlock page="0" id="i-5de17b6f1e6352e5">
    <textBlock id="i-a232ecdeed12e148">När det s.k. EES-avtalet träder i kraft den 1 januari</textBlock>
    <textBlock id="i-84ea2591a84882ef">1993 kommer tandläkare som är medborgare i och har utbildning från ett EES-land och som uppfyller de minimikrav som gäller inom EG i dag för tandläkares utbildning att ha rätt att utan komplettering vara verksamma inom sitt yrke i</textBlock>
    <textBlock id="i-61177e7f149774fe">Sverige.</textBlock>
  </contentBlock>
  <contentBlock page="0" id="i-5979b99fc7d4d5cc">
    <textBlock id="i-4e3521db8eac572c">Varje år ansöker 10--15 tandläkare med utomnordisk utbildning om att få kompetensbevis och därmed få utöva sitt yrke i Sverige. Merparten av dessa har en utbildning och yrkeserfarenhet från</textBlock>
    <textBlock id="i-6219fc8ff2d4cd86">Mellanöstern eller de forna öststaterna.</textBlock>
  </contentBlock>
  <contentBlock page="0" id="i-60a69dcacc74bab5">
    <textBlock id="i-491004201d3c84b7">Den sökande genomgår först ett prov i svenska språket. Är kunskaperna inte tillräckliga måste den sökande genomgå ytterligare språkutbildning.</textBlock>
    <textBlock id="i-63c7d948b3fbf7ca">Därefter görs ett omfattande kunskapsprov i odontologi. Med ledning av detta avgörs i varje individuellt fall vilken kompletterande utbildning och praktisk tjänstgöring som den sökande skall genomgå. Utbildningen planeras och genomförs av den odontologiska kliniken i Huddinge. För detta erhåller kliniken ett visst ekonomiskt bidrag från socialstyrelsen.</textBlock>
  </contentBlock>
  <contentBlock page="0" id="i-9968fc5b69976241">
    <textBlock id="i-519e5f88557d371e">Allmänt kan sägas att det i de nordiska tandläkarutbildningarna läggs mycket stor vikt vid tandvårdens förebyggande verksamhet. Denna är långt mycket mindre markerad i andra länder, varför de flesta tandläkare med utländsk utbildning behöver komplettera sin utbildning vad gäller bl.a.</textBlock>
    <textBlock id="i-6ab5e806f540ffdb">preventiv odontologi och samhällsodontologi liksom också röntgendiagnostik, som är av central betydelse i allmäntandläkarens verksamhet i</textBlock>
    <textBlock id="i-d76c1d5e30011d68">Sverige. Sammantaget innebär detta inte sällan, som Gullan Lindblad tar upp i sin fråga, att den kompletterande utbildningen m.m. kan ta upp till tre år vartill kommer AT-året.</textBlock>
  </contentBlock>
  <contentBlock page="0" id="i-bde737b7d378d0a5">
    <textBlock id="i-8c06838034a82f3f">Kunskapsprovet och den kompletterande utbildningen har utarbetats i nära samarbete mellan de odontologiska klinikerna och socialstyrelsen. Systemet bygger på att en individuell prövning görs av varje sökande.</textBlock>
  </contentBlock>
  <contentBlock page="0" id="i-41bbf87bb2f0a556">
    <textBlock id="i-303bce2dd5ec86ac">Det yttersta syftet med kunskapskontrollen och den kompletterande utbildningen är att garantera patientens säkerhet. Mot denna bakgrund anser jag inte nu att det finns anledning att göra en översyn vad gäller kraven på kompletterande utbildning för utländska tandläkare. Jag finner det dock mycket angeläget att den kompletterande utbildningen anpassas efter de enskildas behov så att de berörda så snabbt som möjligt kan komma ut i det svenska arbetslivet.</textBlock>
  </contentBlock>
  <contentBlock page="0" id="i-210b661167c6753f">
    <textBlock id="i-25764ff46f4d0975">Anf. 188 GULLAN LINDBLAD (m):</textBlock>
  </contentBlock>
  <contentBlock page="0" id="i-75984e219f643bfe">
    <textBlock id="i-7de0118ef30f9b87">Herr talman! Jag ber att få tacka statsrådet</textBlock>
    <textBlock id="i-1652b7fb37a3764b">Könberg för ett långt och utförligt svar. Att jag har tagit upp frågan beror på att vi i mitt utskott behandlar flykting- och invandrarfrågor. Och jag kommer då ofta i kontakt med frågor om vad vi egentligen gör för att de människor som ändå har en kvalificerad utbildning från ett annat land snabbt skall komma i arbete i det nya hemlandet.</textBlock>
  </contentBlock>
  <contentBlock page="0" id="i-bcfcf45e7548ed81">
    <textBlock id="i-768033c02cbd03bf">På den punkten finner jag att vi är helt överens om att detta är mycket viktigt. Och frågan är förvisso inte ny. Den har tagits upp av mig och andra interpellanter och frågeställare i denna kammare många gånger, men alltför litet har faktiskt hänt på detta område. Jag anser att en ny regering har alla möjligheter i världen att visa sina höga ambitioner när det gäller att se till att människor som invandrar till Sverige snabbt skall kunna acklimatisera sig i det nya landet.</textBlock>
  </contentBlock>
  <contentBlock page="0" id="i-3a4fedbbc375c31b">
    <textBlock id="i-421590fd41a18247">Det sägs i svaret att systemet bygger på en individuell prövning av varje sökande. Men det är en sanning med modifikation. Som jag ser det är systemet i dag alltför stelbent. Det skulle finnas möjligheter att behandla varje ärende mer individuellt. Och som statsrådet säger är det den odontologiska fakulteten vid Huddinge sjukhus som är expert på området. Där har man möjlighet att ta emot fler personer och att göra mer individuella bedömningar.</textBlock>
  </contentBlock>
  <contentBlock page="0" id="i-69f10ae54753470d">
    <textBlock id="i-0de2cbcbcc227c21">Jag skulle vilja ställa en följdfråga: Är statsrådet villig att släppa i väg litet pengar, vilket på sikt skulle löna sig mycket bra, eftersom detta kommer att leda till att människor kommer ut i arbetslivet i stället för att vara bidragstagare här i Sverige?</textBlock>
  </contentBlock>
  <contentBlock page="0" id="i-8412a1b8e943f40b"/>
  <contentBlock page="0" id="i-2fa6dfe365680ff8">
    <textBlock id="i-d547033b3e1a2243">Anf. 189 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-5f6e5ec5af9dd6a8">
    <textBlock id="i-f8d0741c10f8d167">Herr talman! Under denna höst och just denna vecka har regeringen ägnat betydande arbete åt att få ihop en budget för kommande budgetår. Med tanke på den ökande arbetslösheten och den ekonomiska utvecklingen i landet bör denna budget inte innehålla alltför stort underskott. I</textBlock>
    <textBlock id="i-86769fbfb762fe97">detta läge vill jag inte utlova några extra utgifter, även om jag förstår motiven bakom den fråga som</textBlock>
    <textBlock id="i-a0be52462e7a79c9">Gullan Lindblad nu har ställt.</textBlock>
  </contentBlock>
  <contentBlock page="0" id="i-9dbeffda6ee10d66">
    <textBlock id="i-047d57e1a4f16c28">Svaret är alltså att jag i dag inte är beredd att ge något besked.</textBlock>
  </contentBlock>
  <contentBlock page="0" id="i-4dea7829c6239f49">
    <textBlock id="i-08bb2ff8661f2066">Anf. 190 GULLAN LINDBLAD (m):</textBlock>
  </contentBlock>
  <contentBlock page="0" id="i-68372d6e9a00235d">
    <textBlock id="i-58c5649335176555">Herr talman! Jag har naturligtvis stor förståelse för att det inte är så lätt att i dag komma med konkreta löften inför ett nytt budgetförslag. Vi har ändå talat om dessa frågor i så många år i Sveriges riksdag och väldigt litet har faktiskt hänt, varför det skulle vara roligt om dessa människor, som inget hellre vill, också fick en ökad chans.</textBlock>
  </contentBlock>
  <contentBlock page="0" id="i-98e8d114ebab4f01">
    <textBlock id="i-06c1d0f4d4289741">Det skulle vara en fjäder i hatten för en ny regering.</textBlock>
    <textBlock id="i-153ed44b42cdf646">Men framför allt skulle det vara väldigt värdefullt för dessa människor -- en rent mänsklig aspekt i det hela -- att slippa att vänta i åratal, att slippa att gå en utbildning där de redan anser sig vara överkvalificerade.</textBlock>
  </contentBlock>
  <contentBlock page="0" id="i-72f8949407563efc">
    <textBlock id="i-4756ffa37d9f77e9">Anf. 191 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-2c4c6ece79b88129">
    <textBlock id="i-6927e608261ce1fd">Herr talman! Förutom det senaste inlägget har jag inte uppfattat Gullan Lindblad på det sättet att hon menar att vi avsevärt skulle kunna förkorta den här utbildningen, utan att det mera handlar om en eventuell prövning och att hon uppfattar den nuvarande prövningen som alltför litet individcentrerad. Är detta rätt uppfattat? Det kan vara bra att veta det när jag tar med mig hälsningen.</textBlock>
  </contentBlock>
  <contentBlock page="0" id="i-dcf72aa4e623cb75">
    <textBlock id="i-d80408882c81076f">Anf. 192 GULLAN LINDBLAD (m):</textBlock>
  </contentBlock>
  <contentBlock page="0" id="i-f068a049a64a840f">
    <textBlock id="i-0e0ad9a6dea30a8d">Herr talman! Jag tycker nog att den i dag kanske också är för lång i vissa fall. Vad jag menar är att den bör vara individcentrerad, att man gör en mer individuell prövning. Under någons överinseende skulle man t.ex. kunna låta dessa tandläkare så att säga kliniskt visa vad de duger till.</textBlock>
  </contentBlock>
  <contentBlock page="0" id="i-d4fd8c2e834cf0b2">
    <textBlock id="i-67e9c46fd3517ff2">Den möjligheten finns bl.a. på Huddinge sjukhus, odontologiska fakulteten. Jag har ett konkret exempel: En tandläkare med sexårig utbildning i ett</textBlock>
    <textBlock id="i-9c19006e3f1c43aa">Öststatsland och nio års specialpraktik skall nu gå tre år på tandläkarhögskola samt delta ett år i AT-</textBlock>
    <textBlock id="i-46a38ddf49231175">tjänstgöring. Denne tandläkare undrar vilket land han har kommit till. Jag tycker att han har rätt att undra, faktiskt.</textBlock>
  </contentBlock>
  <contentBlock page="0" id="i-121bf0084c6ba698">
    <textBlock id="i-ab0e14b392f52b19">Anf. 193 Statsrådet BO KÖNBERG (fp):</textBlock>
  </contentBlock>
  <contentBlock page="0" id="i-20cf46df095fd6d1">
    <textBlock id="i-5b3803b0a3bf86e9">Herr talman! Enligt de uppgifter som jag har inhämtat har vi en relativt individualiserad prövning -- ett önskemål som både Gullan Lindblad och jag har. I det exempel som här nämndes låter det som om det skulle bli väldigt mycken utbildning; det håller jag med om.</textBlock>
  </contentBlock>
  <contentBlock page="0" id="i-7b3e5fdb75dbe26b">
    <textBlock id="i-449890dbbf48d1db">Anf. 194 GULLAN LINDBLAD (m):</textBlock>
  </contentBlock>
  <contentBlock page="0" id="i-081b1c2a54ca606a">
    <textBlock id="i-236da662a005f1ae">Herr talman! Jag tror t.o.m. att det skulle bli billigare om man kortsiktigt anslog litet pengar. Om ett eller två år skulle de här människorna kanske vara ute i arbete i stället. Jag har också varit i kontakt med socialstyrelsen, där jag sitter i verksstyrelsen och där man delar min uppfattning att utbildningen borde individualiseras mer än i dag.</textBlock>
  </contentBlock>
  <contentBlock page="0" id="i-12bbf8c04fa12dc2">
    <textBlock id="i-808c348799dc278a">Jag ber återigen att statsrådet Bo Könberg går hem och läser på litet extra och därefter kommer med ett positivt förslag vad gäller tandläkarna, men uppmaningen gäller också delar av övrig medicinsk utbildning och vårdutbildning.</textBlock>
  </contentBlock>
  <contentBlock page="0" id="i-e382d220231ef8d0">
    <textBlock id="i-3113b635b0cd2d9b">Överläggningen var härmed avslutad.</textBlock>
  </contentBlock>
  <contentBlock page="0" id="i-f3ed3fb20c5974a5">
    <textBlock id="i-ad8ff5f3ef30ec97">30 § Svar på frågorna 1991/92:203, 215 och 230</textBlock>
    <textBlock id="i-70851130c59ba831">om miljömärkning</textBlock>
  </contentBlock>
  <contentBlock page="0" id="i-42938c8028e83df5">
    <textBlock id="i-7d647535c42bbbda">Anf. 195 Civilminister INGER DAVIDSON</textBlock>
    <textBlock id="i-33221e56aad36b95">(kds):</textBlock>
  </contentBlock>
  <contentBlock page="0" id="i-02d15ceb9a4b7fae">
    <textBlock id="i-bb54756537666004">Herr talman! Annika Åhnberg har frågat mig om jag avser att vidta åtgärder för att återupprätta förtroendet för arbetet med miljömärkning.</textBlock>
  </contentBlock>
  <contentBlock page="0" id="i-5cb95672a232c19b">
    <textBlock id="i-c26f05aca09a5174">Inga-Britt Johansson har frågat mig vilka åtgärder som jag har vidtagit mot bakgrund av den uppkomna situationen kring miljömärkningen och standardiseringskommissionens handläggning av teknisk rådgivning.</textBlock>
  </contentBlock>
  <contentBlock page="0" id="i-c4c0df2a56a9b007">
    <textBlock id="i-b342c34e0cbac930">Bakgrunden till båda dessa frågor är att det i medierna har förekommit uppgifter om att</textBlock>
    <textBlock id="i-0746bd29f7c09c6d">Standardiseringskommissionen i Sverige (SIS) efter påtryckningar från näringslivet och utan att höra miljömärkningsstyrelsen skulle ha avskedat en teknisk sekreterare.</textBlock>
  </contentBlock>
  <contentBlock page="0" id="i-f7445ab64c3997ea">
    <textBlock id="i-9adc90694de3c7df">Lennart Daléus har frågat mig om regeringen avser att ge miljömärkningsstyrelsen förutsättningar att bedriva ett effektivt och framgångsrikt miljöarbete.</textBlock>
  </contentBlock>
  <contentBlock page="0" id="i-9797bc87e6063d60">
    <textBlock id="i-b9adfb33b234572e">Jag besvarar alla tre frågorna i ett sammanhang.</textBlock>
  </contentBlock>
  <contentBlock page="0" id="i-8c0e5615e9472abe">
    <textBlock id="i-350b1248144ff34b">Den nordiska miljömärkning som för närvarande byggs upp sköts i Sverige av SIS och handhas där av en särskild miljömärkningsstyrelse. Ordningen kom till år 1989 genom ett avtal mellan civildepartementet och SIS. Där fastställdes bl.a.</textBlock>
    <textBlock id="i-9b197ed81e82ea6d">vilka kvalitetskrav som skall gälla för verksamheten samt vilka parter som skulle vara företrädda i styrelsen. Verksamheten bedrivs självständigt inom dessa ramar. Staten stöttar verksamheten ekonomiskt.</textBlock>
  </contentBlock>
  <contentBlock page="0" id="i-c96e1e3c8059e6f8">
    <textBlock id="i-31e7c54e32e7a9e1">Om miljömärkningen skall bli framgångsrik, måste arbetet bedrivas på ett sådant sätt att det inger förtroende. Det har också varit ansatsen hittills.</textBlock>
    <textBlock id="i-e6457ebc6020e397">Arbetet med att utarbeta kriterierna har drivits med en hög ambitionsnivå.</textBlock>
  </contentBlock>
  <contentBlock page="0" id="i-3ea16b81ddbbac02">
    <textBlock id="i-a3cffba90cb8401b">Jag håller med om att de uppgifter som har förekommit om hur den tekniske sekreteraren skulle ha behandlats skadar miljömärkningsarbetet. Jag beklagar det som inträffat.</textBlock>
  </contentBlock>
  <contentBlock page="0" id="i-c55fbb9919d17887">
    <textBlock id="i-8b610fc1e689099f">Det är inte min uppgift att ge anvisningar om hur ett enskilt ärende skall lösas. Det är i första hand miljömärkningsstyrelsen och SIS som måste reda ut de problem som har uppstått.</textBlock>
    <textBlock id="i-e0691a06d736788f">Miljömärkningsstyrelsen uttalade vid ett extra styrelsesammanträde i går kväll sitt fulla förtroende för de tekniska sekreterarnas arbete inom miljömärkningen.</textBlock>
  </contentBlock>
  <contentBlock page="0" id="i-fb9f217be504864c">
    <textBlock id="i-d6b5fbab32f3f1ce">Jag kommer att inom ramen för statsmakternas åtagande och det avtal som gäller verka för en effektiv och framgångsrik miljömärkning.</textBlock>
  </contentBlock>
  <contentBlock page="0" id="i-762d9b5a54d15f1a">
    <textBlock id="i-33153cdd30ed6b27">Anf. 196 ANNIKA ÅHNBERG (v):</textBlock>
  </contentBlock>
  <contentBlock page="0" id="i-3f94129b51b71db7">
    <textBlock id="i-dcb9284c313a0a6f">Herr talman! Jag tackar för svaret på frågan.</textBlock>
    <textBlock id="i-eb36c7a92411c035">Svaret är dock ganska tvehågset och undfallande, tycker jag, vilket stämmer väl överens med den nya regeringens attityd till de mäktiga intressen som det handlar om här, nämligen Grossistförbundet och</textBlock>
    <textBlock id="i-5d51781a0444a4d9">Industriförbundet. Det är icke desto mindre beklagligt.</textBlock>
  </contentBlock>
  <contentBlock page="0" id="i-3add56a37c37066d">
    <textBlock id="i-4500627d021e1cdf">Det är visserligen sant att regeringen inte skall lägga sig i enskilda förvaltningsärenden eller ärenden av den här typen. Men här handlar det faktiskt om viktiga grundläggande principiella frågor. Miljömärkningsarbetet är framsprunget ur politiska initiativ i de nordiska länderna och är till för att hävda miljöaspekterna i handeln samt understödja konsumenternas möjligheter att göra väl avvägda val mellan olika produkter.</textBlock>
  </contentBlock>
  <contentBlock page="0" id="i-771ac0e600268341">
    <textBlock id="i-1f3b034be7d6dd44">Konsumenternas förtroende för detta arbete skadas allvarligt när några av ledamöterna i miljömärkningsstyrelsen beter sig på det här sättet.</textBlock>
    <textBlock id="i-58506152763d222e">Det som skadar är inte att uppgifterna kommer fram, som jag tyckte att ministern sade i sitt svar, utan det som skadar är att Grossistförbundet och</textBlock>
    <textBlock id="i-2dadd5176d6e7978">Industriförbundet har betett sig på det här sättet.</textBlock>
  </contentBlock>
  <contentBlock page="0" id="i-5d794a6919635a1a">
    <textBlock id="i-29caf524ecabd9e9">Man anser tydligen att det skulle vara oseriöst om en expert verkar för miljöintresset i samarbete med miljörörelsens organisationer. Jag menar att det förhåller sig precis tvärtom. Det är naturligtvis vällovligt att miljörörelsen använder sig av expertis och goda kunskaper i sitt arbete när det gäller det här området.</textBlock>
  </contentBlock>
  <contentBlock page="0" id="i-1a10c432c6c02908">
    <textBlock id="i-f18764c2535c670a">Jag tycker att det skulle vara på sin plats med ett mer principiellt ställningstagande från regeringens sida, som visar att man värnar om experters möjlighet att ställa sina kunskaper till förfogande för olika intressen i samhället. Vissa intressen i samhället skall inte kunna ha monopol på eller kunna lägga hämsko på människors möjligheter att arbeta aktivt.</textBlock>
  </contentBlock>
  <contentBlock page="0" id="i-4e79bb3cde06c1c3">
    <textBlock id="i-b99f81ed12f91aa6">Anf. 197 INGA-BRITT JOHANSSON (s):</textBlock>
  </contentBlock>
  <contentBlock page="0" id="i-398bbfa0833e5712">
    <textBlock id="i-732effaebc5791fc">Herr talman! Också jag ber att få tacka för svaret.</textBlock>
    <textBlock id="i-a2e6796f8be62d5d">Jag kan egentligen instämma i allt som Annika</textBlock>
    <textBlock id="i-61e9be5d527dcad7">Åhnberg har sagt. Jag skall inte upprepa det.</textBlock>
  </contentBlock>
  <contentBlock page="0" id="i-60ff7bc0e947f72a">
    <textBlock id="i-1e5f80756401d3bf">Vad innebär ''verka'', statsrådet? Statsrådet sade:</textBlock>
    <textBlock id="i-62986527ffc7b7d7">''Jag kommer att inom ramen för statsmakternas åtagande och det avtal som gäller verka för en effektiv och framgångsrik miljömärkning.'' Jag frågade vilka åtgärder man tänkte vidta, men det fick vi inget svar på.</textBlock>
  </contentBlock>
  <contentBlock page="0" id="i-ce6be371f6ca444a">
    <textBlock id="i-be3ce20ac48940f6">Det här är bara en av flera händelser, som allvarligt skadar den här frågan. Vi hade i Karlstad</textBlock>
    <textBlock id="i-ef1082f674d1aeed">Värmlands svarta lista som stoppades av kemiföretagen. Vi hade i Göteborg miljökatalogen som anmäldes. Det var också kemiföretagens verk.</textBlock>
    <textBlock id="i-f3819df460e03c01">Jag vet att finpapperstillverkarna har ett slags kartell mot denna märkning. Detsamma gäller även batteritillverkarna.Tvättmedelsföretagen vägrar att ge underlag för miljömärkning. Det hjälper inte att man får fram fina kriterier, om företagen sedan inte söker tillstånd för märkning.</textBlock>
  </contentBlock>
  <contentBlock page="0" id="i-9c12a28f3806506a">
    <textBlock id="i-d43c9f883ea68155">Jag vill fråga statsrådet om statsrådet är beredd att ta upp en diskussion med berörda branscher för att få dem att förstå att vi faktiskt menar allvar med kraven på miljömärkning -- Sveriges konsumenter kräver det nämligen -- och för att förmå dem att ansöka om märkning för att bättre komma i gång.</textBlock>
  </contentBlock>
  <contentBlock page="0" id="i-b048188ac361d130">
    <textBlock id="i-734d85d89dc0cac7">Anf. 198 LENNART DALÉUS (c):</textBlock>
  </contentBlock>
  <contentBlock page="0" id="i-9192001c01d19ee9">
    <textBlock id="i-1129a4fad8620e06">Herr talman! Även jag får tacka statsrådet för svaret.</textBlock>
  </contentBlock>
  <contentBlock page="0" id="i-e2b47e57ce613bf5">
    <textBlock id="i-6bc79998f78ff171">När det gäller miljömärkning tror jag att det finns två bekymmer. Det ena är att det blir kostsamt för de mindre företag som är med i denna verksamhet, eftersom de antagligen ganska mangrant kommer att sluta upp i miljömärkningen. Det kommer att innebära en stor belastning på dem. Man måste på något sätt hitta ett system där man får hela handeln och hela näringslivet att vara med om att betala miljömärkningen. De förutsättningarna finns inte med dagens direktiv och arbetssätt.</textBlock>
  </contentBlock>
  <contentBlock page="0" id="i-9f81aafa2d920d50">
    <textBlock id="i-a44d1af175d15627">Det andra bekymret är att några uppenbarligen är tveksamma och inte helhjärtat vill vara med i detta arbete. Dit hör industrirepresentanterna. Jag tror att det även efter styrelsemötet i går kväll råder viss tveksamhet just beträffande det helhjärtade i</textBlock>
    <textBlock id="i-8047d405b29859e9">Grossistförbundets och Industriförbundets agerande. Men också regeringen har möjligheter att agera. Regeringen har ju genom detta avtal varit med om att tala om vilka representanter som skall vara med i miljömärkningsstyrelsen. Det bör man rimligen kunna ompröva. Om industrirepresentanterna går tillbaka till miljömärkningsstyrelsen och vidhåller att de är tveksamma till det sätt på vilket arbetet bedrivs, måste regeringen rimligen kunna ifrågasätta deras närvaro i styrelsen.</textBlock>
  </contentBlock>
  <contentBlock page="0" id="i-a08a0511887c770a">
    <textBlock id="i-1ccad8eb2397c391">Ett problem är också det rent ekonomiska. Hos statsrådet ligger en ansökan från miljömärkningsstyrelsen och SIS för kommande budgetår på 6,9 milj.kr. Det är ju rimligt att man vid behandlingen av detta anslagsäskande även föreskriver att detta arbete skall bedrivas på ett sätt som bättre stämmer överens med det som statsrådet här helt korrekt har redovisat såsom en god inställning till frågan.</textBlock>
  </contentBlock>
  <contentBlock page="0" id="i-93c8aefbb83ef8d2">
    <textBlock id="i-c6ca2c92e0f33947">Anf. 199 Civilminister INGER DAVIDSON</textBlock>
    <textBlock id="i-d6eaacfdb47a5e08">(kds):</textBlock>
  </contentBlock>
  <contentBlock page="0" id="i-be1d979044dae2f9">
    <textBlock id="i-60cb8541fe0bc9fa">Herr talman! Jag måste vidhålla att det ändå inte är min uppgift att ge anvisningar om hur enskilda frågor skall lösas i detta fall. Nu har denna fråga också hamnat i en delvis ny dager. Det har hänt en del saker sedan era frågor ställdes. Från SIS har det gått ut ett pressmedelande, vari konstateras att frågan inte har hanterats särskilt bra.</textBlock>
    <textBlock id="i-a4b806bcdbaa0ffa">Miljömärkningsstyrelsen hade, som jag sade, ett extra sammanträde i går kväll, där man uttryckte sitt fulla förtroende för de tekniska sekreterarna.</textBlock>
    <textBlock id="i-b02d065b17452afc">På detta sammanträde konstaterade man även att det inte finns några klara regler för de tekniska sekreterarnas arbete i expertgrupperna och för de krav som i övrigt kan ställas på dem. Därför beslöt styrelsen att utarbeta sådana regler. Jag hoppas att arbetet nu skall kunna inriktas på det som är det verkliga syftet, nämligen miljömärkningen. Jag är helt överens med er tre om att det är ett otroligt viktigt arbete.</textBlock>
  </contentBlock>
  <contentBlock page="0" id="i-3a909c7b08e303f6">
    <textBlock id="i-dc9ae2768090ba33">Inga-Britt Johansson frågade på vilket sätt jag kan verka för detta. Jag kan verka inom Nordiska ministerrådet. Detta är ju ett gemensamt åtagande för de nordiska länderna. Jag kan naturligtvis föra en dialog med alla parter som ingår i systemet om hur arbetet går. Jag kan även ta initiativ till att avtalet utformas på ett annat sätt, om det visar sig att så behövs. Jag kan också gå in på det ekonomiska stöd som Lennart Daléus efterlyste.</textBlock>
    <textBlock id="i-59b1880ae8234a54">Det kommer jag även att göra i samband med budgetpropositionen. De är viktigt att båda parter är representerade, om det skall skapas ett ömsesidigt förtroende i detta arbete. Precis som ni sade skall industrin sedan köpa in märkningen. Det bygger på ett ömsesidigt förtroende från båda parter.</textBlock>
  </contentBlock>
  <contentBlock page="0" id="i-2a658d6e9664ebef">
    <textBlock id="i-4baa8268cec9b126">Anf. 200 ANNIKA ÅHNBERG (v):</textBlock>
  </contentBlock>
  <contentBlock page="0" id="i-09afd857e8dd8f27">
    <textBlock id="i-ba8c8e1c315a09cf">Herr talman! När representanterna för</textBlock>
    <textBlock id="i-7deb4fee368af566">Industriförbundet och Grossistförbundet till VD-n för standardiseringskommissionen skriver ett brev -- jag har läst det -- som är fyllt med osakliga påståenden om experternas arbete, och när denne</textBlock>
    <textBlock id="i-db769255864274fb">VD glatt och villigt springer förbundens ärenden utan att ta reda på vad som är fakta, skadas verkligen förtroendet för arbetet -- och för standardiseringskommissionen över huvud taget, skulle jag vilja säga. Även om det inte är regeringen uppgift att gå in i enskilda ärenden, förtjänar det ändå påpekas att detta är ett beteende som verkligen är klandervärt. Så här får man inte bete sig i ett demokratiskt samhälle över huvud taget.</textBlock>
    <textBlock id="i-a55d9b39af4267b3">Jag tycker att det är skandalöst att dessa intresserepresentanter har betett sig så här och att denne VD så glatt har sprungit deras ärenden.</textBlock>
  </contentBlock>
  <contentBlock page="0" id="i-330afbdbf355ad7a">
    <textBlock id="i-061934d1ea4f2709">Civilministern nämnde en lång rad saker som hon kan göra för att försöka återupprätta förtroendet för detta arbete. Men det var inte något definitivt</textBlock>
    <textBlock id="i-9de1c0660c06a6c3">''jag kommer att'', utan det var en rad exempel på vad civilministern kan komma att göra. Jag skulle gärna vilja ha ett mer bestämt uttalande om att civilministern nu omedelbart skall göra alla dessa saker, ta upp denna oerhört viktiga dialog med de olika intressena och se till att arbetet tar fart så att problemen löses.</textBlock>
  </contentBlock>
  <contentBlock page="0" id="i-ecafdbb0176a36b8">
    <textBlock id="i-bdcc03f9060f0f48">Anf. 201 INGA-BRITT JOHANSSON (s):</textBlock>
  </contentBlock>
  <contentBlock page="0" id="i-71e2d02f90354614">
    <textBlock id="i-1a523500ed9a41a3">Herr talman! Inte heller jag fick något svar på min fråga om civilministern var beredd att ta upp en diskussion med dem som nu tydligen saboterar jobbet. Mig veterligt är Sverige det enda land bland de länder som har börjat med miljömärkning och jobbar med miljömärkning där det går så trögt.</textBlock>
    <textBlock id="i-e8a069c82aeee725">Man kommer inte in med varor som man ansöker om miljömärkning på.</textBlock>
  </contentBlock>
  <contentBlock page="0" id="i-d3476319b1050106">
    <textBlock id="i-be3a0a597948cae9">Civilministern visar nästan ett ointresse för frågan.</textBlock>
    <textBlock id="i-009c0f7f31955dc6">Det är faktiskt en kontrast till vad miljöminister</textBlock>
    <textBlock id="i-9ca41799afb06b1c">Olof Johansson för ett par veckor sedan sade i ett pressmeddelande, där han framhöll att detta arbete måste intensifieras. Han talade även om att han fann de försök illavarslande som producentsidan har gjort under senare tid att tysta olika miljöinformationsinsatser. Bl.a. knäppte han t.o.m. JO på näsan.</textBlock>
  </contentBlock>
  <contentBlock page="0" id="i-1e894b9f5a1eb955">
    <textBlock id="i-c45767c7c832bb1a">Civilministern, som är ansvarig för dessa frågor, bör visa litet kurage och tala om för SIS att man inte springer den ena partens ärenden på detta sätt. Hon bör även snacka med de berörda branscherna -- det är ingen ovanlighet att regeringen för en dialog med berörda parter på det sättet -- och försöka förmå dem att lämna in sina produkter för miljömärkning.</textBlock>
    <textBlock id="i-eb619c9e2909a8ac">Annars kommer det ändå inte att bli någon fart på arbetet, oavsett hur mycket vi talar om det i</textBlock>
    <textBlock id="i-83c50c55eb4ba109">Nordiska rådet.</textBlock>
  </contentBlock>
  <contentBlock page="0" id="i-6bb80ea02dac5742">
    <textBlock id="i-ad9fce188d322021">Anf. 202 LENNART DALÉUS (c):</textBlock>
  </contentBlock>
  <contentBlock page="0" id="i-e144b10c1eda7403">
    <textBlock id="i-d056d6dd92da0bdf">Herr talman! Jag har stor förståelse för att det för statsrådet Davidson, som har fått detta ärende i knäet och som inte är delaktig i upprinnelsen till miljömärkningsarbetet, är besvärligt att ta ställning till alla frågor på en gång. Men det finns nog skäl för regeringen att visa musklerna ordentligt i detta ärende, bl.a. då genom att diskutera sammansättningen av miljömärkningsstyrelsen och ha synpunkter i samband med att man fastställer miljömärkningsstyrelsens ekonomi.</textBlock>
  </contentBlock>
  <contentBlock page="0" id="i-72f5f14fb1a0167b">
    <textBlock id="i-04c87945b9749df6">Hur miljömärkningsarbete skall utformas är en viktig och känslig fråga. Många är till skillnad från industrirepresentanterna helhjärtat och seriöst engagerade i miljömärkningsarbetet. Det kan finnas en risk för att man kör fast och överger den s.k. svanmärkningen och engagemanget i den och i stället koncentrerar sig på andra märkningsvägar, som man tycker är mera framgångsrika. Det vore ärligt talat en olycklig utveckling, som statsrådet bör medverka till att förhindra.</textBlock>
  </contentBlock>
  <contentBlock page="0" id="i-368ff951b48111cd">
    <textBlock id="i-d5319fcb316b858b">Anf. 203 Civilminister INGER DAVISSON</textBlock>
    <textBlock id="i-d35791a916216494">(kds):</textBlock>
  </contentBlock>
  <contentBlock page="0" id="i-e62fcf2255706bca">
    <textBlock id="i-9718c5c9e6b85c7a">Herr talman! När det gäller SIS hantering av ärendet har jag talat om att SIS har gått ut med ett pressmeddelande, vari man säger att ärendet har hanterats olyckligt. Det håller jag med om. Jag kanske uttryckte mig litet olyckligt, men jag för alltså redan en dialog med berörda parter.</textBlock>
  </contentBlock>
  <contentBlock page="0" id="i-e4a8048ab749f7f8">
    <textBlock id="i-88465095f6dc04c9">Inkörningsperioden i detta arbete, som alltså påbörjades 1989, har varit lång och svår enligt samtliga ledamöter i styrelsen. En massa olika problem som man inte hade räknat med har dykt upp. Det tar mycket längre tid än man trodde att utarbeta kriterierna. Samstämmiga uppgifter tyder emellertid på att det nu har lossnat. 1991 har varit ett bra år för miljömärkningen. Man räknar med att man under nästa år skall få ut flera färdiga kriterier, som man kan börja sätta miljömärkning på.</textBlock>
  </contentBlock>
  <contentBlock page="0" id="i-5ec29ec7bf355105">
    <textBlock id="i-6b15a1122b3d5e69">Jag vet inte hur andra bedömer det, men jag tycker inte att jag har visat något ointresse i denna fråga.</textBlock>
    <textBlock id="i-13a5d887b7bfc9f9">Jag är själv såsom konsument starkt berörd av den.</textBlock>
    <textBlock id="i-719cde36bf9a7377">Jag har länge efterlyst att man såsom konsument, när man går ut och handlar, skall kunna välja de minst miljöbelastande produkterna. Jag är mycket intresserad av att detta arbete skall snabbas upp.</textBlock>
  </contentBlock>
  <contentBlock page="0" id="i-41267e67c1eb32f1"/>
  <contentBlock page="0" id="i-9b32db5ae854a559">
    <textBlock id="i-a08c9250c44746ac">Anf. 204 ANNIKA ÅHNBERG (v):</textBlock>
  </contentBlock>
  <contentBlock page="0" id="i-a87d415ccd28c292">
    <textBlock id="i-c6f646c465b1eeaa">Herr talman! Det är riktigt att detta arbete har varit problematiskt. Fastän det har pågått en förhållandevis lång tid har vi inte märkt så mycket av det utåt. Tyvärr är det så att det mycket beklagliga som har inträffat, att de mäktiga intresserepresentanterna i miljömärkningsstyrelsen har försökt brännmärka en av experterna, i stort sett är det första som får offentlighet från styrelsens arbete. Det är oerhört beklagligt, och det kommer att försvåra upprättandet av detta arbete.</textBlock>
  </contentBlock>
  <contentBlock page="0" id="i-ef55feeab68bd1b7">
    <textBlock id="i-2039d6f9c24b8447">Sedan finns det en rad andra problem. Det är ett mycket svårt och grannlaga arbete att försöka göra avvägningen. Knappcellsbatteierrna nämndes. Det hjälper inte så mycket att svanmärka dem, när de inte är utbytbara sinsemellan, utan används för olika ändamål. Det är naturligtvis ett problem. Då fyller miljömärkningen inte någon större funktion.</textBlock>
  </contentBlock>
  <contentBlock page="0" id="i-de90c698a3045319">
    <textBlock id="i-85ddc552332ddb82">Jag tror ändå att det skulle vara angeläget att man tog ett starkt och nytt politiskt initiativ, nu när arbetet går så sakta och det som händer ger fel signaler till konsumenterna, för att försöka att åter styra in arbetet på de vägar som är bra. Det är viktigt för konsumenterna att få detta stöd för sitt miljöhandlande.</textBlock>
  </contentBlock>
  <contentBlock page="0" id="i-2c5e725be2ac0236">
    <textBlock id="i-90333033fa92d7ff">Anf. 205 INGA-BRITT JOHANSSON (s):</textBlock>
  </contentBlock>
  <contentBlock page="0" id="i-6b5ca53b0ffc6833">
    <textBlock id="i-c832950d4ef8f514">Herr talman! Det hjälper inte att få fram kriterier om sedan några varor inte blir märkta. Låt mig ta exemplet med tvättmedel -- det var ju märkning av tvättmedel som utlöste bråket om Ulf Karlström.</textBlock>
    <textBlock id="i-101d0fa94198e7d3">Experterna i miljömärkningsstyrelsen klagade över att företag vägrar att ge ifrån sig tillräckligt underlag för att man skall kunna använda de kriterier för märkning som man har tagit fram.</textBlock>
    <textBlock id="i-4745c1aa0f047c51">Dessa frågor behöver civilministern också diskutera med branscherna, så att de kriterier som är klara kan börja användas.</textBlock>
  </contentBlock>
  <contentBlock page="0" id="i-a2a0f22b78eae1bd">
    <textBlock id="i-08bf8120c5b41eba">Det här är viktigt för konsumenterna. Vi har sett reaktioner både i Karlstad och Göteborg, som visar hur viktigt det är att konsumenterna får den hjälp som de vill ha för att välja de mest miljövänliga varorna. Om vi kan få fart på detta system och få till stånd en enhetlig märkning så är det alldeles utmärkt, som Lennart Daléus sade. Annars finns det en risk att konsumenterna helt och hållet tappar förtroendet.</textBlock>
  </contentBlock>
  <contentBlock page="0" id="i-5915eea9043016b8">
    <textBlock id="i-bca685b83857148b">Anf. 206 Civilminister INGER DAVIDSON</textBlock>
    <textBlock id="i-7e679e9c04a5b72f">(kds):</textBlock>
  </contentBlock>
  <contentBlock page="0" id="i-21fe3b5701f5373b">
    <textBlock id="i-b2ce03291fc6a1b4">Herr talman! Jag håller fullståndigt med om att det är viktigt att förtroendet för miljömärkningen bibehålls. Jag tycker att det är mycket olyckligt att sådana här saker publiceras. Jag tror att de förstärks ytterligare när man går ut och talar om häxprocesser osv. Därför är det viktigt att nu fortsätta dialogen med parterna.</textBlock>
  </contentBlock>
  <contentBlock page="0" id="i-41d8ec607d711047">
    <textBlock id="i-445ddbadce381305">Inga-Britt Johanson hade en viktig poäng. Hon sade att det inte hjälper med kriterier om man sedan inte använder miljömärkningen. Därför måste ett förtroende finnas mellan parterna. Min uppgift måste bli att upprätta förtroendet mellan parterna, så att man också kommer att använda sig av denna miljömärkning, svanen.</textBlock>
  </contentBlock>
  <contentBlock page="0" id="i-6780379d39b10974">
    <textBlock id="i-253ea1e034b28eda">Det är svåra avvägningar som måste göras i detta miljömärkningsarbete. De som arbetar med frågorna måste inte bara ha stor yrkesskicklighet utan också uppfylla stränga yrkesetiska krav. Jag utgår från att de människor som arbetar med detta uppfyller dessa krav.</textBlock>
  </contentBlock>
  <contentBlock page="0" id="i-bafde77ea8ff1361">
    <textBlock id="i-9453dfa52c29c2dd">Jag fortsätter dialogen. Om styrelsen t.ex. skulle vilja ha in miljövetenskaplig expertis, är jag beredd att diskutera det. Det är en åtgärd som jag skulle kunna vidta.</textBlock>
  </contentBlock>
  <contentBlock page="0" id="i-58bcc43ff658b70a">
    <textBlock id="i-c377ad11355249d9">Anf. 207 ANNIKA ÅHNBERG (v):</textBlock>
  </contentBlock>
  <contentBlock page="0" id="i-c1aa79e54516b6b6">
    <textBlock id="i-f185588cdcd588d0">Herr talman! Jag måste säga att jag finner det mycket oroande när civilministern nästan beklagar att dessa uppgifter har kommit ut och tycker att det skulle misskreditera arbetet. Jag tycker att det är precis tvärtom. Det var en evinnerlig tur att detta kom ut</textBlock>
  </contentBlock>
  <contentBlock page="0" id="i-12a0a80d9c802e95">
    <textBlock id="i-d2da85f1abc44d6d">Om Grossistförbundet och Industriförbundet hade fått verka i det fördolda och detta inte hade kommit ut, hur hade det då slutat? Då hade de kanske kunnat göra sig av med kunniga, duktiga experter, som har bra kunskaper att tillföra arbetet, och kanske försökt att ersätta dem med andra experter -- vad vet jag? Att döma av de uttalanden de har gjort och det bristande faktaunderlag de har haft, tror jag dem faktiskt om att kunna ha haft för avsikt att ersätta dessa experter med andra, som är mera i deras smakriktning. Det tror jag definitivt inte skulle ha ökat konsumenternas förtroende.</textBlock>
  </contentBlock>
  <contentBlock page="0" id="i-6549a1792ac3894d">
    <textBlock id="i-f269b87ae11e2c3b">Jag tycker att det är bra att denna sak kom till allmän kännedom. Jag tror också att det var det som gjorde att de nu har backat och tagit sitt förnuft till fånga och förstått att man inte beter sig så här, vare sig mot de berörda experterna eller mot andra människor i detta land.</textBlock>
  </contentBlock>
  <contentBlock page="0" id="i-98b54e3d550b1bd5">
    <textBlock id="i-7a48826676f8882c">Anf. 208 INGA-BRITT JOHANSSON (s):</textBlock>
  </contentBlock>
  <contentBlock page="0" id="i-b70072708339bf95">
    <textBlock id="i-f243692d1e3acf8a">Herr talman! En sista gång: Är civilministern beredd att göra klart för berörda branscher att det är civilministerns vilja att denna miljömärkning kommer till stånd?</textBlock>
  </contentBlock>
  <contentBlock page="0" id="i-96e014dda2326b41">
    <textBlock id="i-2d0b9580145869f6">Anf. 209 Civilminister INGER DAVIDSON</textBlock>
    <textBlock id="i-ad5c22a5434f2f44">(kds):</textBlock>
  </contentBlock>
  <contentBlock page="0" id="i-9532e3f4a540ec24">
    <textBlock id="i-25cb3d8109ff657e">Herr talman! Jag vet inte om Annika Åhnberg vill missförstå mig, men vad jag försökte säga var att jag beklagar att bara uppgifter av den här arten har kommit ut. Det jag skulle önska är information om att man nu har kommit framåt i kriteriearbetet och att svanen nu kommer att finnas på de olika produkterna. I stället är det själva hanteringen som har blivit föremål för information. Naturligtvis är det viktigt att sådant också kommer fram, det har jag ingenting emot.</textBlock>
  </contentBlock>
  <contentBlock page="0" id="i-d22b47b3816bcd55">
    <textBlock id="i-da4d7d02783edf86">Jag är beredd att verka för att denna miljömärkning kommer till stånd.</textBlock>
  </contentBlock>
  <contentBlock page="0" id="i-fc243e724e07a304">
    <textBlock id="i-57af3bd6f9b8d015">Överläggningen var härmed avslutad.</textBlock>
  </contentBlock>
  <contentBlock page="0" id="i-f1b39ab633bc3c52">
    <textBlock id="i-f2b53e3e3f9d270c">31 § Svar på frågorna 1991/92:227 och 228 om möjligheten till investeringar i Östeuropa</textBlock>
  </contentBlock>
  <contentBlock page="0" id="i-37bca2a0eb7a6278">
    <textBlock id="i-709684e0d354072c">Anf. 210 Statsrådet ULF DINKELSPIEL</textBlock>
    <textBlock id="i-0a6a9d23ff5c0f80">(m):</textBlock>
  </contentBlock>
  <contentBlock page="0" id="i-498efdc34a705258">
    <textBlock id="i-04f6993b83db7eea">Herr talman! Rolf L Nilson har frågat näringsministern om regeringen avser ta några initiativ för att ge exportkreditgarantier för investeringar i Östeuropa. Pär Granstedt har frågat utrikesministern vilka åtgärder regeringen är beredd att vidta för att öka möjligheterna för svenska företag att delta i uppbyggnadsarbetet i</textBlock>
    <textBlock id="i-c20584663eaf0dc7">Sovjet, detta mot bakgrund av uppgifter i massmedia om att svenska exportaffärer omintetgörs på grund av brist på exportkrediter.</textBlock>
    <textBlock id="i-2caa6813e2c2c4d6">Arbetet inom regeringen är så fördelat att det är jag som skall svara på frågorna, och jag besvarar dem i ett sammanhang.</textBlock>
  </contentBlock>
  <contentBlock page="0" id="i-72d3d6a3d184a665">
    <textBlock id="i-c1ead084779e18b9">För det första måste man konstatera att det sovjetiska betalningsläget i dag är utomordentligt allvarligt. Eftersläpningen i betalningarna, som pågått sedan våren 1990 och gradvis förvärrats, föranledde i förra veckan en överenskommelse med G7-länderna om senareläggning av vissa betalningar av den sovjetiska utlandsskulden.</textBlock>
  </contentBlock>
  <contentBlock page="0" id="i-92307135e2155390">
    <textBlock id="i-81905c8eb186f0fe">Även svenska företag har drabbats av betalningsförseningarna. En grov skattning är att de sammanlagda dröjsmålen till enskilda svenska företag i dag gäller ca 300 milj.kr. Regeringen har tagit upp problemen med sovjetiska regeringsrepresentanter vid upprepade tillfällen. I</textBlock>
    <textBlock id="i-0e356b206a891e33">några fall, bl.a. när den svenske exportören stått inför konkurshot, har också betalning kunnat utverkas.</textBlock>
  </contentBlock>
  <contentBlock page="0" id="i-0b116c2eb036e661">
    <textBlock id="i-9371a12264aa4466">Jag har i denna kammare för en vecka sedan besvarat en fråga av Tage Påhlsson om kreditgarantier för export till östeuropeiska stater.</textBlock>
  </contentBlock>
  <contentBlock page="0" id="i-a3fee174b2561532">
    <textBlock id="i-eba692698a45a213">Jag vill hänvisa Rolf L Nilson och Pär Granstedt till vad jag då sade om riktlinjerna för EKNs verksamhet. Riktlinjerna innebär att verksamheten i princip skall gå ihop så att det inte uppstår förluster som måste täckas med budgetmedel. Med tanke på den bristande betalningsförmågan i många öststater och den därmed åtföljande förlustrisken har EKN beslutat om begränsningar i garantigivningen för export till Östeuropa. Jag redogjorde för dessa begränsningar i mitt svar till</textBlock>
    <textBlock id="i-c085ac5eda813427">Tage Påhlsson. EKNs policy gentemot de centraloch östeuropeiska länderna överensstämmer väl med inställningen hos det stora flertalet garantiinstitut i väst.</textBlock>
  </contentBlock>
  <contentBlock page="0" id="i-3410b18c20f615f6">
    <textBlock id="i-276a460a063cb4d9">Regeringen har för närvarande inga planer på att föreslå ändringar i riktlinjerna för EKNs garantigivning. Erfarenheten visar att det är viktigt att exportkreditgarantiverksamheten bedrivs utifrån realistiska riskbedömningar och att verksamheten varken utvecklas till ett sätt att medvetet subventionera export eller till ett instrument för utvecklingssamarbete med andra länder.</textBlock>
  </contentBlock>
  <contentBlock page="0" id="i-bf5e174fe143708a">
    <textBlock id="i-a1040cde122ba840">Jag vill tillägga att EKN administrerar ett särskilt system för investeringsgarantier, där företagen kan försäkra sig mot vissa typer av politiska risker som nationaliseringar, rättsstridiga åtgärder samt krig, inre oroligheter och naturkatastrofer. Detta system har nyligen modifierats för att ge garantitagarna ett större skydd mot förluster till följd av politiska systemskiften. EKN kan lämna investeringsgarantier för investeringar i samtliga länder i Central- och Östeuropa. Vissa begränsningar kan dock gälla i enskilda fall med hänsyn till valutasituationen.</textBlock>
  </contentBlock>
  <contentBlock page="0" id="i-203a942e9866ade6">
    <textBlock id="i-c5c4bd3a35801d35">Jag är medveten om att svensk industri har intresserat sig för en rad stora projekt i</textBlock>
    <textBlock id="i-e979060ce4376194">Sovjetunionen och det övriga Östeuropa och att dessa länders behov av samarbete med utländska företag är mycket stort. Denna fråga övervägs för närvarande i regeringskansliet inom ramen för de insatser som planeras till förmån för Central- och</textBlock>
    <textBlock id="i-316c380bb7890f41">Östeuropa med tonvikt på de baltiska staterna.</textBlock>
    <textBlock id="i-eef0f06c79a02b00">Dessa insatser kommer även att ge möjligheter för näringslivet att delta. Det är givet att vi också tittar på vad andra länders regeringar gör i detta avseende.</textBlock>
  </contentBlock>
  <contentBlock page="0" id="i-710301540e3d1286">
    <textBlock id="i-4f19ed9f42c4de8b">Anf. 211 ROLF L NILSON (v):</textBlock>
  </contentBlock>
  <contentBlock page="0" id="i-a4253cf8fbf28fe0">
    <textBlock id="i-692e7ebd5f632a67">Herr talman! Jag vill först tacka Ulf Dinkelspiel för svaret. Det är lätt att instämma i det mesta som sägs i svaret. Verklighetsbeskrivningen liksom de stora behoven och den problematiska ekonomiska situationen i Östeuropa är väl kända. Det finns inte heller någon anledning att göra några avgörande anmärkningar mot de regler som gäller för exportkreditnämnden och dess verksamhet.</textBlock>
  </contentBlock>
  <contentBlock page="0" id="i-fadebd00e8860d12">
    <textBlock id="i-c1ab112498c2774d">Exportkreditnämnden har givit garantier under relativt många år och i samband därmed dragit på sig stora förluster. Samtidigt har man gjort en väldigt stor nytta, vilket bl.a. finns redovisat i näringsutskottets betänkande 1989/90:19, där de nya reglerna för exportkreditnämnden tas upp.</textBlock>
  </contentBlock>
  <contentBlock page="0" id="i-5fd771f5c6fd6f60">
    <textBlock id="i-f6fa74789b64305c">Förutom den besvärliga situationen och den svaga betalningsförmågan i Östeuropa finns det -- som också påpekas i svaret -- ett ytterligare problem, nämligen stora behov av verksamhet på områden, där de svenska företag som är rutinerade och som sedan länge har bedrivit handel i Östeuropa har en speciell kompetens. Det finns ett stort svenskt intresse av att dessa företag kan investera i</textBlock>
    <textBlock id="i-fbd3d124b0d8693e">Östeuropa.</textBlock>
  </contentBlock>
  <contentBlock page="0" id="i-be29697e402119a6">
    <textBlock id="i-da01c8f42615d8e5">Ett annat problem är att svensk garantigivning inte på ett avgörande sätt bör avvika från de regler och det sätt på vilket man ger garantier i andra västländer. Det framförs uppgifter i pressen om att det skulle vara möjligt att få kredit i t.ex. Tyskland och Frankrike men inte i Sverige. Jag vill då hänvisa till näringsutskottets betänkande, där man talar om samarbete med utländska kreditinstitut. Jag vill fråga utrikeshandelsministern om det går att göra någonting den vägen.</textBlock>
  </contentBlock>
  <contentBlock page="0" id="i-1e3d6a072ffca1da">
    <textBlock id="i-04026d388409432f">Anf. 212 PÄR GRANSTEDT (c):</textBlock>
  </contentBlock>
  <contentBlock page="0" id="i-49ca36bbbc55ef3c">
    <textBlock id="i-1a6486b609ad075b">Herr talman! Också jag vill tacka utrikeshandelsministern för svaret på min fråga.</textBlock>
  </contentBlock>
  <contentBlock page="0" id="i-0ea1dda42d1e06b8">
    <textBlock id="i-92f723df4a5de5f6">Till att börja med vill jag säga att jag naturligtvis med stort intresse har tagit del av den debatt som utrikeshandelsministern hade för en vecka sedan med min partikamrat Tage Påhlsson.</textBlock>
  </contentBlock>
  <contentBlock page="0" id="i-30e4c11896e3fac5">
    <textBlock id="i-d9a1f816fa77ec05">Jag instämmer i den bedömning som görs, nämligen att det är svårt att använda sig av exportkreditgarantiinstrumentet om utsikterna till att få betalning är tillräckligt dåliga. Därför tog jag inte heller i min fråga sikte på exportkreditnämndens verksamhet, utan pekade i stället på möjligheterna med biståndskrediter.</textBlock>
  </contentBlock>
  <contentBlock page="0" id="i-e8178839c772e41c">
    <textBlock id="i-b8513dba5b755a30">Det som jag uppfattade som relevant för min fråga är framför allt det sista stycket i utrikeshandelsministerns svar. Jag vill gärna fråga om man kan tolka det som sägs i sista stycket så, att regeringen är beredd att skapa möjligheter att finansiera samarbete mellan företag i Sverige och företag i Sovjetunionen m.fl. länder i liknande situation med hjälp av mjuka krediter inom ramen för det östbistånd som nu håller på att utvecklas.</textBlock>
  </contentBlock>
  <contentBlock page="0" id="i-f39157f1d389c822">
    <textBlock id="i-421d42a193bf34c3">Anf. 213 Statsrådet ULF DINKELSPIEL</textBlock>
    <textBlock id="i-1a3fde3b9981851e">(m):</textBlock>
  </contentBlock>
  <contentBlock page="0" id="i-b82027dc9b4ea1cc">
    <textBlock id="i-d20e433014a1a4b2">Herr talman! Jag vill först ta upp de frågor som</textBlock>
    <textBlock id="i-5dff3d27f70bf3a2">Rolf L Nilson berörde. Jag delar uppfattningen att det är ett svenskt intresse att svenska företag kan vara verksamma i Östeuropa och i Sovjetunionen, vilket de i stor utsträckning ju är. Svenska företag är faktiskt ganska aktiva i det sammanhanget.</textBlock>
  </contentBlock>
  <contentBlock page="0" id="i-49734a772be4a199">
    <textBlock id="i-b599188631d1830d">I viss utsträckning ges det krediter. Det ges garantier för korta krediter, men för de långa krediterna är det för närvarande stopp i</textBlock>
    <textBlock id="i-57ddae29d15df262">Sovjetunionen, men inte i en del andra central- och östeuropeiska stater. Detta är alltid en avvägningsfråga som inte är lätt att avgöra. För dagen ger inte exportkreditnämnden några långa garantier. Det ser inte särskilt ljust ut, men det kan ju komma till stånd en omprövning inom ramen för de gällande riktlinjerna.</textBlock>
  </contentBlock>
  <contentBlock page="0" id="i-af52d017b5b62b8b">
    <textBlock id="i-4d8b766d92475b1a">Rolf L Nilson påpekade att instituten i Sverige inte bör avvika från institut i andra länder. I stort sett ligger vi i linje med de andra instituten. När det gäller vissa länder är vi öppnare och beträffande andra är vi mera stängda. Det är dock sant att</textBlock>
    <textBlock id="i-3533b5228a2ea61e">Tyskland och Frankrike har ställt upp vissa ramar för Östeuropa, och särskilt Tyskland har en generösare hållning än vad vi har.</textBlock>
  </contentBlock>
  <contentBlock page="0" id="i-9f25b7652fd542c9">
    <textBlock id="i-18c3a2822a2c62ec">Slutligen vill jag ta upp frågan om samarbete med andra institut. I den mån man kan avlasta garantier kan ett samarbete ge öppningar, men eftersom de flesta institut är stängda är nog förutsättningarna mycket små.</textBlock>
  </contentBlock>
  <contentBlock page="0" id="i-a433685dc6b68423">
    <textBlock id="i-f71cfa7045e74e6a">Till Pär Granstedt vill jag säga att jag också uppfattade frågan som relaterad till exportkreditgarantier. Jag tror att det när vi överväger de olika möjligheterna att ge stöd knappast blir fråga om mjuka krediter utan om andra former av bistånd -- tekniskt bistånd, knowhow och liknande -- som dock även de kan vara av den karaktären att de främjar svenska investeringar i de berörda länderna.</textBlock>
  </contentBlock>
  <contentBlock page="0" id="i-28f7dc8876ed3505">
    <textBlock id="i-7ae8f416485b5750">Anf. 214 ROLF L NILSON (v):</textBlock>
  </contentBlock>
  <contentBlock page="0" id="i-ceaa8bce83ca354d">
    <textBlock id="i-1e1f7412e56a5bbd">Herr talman! Att jag tar upp exportkrediterna igen beror på att när frågan nu har aktualiserats på nytt, har man nämnt just exportkreditnämnden och dess motsvarigheter i Frankrike och Tyskland.</textBlock>
    <textBlock id="i-51426f0bace03f15">Självfallet finns det här moment av förhandling med berörda företag. Jag är medveten om att man tidigare har försökt spela ut olika kreditinstituts premiesättning mot varandra, men det är som utrikeshandelsministern sade ett svenskt intresse att krediter kommer till stånd, framför allt för sådan typ av behjärtansvärd verksamhet som t.ex.</textBlock>
    <textBlock id="i-cea43a5f2dd213d5">barnmatsproduktion i Östeuropa. Jag förutsätter att utrikeshandelsministern på alla sätt vill medverka till att den kan genomföras med ett rimligt risktagande. Sverige kan också komma att få inkassera en del både goodwill och ekonomiskt utbyte av dessa satsningar, som faktiskt har utvecklats i Sverige.</textBlock>
  </contentBlock>
  <contentBlock page="0" id="i-121f20e58a1be3b4">
    <textBlock id="i-708755fb4cdbd19b">Anf. 215 PÄR GRANSTEDT (c):</textBlock>
  </contentBlock>
  <contentBlock page="0" id="i-6d5d1ccca07d2f67">
    <textBlock id="i-bdd641a1721b07f6">Herr talman! Det andra svar som jag fick var kanske något mindre positivt än det skrivna svaret, som jag tolkade det. Det är i och för sig bra att det nu kommer ett mera omfattande bistånd till</textBlock>
    <textBlock id="i-2e80632a14150733">Östeuropa inkl. Sovjetunionen, och det är någonting som vi har efterlyst ganska länge. Men jag tycker nog att regeringen bör ta sig en funderare över om inte blandade krediter skulle kunna vara ett lämpligt instrument i detta sammanhang, i synnerhet om svårigheterna med att komma fram med kommersiella krediter består. Klarar man inte att förränta kommersiella krediter, kan faktiskt mjuka krediter vara en bra framgångsväg, som leder till ett samspel och till konstruktiva bidrag till uppbyggnadsarbetet i t.ex. Sovjetunionen.</textBlock>
  </contentBlock>
  <contentBlock page="0" id="i-541aedbccf99974d">
    <textBlock id="i-c25fdc7988037811">Anf. 216 Statsrådet ULF DINKELSPIEL</textBlock>
    <textBlock id="i-5d29150919ea5f6f">(m):</textBlock>
  </contentBlock>
  <contentBlock page="0" id="i-504d85ea1d06b413">
    <textBlock id="i-0f79a1590e654e7b">Herr talman! Till Pär Granstedt vill jag säga att jag närmast har känslan att mjuka krediter vid en jämförelse är relativt sett dyrare. Om man alltså har att väga inom ramen för en given summa mellan olika insatser i form av tekniskt bistånd, garantier och mjuka krediter, är jag alltså inte säker på att man hamnar på mjuka krediter som den mest effektiva formen. Men jag noterar vad Pär</textBlock>
    <textBlock id="i-fdca1e895690e8c3">Granstedt har sagt, och vi skall ha det med i övervägandena.</textBlock>
  </contentBlock>
  <contentBlock page="0" id="i-18bf06019ba994c4">
    <textBlock id="i-47cef15548aab2b4">Av skäl som Rolf L Nilson och jag är eniga om kommer jag att noggrant bevaka frågan om möjligheterna till olika former av stöd. Jag vill i sammanhanget peka på att svenska exportkreditgarantier och exportkrediter inte är de enda möjligheterna i sammanhanget. Dels å ena sidan finns det naturligtvis möjligheter att gå till andra institut. I Frankrike och Tyskland är de, som jag sade, öppna, men de flesta är stängda. Det har dock hänt att man har lyckats den vägen. Å andra sidan kan också den Europeiska utvecklingsbanken vara en viktig finansieringskälla. Sverige är ju bidragsgivare till den. Även tekniskt bistånd kan vara ett sätt att främja investeringar.</textBlock>
  </contentBlock>
  <contentBlock page="0" id="i-6cc184b8a55d673c">
    <textBlock id="i-3a9b6fceb34a927a">Anf. 217 PÄR GRANSTEDT (c):</textBlock>
  </contentBlock>
  <contentBlock page="0" id="i-bf12e9aef3c32488">
    <textBlock id="i-e96171893f7d28f0">Herr talman! Det är naturligtvis, som utrikeshandelsministern säger, normalt sett billigare med exportkreditgarantier än med mjuka krediter. Mjuka krediter har ju ett betydande biståndsinslag. Men om man anser att förräntningsförmågan är så dålig att man inte kan komma fram med kommersiella krediter med garantier, är naturligtvis biståndskrediter ett intressant alternativ. Det får ju inte vara så att man säger att man inte kan ge biståndskrediter därför att det är bättre med kreditgarantier, men inte heller kan ge kreditgarantier, eftersom betalningsförmågan är så dålig. Då har man låst sig på alla fronter.</textBlock>
  </contentBlock>
  <contentBlock page="0" id="i-01d8ea113b80ad05">
    <textBlock id="i-f381acdacc1aebfc">Anf. 218 ROLF L NILSON (v):</textBlock>
  </contentBlock>
  <contentBlock page="0" id="i-51303ba4073690fa">
    <textBlock id="i-4ac8a749d0b76588">Herr talman! Jag konstaterar den gemensamma positiva inställningen, och eftersom frågan lär återkomma i kammaren vid flera tillfällen framöver -- det gäller problem som det tar lång tid att lösa, och vi kan hoppas att situationen successivt stabiliseras -- nöjer jag mig med att än en gång tacka för svaret.</textBlock>
  </contentBlock>
  <contentBlock page="0" id="i-f422b16eba687706">
    <textBlock id="i-a4ff1bfcf98fe9b3">Anf. 219 Statsrådet ULF DINKELSPIEL</textBlock>
    <textBlock id="i-72b6ef57f3620e9f">(m):</textBlock>
  </contentBlock>
  <contentBlock page="0" id="i-be39613db8a9e013">
    <textBlock id="i-6c26c0bdff69ff7a">Herr talman! Jag är inte, Pär Granstedt, övertygad om att mjuka krediter är ett internationellt intressant alternativ. Jag skall ärligt säga att jag är för okunnig på detta område, men jag har för mig att det inte är förenligt med de internationella åtagandena att ge mjuka krediter. Jag skall kontrollera detta, men jag har en känsla av att det finns en OECD-överenskommelse om detta.</textBlock>
  </contentBlock>
  <contentBlock page="0" id="i-eaca1bd29a3dcbc7">
    <textBlock id="i-3b3d1acfc0ffad1d">Vidare är det klart att ett alternativ är att ge garantiramar utanför de nuvarande riktlinjerna.</textBlock>
    <textBlock id="i-e8036be40aaed130">Detta är vad tyskarna och fransmännen har gjort i förhållande till Sovjetunionen. Mjuka krediter är alltså inte det enda alternativet till de nuvarande reglerna i exportkreditnämnden.</textBlock>
  </contentBlock>
  <contentBlock page="0" id="i-4f1d06f4cecb6f44">
    <textBlock id="i-729decc85e568999">Överläggningen var härmed avslutad.</textBlock>
  </contentBlock>
  <contentBlock page="0" id="i-ded0dab3d4b3961b">
    <textBlock id="i-89d3c679ae888745">32 § Svar på fråga  1991/92:236 om information om EG-medlemskap</textBlock>
  </contentBlock>
  <contentBlock page="0" id="i-b36ee4be6e60c1c6">
    <textBlock id="i-327af3c9f74c41d0">Anf. 220 Statsrådet ULF DINKELSPIEL</textBlock>
    <textBlock id="i-d45609764085a084">(m):</textBlock>
  </contentBlock>
  <contentBlock page="0" id="i-b584b8ebb3c09a1b">
    <textBlock id="i-d34c98748a4f86bb">Herr talman! My Persson har frågat mig vilka initiativ som regeringen avser ta för att ge alla medborgare en allsidig och opartisk information inför folkomröstningen om EG-medlemskap.</textBlock>
  </contentBlock>
  <contentBlock page="0" id="i-060aebd43d87b3ed">
    <textBlock id="i-13a78be9a0a4a591">Jag instämmer i My Perssons synpunkter om vikten av att information om EG-frågorna sprids och att denna skall vara objektiv och allsidig. Det finns redan i dag ett omfattande utbud av allsidig information. I exempelvis grönböckerna och i skriftserien Fakta Europa informerar UD</textBlock>
    <textBlock id="i-423375b28356896f">tillsammans med övriga departement om våra relationer till EG och konsekvenserna för Sverige av ett EG-medlemskap på olika samhällsområden.</textBlock>
  </contentBlock>
  <contentBlock page="0" id="i-03ae7055d0ff5b47">
    <textBlock id="i-e566d306a784a51e">I slutet av det här året utkommer två nya grönböcker om rättsakter som blir aktuella vid ett svenskt EG-medlemskap. Dessa förklarar innehållet i rättsakterna och hur dessa förhåller sig till motsvarande svenska regler. I en tidigare grönbok från år 1990 har vi redogjort för vilka av</textBlock>
    <textBlock id="i-2ad3a6b3cd728fc5">EGs rättsakter som vi tar över genom EES-avtalet.</textBlock>
  </contentBlock>
  <contentBlock page="0" id="i-20aef911a433d62b">
    <textBlock id="i-9b7881f355b87e3f">Inför förhandlingarna med EG och den kommande folkomröstningen avser regeringen ytterligare bredda informationsaktiviteterna. Inom regeringskansliet diskuteras nu denna fråga.</textBlock>
    <textBlock id="i-131560c58ae51215">Regeringen avser återkomma under våren med en redogörelse för hur informationsspridningen skall gå till. Regeringen kommer naturligtvis också att fortsätta att fortlöpande hålla riksdagen informerad om förhandlingarnas förlopp.</textBlock>
  </contentBlock>
  <contentBlock page="0" id="i-82368ede5d9c62b9">
    <textBlock id="i-676694d1490b55e6">Anf. 221 MY PERSSON (m):</textBlock>
  </contentBlock>
  <contentBlock page="0" id="i-25c8685de93c1c00">
    <textBlock id="i-b56cd894aaf5b196">Herr talman! Jag ber att få tacka statsrådet för svaret.</textBlock>
  </contentBlock>
  <contentBlock page="0" id="i-4bd0b929341f7ad2">
    <textBlock id="i-5582c7417870bb5a">Hitintills har EG-debatten mer handlat om vad ett medlemskap skulle innebära för Sverige som nation och mindre om vilka konsekvenser det har för den enskilde -- om man undantar en massmedial snusdebatt.</textBlock>
  </contentBlock>
  <contentBlock page="0" id="i-0111fa45e2e7b91f">
    <textBlock id="i-f2c6e90469a1e515">Det är enligt min uppfattning mycket viktigt att slå fast vad som sägs i en av de grönböcker som statsrådet hänvisar till, nämligen den från maj 1991, där man säger att medlemskapet också berör de enskilda medborgarna på ett direkt sätt. För att medborgarna både skall kunna få vettig information och få den kunskap de behöver är det viktigt att informationen är lättillgänglig och att den går att ta till sig.</textBlock>
  </contentBlock>
  <contentBlock page="0" id="i-ce6f9546625c4b54">
    <textBlock id="i-36ef46580a35f98a">Det är mycket glädjande att statsrådet och jag tydligen är helt överens om att alla medborgare skall få en allsidig och opartisk information.</textBlock>
    <textBlock id="i-895881e63b710d50">Statsrådet påpekar också det som vi alla vet, nämligen att det redan i dag erbjuds väldigt mycket information i den här frågan. Jag vill då påpeka att denna information mycket ofta är föranledd av ståndpunkter som de som lämnar informationen har i frågan -- den är alltså inte helt neutral, inte helt opartisk.</textBlock>
  </contentBlock>
  <contentBlock page="0" id="i-ee166cf2f72e230a">
    <textBlock id="i-d5ad1a1bd2663c3f">Jag tycker därför att det vore viktigt att regeringen tog på sig ansvar för att se till att vi får fram en information som är allsidig, neutral och -- nu kommer det viktiga -- lättillgänglig. Dessa grönböcker som det hänvisas till är mycket bra, men de är också relativt svåra att ta till sig kunskap från.</textBlock>
  </contentBlock>
  <contentBlock page="0" id="i-5ceb9657dba90071">
    <textBlock id="i-7749b643ea00632b">Jag vill därför fråga: Att man inom regeringen vill bredda informationen i frågan, betyder det att man också skall inrikta sig på att framöver komma med en lättillgänglig information till oss vanliga, gemene man, och hur har man i så fall tänkt -- i den mån man redan har tänkt -- att den informationen skall spridas?</textBlock>
  </contentBlock>
  <contentBlock page="0" id="i-8ebb03086f58379d">
    <textBlock id="i-27086623eea51bd1">Anf. 222 Statsrådet ULF DINKELSPIEL</textBlock>
    <textBlock id="i-6bc167f45488cea9">(m):</textBlock>
  </contentBlock>
  <contentBlock page="0" id="i-da59e2d2b48d006d">
    <textBlock id="i-aaf8ad46dd7fe10f">Herr talman! Jag delar uppfattningen att det behövs opartisk information, och det är klart att den information som kommer från regeringen, i grönböcker och liknande, uppfyller högt ställda anspråk på opartiskhet i den meningen att den redovisar olika rättsfakta och konsekvenser så långt det är möjligt att beskriva detta opartiskt.</textBlock>
  </contentBlock>
  <contentBlock page="0" id="i-2b5d00b91965c903">
    <textBlock id="i-d7c1302940b356fa">Samtidigt är det uppenbart att det i detta fall rör sig om ganska praktfulla sömnpiller, att det inte är den typ av lättillgänglig information som My Persson efterfrågar. Det finns dock några andra skrifter. Vi gav för några veckor sedan ut en, som jag har glömt namnet på, om Europasamarbetet. Den avser både</textBlock>
    <textBlock id="i-43c67cdf34cff5b8">EES-avtalet och ett EG-medlemskap. Faktaböckerna är alltså betydligt mer lättillgängliga än denna typ av grönböcker. Men vi skall fundera vidare över om man också skall ge ut faktablad och liknande, alltså ännu mer lättillgänglig information.</textBlock>
    <textBlock id="i-fef00a628f8c5b66">Och vi mottar gärna olika uppslag om vilken typ av information som kan vara önskvärd.</textBlock>
  </contentBlock>
  <contentBlock page="0" id="i-4bf1cc29b8d9012a">
    <textBlock id="i-3a1ed68c76faf523">En typ av information som vi har funnit kan tränga ut ganska ordentligt är de mer allmänna redogörelser som lämnas från tid till annan i föredragsform och liknande, även i riksdagen. De beskriver förhandlingarnas förlopp.</textBlock>
  </contentBlock>
  <contentBlock page="0" id="i-5546fdfcfc32a758">
    <textBlock id="i-7dee530461ee68d0">När det gäller konsekvenserna för den enskilde får vi väl ta på oss en del av ansvaret. Men i detta sammanhang måste jag säga att den information som media kan sprida, såsom information i sin egen verksamhet, i organisationer, företag och liknande utgör ett alldeles utmärkt komplement -- låt vara att den inte alltid är opartisk.</textBlock>
  </contentBlock>
  <contentBlock page="0" id="i-1463654f18109fa1">
    <textBlock id="i-48877bdbea645e3b">Anf. 223 MY PERSSON (m):</textBlock>
  </contentBlock>
  <contentBlock page="0" id="i-4e3304f888136159">
    <textBlock id="i-da906cfd408ac3e7">Herr talman! Å medias vägnar ber jag, som har hört väl till detta fält, att få tacka så mycket. Men jag vill påtala att om vi skall förlita oss på media, blir det gärna de s.k. snusdebatterna. Jag tycker därför att dessa grönböcker, som ju är helt opartiska, på något sätt skulle kunna så att säga skalas ned till vad jag som enskild person vill veta och att denna information skall spridas.</textBlock>
  </contentBlock>
  <contentBlock page="0" id="i-85c9a5a87fd9d685">
    <textBlock id="i-f104646d40daf633">Jag vill ställa samma fråga en gång till: Finns det några planer på hur man skall sprida information?</textBlock>
    <textBlock id="i-e91b568120b26c49">En sak är nämligen att ge ut information, en annan sak är att se till att den tränger ut till dem som den berör.</textBlock>
  </contentBlock>
  <contentBlock page="0" id="i-da627c7f7c9770da">
    <textBlock id="i-57ac66b5e687e001">Anf. 224 Statsrådet ULF DINKESPIEL (m):</textBlock>
  </contentBlock>
  <contentBlock page="0" id="i-0c7c3c703bd8ca4f">
    <textBlock id="i-14b062c5cec7021f">Herr talman! Ja, vi prövar olika vägar. Vi har använt oss av Allmänna förlaget och dess distributionskanaler som ett sätt. I dagarna kommer vi att pröva en ny ordning, nämligen</textBlock>
    <textBlock id="i-b98e5153b657d3e4">Anslagstavlan i TV, där vi kommer att berätta om det material som finns tillgängligt. På det sättet ordnar vi en lättillgänglig kanal för beställning av skrifter.</textBlock>
  </contentBlock>
  <contentBlock page="0" id="i-7d4e6f2cc21c99a5">
    <textBlock id="i-3d79c2cec93fc569">Vi kommer på motsvarande sätt att experimentera med andra distributionsvägar. Europautsikt, vår egen informationskanal, som går ut till 10 000--</textBlock>
    <textBlock id="i-24156625042c4416">15 000 personer, innehåller ofta uppmaningar om att beställa ytterligare material.</textBlock>
  </contentBlock>
  <contentBlock page="0" id="i-853b23ae37ba2055">
    <textBlock id="i-01533899da3cbed5">Vi experimenterar som sagt, men vi skall fundera vidare både när det gäller distributionskanalerna och när det gäller det faktiska innehållet i den information som vi går ut med, inte minst med sikte på att göra materialet mer lättillgängligt än hittills.</textBlock>
  </contentBlock>
  <contentBlock page="0" id="i-4425bb54440c3e1f">
    <textBlock id="i-c5734c09c690a4a2">Anf. 225 MY PERSSON (m):</textBlock>
  </contentBlock>
  <contentBlock page="0" id="i-7943c8a00ae7f20a">
    <textBlock id="i-a0365b8c4af2333e">Herr talman! Jag tycker att det är beundransvärt att man har kommit så långt när det gäller informationen till oss vanliga människor.</textBlock>
  </contentBlock>
  <contentBlock page="0" id="i-9355cddde5e29b51">
    <textBlock id="i-4ac8f83885d0ef24">Är man något bevandrad i pedagogik är det precis som statsrådet nu säger, nämligen att den kunskap man behöver, den behöver man tidigt för att kunna smälta informationen rätt och för att kunna dra egna slutsatser.</textBlock>
  </contentBlock>
  <contentBlock page="0" id="i-354b0a2e429e973f">
    <textBlock id="i-a7897b2601842116">Vi står inför en folkomröstning, och detta handlar om viktiga ting, och man måste alltså ha mycket kunskaper för att kunna tillföra en sådan folkomröstning någonting.</textBlock>
  </contentBlock>
  <contentBlock page="0" id="i-eb142d31113aa0a1">
    <textBlock id="i-707d501457ad5fd5">Jag har i anslutning till detta några frågor till</textBlock>
    <textBlock id="i-8b311f4992f37edc">Europaministern. När avser regeringen att genomföra den aviserade folkomröstningen? Avser regeringen -- vilket jag antar -- att i god tid dessförinnan ge ut en mer lättillgänglig och kontinuerlig information i sakfrågan, och i hur god tid tänker regeringen gå ut med denna information?</textBlock>
  </contentBlock>
  <contentBlock page="0" id="i-74b93bafa4bb57d9">
    <textBlock id="i-854180ab77a792dc">Anf. 226 Statsrådet ULF DINKELSPIEL</textBlock>
    <textBlock id="i-a1776362a4cf3dd1">(m):</textBlock>
  </contentBlock>
  <contentBlock page="0" id="i-72cdee51d2603a51">
    <textBlock id="i-1bb8a6319151827d">Herr talman! Vi kan inte börja för tidigt. Men vi går ut med information nu, och det kommer vi att göra fortlöpande under förhandlingarnas lopp.</textBlock>
  </contentBlock>
  <contentBlock page="0" id="i-2621c73e08c2f148">
    <textBlock id="i-f33d988587e8991b">När folkomröstningen kommer att äga rum bestäms naturligtvis sist och slutligen av när förhandlingarna om medlemskap avslutas. Men som framgår av regeringsförklaringen är siktet inställt på att man skall anordna en folkomröstning före eller i anslutning till valet 1994. Men sist och slutligen, som sagt, beror det på hur snabbt förhandlingarna går.</textBlock>
  </contentBlock>
  <contentBlock page="0" id="i-d52e0b96106c5236">
    <textBlock id="i-269079e915397355">Anf. 227 MY PERSSON (m):</textBlock>
  </contentBlock>
  <contentBlock page="0" id="i-6c8cdfb5b9b1b12a">
    <textBlock id="i-857a1018aab3fb9a">Herr talman! Jag ber att få tacka för det svaret, och jag vill bara konstatera att vi verkar vara mycket överens i det angelägna i att vi måste sprida lättillgänglig, neutral och saklig information i dessa svåra och för många oroande frågor.</textBlock>
  </contentBlock>
  <contentBlock page="0" id="i-dd0283b485225476">
    <textBlock id="i-8963278a198e13d7">Dessutom vill jag säga att folkbildning aldrig är något som man kan börja med för tidigt.</textBlock>
  </contentBlock>
  <contentBlock page="0" id="i-d1b2736c3ce7b8ea">
    <textBlock id="i-ae3bac958b657863">Överläggningen var härmed avslutad.</textBlock>
  </contentBlock>
  <contentBlock page="0" id="i-e9761930fadad9f7"/>
  <contentBlock page="0" id="i-528c9d6542b2a797">
    <textBlock id="i-6c9418f2885cd0d2">33 § Hänvisning av ärenden till utskott</textBlock>
  </contentBlock>
  <contentBlock page="0" id="i-c16668482f5371b4">
    <textBlock id="i-0afa446259b3626a">Föredrogs och hänvisades</textBlock>
  </contentBlock>
  <contentBlock page="0" id="i-47f27d417414e992">
    <textBlock id="i-6b56121987800013">Motionerna</textBlock>
  </contentBlock>
  <contentBlock page="0" id="i-003df97cabcdc3db">
    <textBlock id="i-06584c3df8fcb548">1991/92:K9 och K10 till konstitutionsutskottet</textBlock>
  </contentBlock>
  <contentBlock page="0" id="i-93ab1318ccb8a93a">
    <textBlock id="i-13f42ce4dc8720ab">34 § Bordläggning</textBlock>
  </contentBlock>
  <contentBlock page="0" id="i-c994698c0425c0ec">
    <textBlock id="i-35af6792e40aca50">Anmäldes och bordlades</textBlock>
  </contentBlock>
  <contentBlock page="0" id="i-79683685c6572163">
    <textBlock id="i-b2a821307b2d3122">Proposition</textBlock>
  </contentBlock>
  <contentBlock page="0" id="i-6d88924dc68b464f">
    <textBlock id="i-34ee36ea52a7d410">1991/92:70 Vissa ändringar i räddingstjänstlagen.</textBlock>
  </contentBlock>
  <contentBlock page="0" id="i-92f7e385f5e7b57b">
    <textBlock id="i-1175ac602b6762a5">35 § Anmälan och hänvisning till utskott av motion K11</textBlock>
  </contentBlock>
  <contentBlock page="0" id="i-450450bccda269fd">
    <textBlock id="i-2528ff55d28e9a29">Anmäldes</textBlock>
  </contentBlock>
  <contentBlock page="0" id="i-40a5238ebd88ff85">
    <textBlock id="i-f374582abbf15919">Motion</textBlock>
  </contentBlock>
  <contentBlock page="0" id="i-9a8a47934f92a519">
    <textBlock id="i-b54dd6fa0bcfbfaf">med anledning av redog. 1991/92:1</textBlock>
    <textBlock id="i-b0c09bd96d5af05d">Justitieombudsmännens ämbetsberättelse</textBlock>
  </contentBlock>
  <contentBlock page="0" id="i-bd58a7afabe1b821">
    <textBlock id="i-3320eb6a09ccdf78">1991/92:K11 av Björn von der Esch och Henrik S</textBlock>
    <textBlock id="i-89192914770724ca">Järrel (m)</textBlock>
  </contentBlock>
  <contentBlock page="0" id="i-b5b9df250f6dbf71">
    <textBlock id="i-651e74f1a40cbf4c">Kammaren beslöt att motionen omedelbart fick hänvisas till utskott.</textBlock>
  </contentBlock>
  <contentBlock page="0" id="i-eeb3553a2b117d71">
    <textBlock id="i-df4be38337229ae4">Motionen hänvisades till konstitutionsutskottet.</textBlock>
  </contentBlock>
  <contentBlock page="0" id="i-1f7b2b5a44bfdbb9">
    <textBlock id="i-c2052d30357a28d7">36 § Anmälan om interpellationer</textBlock>
  </contentBlock>
  <contentBlock page="0" id="i-4f1054288fece39a">
    <textBlock id="i-bda13e494e909ce8">Anmäldes att följande interpellationer framställts</textBlock>
  </contentBlock>
  <contentBlock page="0" id="i-4bd0d8978d0464d9">
    <textBlock id="i-e8e95c0328bf4f0e">den 2 december</textBlock>
  </contentBlock>
  <contentBlock page="0" id="i-b97f2c686d81ec34">
    <textBlock id="i-7aaf4f345118deeb">1991/92:60 av Karl-Erik Persson (v) till arbetsmarknadsministern om EG och den svenska regionalpolitiken:</textBlock>
  </contentBlock>
  <contentBlock page="0" id="i-ae83b5a0e9d9dace">
    <textBlock id="i-d6b77a9a96ad9adc">EG har en annan syn på regionalpolitiken än vad vi har här i Sverige. Det gäller flera områden.</textBlock>
  </contentBlock>
  <contentBlock page="0" id="i-3d6b4a0a448ea504">
    <textBlock id="i-9a5969813713c7c1">För att klara av de regionala ojämlikheterna har vi i Sverige bl.a. lokaliseringsbidrag, sysselsättningsbidrag, länsanslag, transportstöd --</textBlock>
    <textBlock id="i-b6fecacd18f0aa42">något som saknas helt eller delvis inom EG.</textBlock>
  </contentBlock>
  <contentBlock page="0" id="i-3bb43a15c3cf495e">
    <textBlock id="i-02f7438fe34399b2">För att kunna få ta del av den regionalpolitiska fonden inom EG måste man uppfylla flera krav:</textBlock>
  </contentBlock>
  <contentBlock page="0" id="i-64690e127fd53bfd">
    <textBlock id="i-310a55f7bdfca4ed">1.  Verka för utveckling och strukturanpassning av de mindre utvecklade regionerna där BNP per capita är 75 % eller mindre av EG-genomsnittet.</textBlock>
  </contentBlock>
  <contentBlock page="0" id="i-117336b164b7f886">
    <textBlock id="i-2c0aad837d866f8d">2.  Medverka till strukturomvandling i regioner med en föråldrad industrisektor där arbetslösheten överstiger EG-genomsnittet.</textBlock>
  </contentBlock>
  <contentBlock page="0" id="i-5a6139bdd10e80ad">
    <textBlock id="i-b35d26bbe6504fa1">3.  Bekämpa långtidsarbetslösheten.</textBlock>
  </contentBlock>
  <contentBlock page="0" id="i-a8d1c1fc9cf16cd0">
    <textBlock id="i-479e2b907fdf1437">4.  Underlätta ungdomars inträde på arbetsmarknaden.</textBlock>
  </contentBlock>
  <contentBlock page="0" id="i-99e1cc89cffba422">
    <textBlock id="i-9eb00bf51724bb76">5.  Reformera jordbrukspolitiken.</textBlock>
  </contentBlock>
  <contentBlock page="0" id="i-a4129b13ac816b5a">
    <textBlock id="i-42a0090689d6706c">Som jag ser det kommer vi inte att vare sig kunna ha kvar de stödåtgärder vi har eller få del av den</textBlock>
    <textBlock id="i-64db9111d5accd4a">EG-fond som finns. Sverige kommer enbart att få satsa pengar till denna fond -- hur mycket tycks ingen veta.</textBlock>
  </contentBlock>
  <contentBlock page="0" id="i-ee82d5872a77db19">
    <textBlock id="i-6df7292ec799b6db">Med hänvisning till det anförda vill jag ställa följande frågor till arbetsmarknadsministern:</textBlock>
  </contentBlock>
  <contentBlock page="0" id="i-4582ad42bd3a322b">
    <textBlock id="i-915ef543423e8bb8">1.  Hur skall vi kunna garantera fortsatt stöd till utsatta regioner?</textBlock>
  </contentBlock>
  <contentBlock page="0" id="i-1ac4b6614de70ad4">
    <textBlock id="i-f7154822f0618443">2.  Hur mycket måste Sverige bidra med till EGs regionala fond?</textBlock>
  </contentBlock>
  <contentBlock page="0" id="i-d988c44ad4c06785">
    <textBlock id="i-6b3f56c93f87a0de">3.  Vad kommer vi att få tillbaka?</textBlock>
  </contentBlock>
  <contentBlock page="0" id="i-fbd01e52d38f1758">
    <textBlock id="i-16b9bd7a96600115">1991/92:61 av Margareta Winberg (s) till utrikesministern om Moçambique:</textBlock>
  </contentBlock>
  <contentBlock page="0" id="i-dd9df4c7aaf2a9c1">
    <textBlock id="i-cc3b2647b95e1c3b">Det är ingen överdrift att påstå att läget i</textBlock>
    <textBlock id="i-3fa763a0dbc8f2d0">Moçambique är kaotiskt. Varje månad dör hundratals barn och vuxna genom det destabiliseringskrig som Renamo för mot Frelimo.</textBlock>
    <textBlock id="i-908138dcba9806b6">Barn stympas och byar, läkarstationer och odlingar bränns ned. På grund av kriget lever 10 av landets</textBlock>
    <textBlock id="i-9f9e227b79918659">15 miljoner innevånare under FNs fattigdomsgräns.</textBlock>
  </contentBlock>
  <contentBlock page="0" id="i-87ae22e418b86be9">
    <textBlock id="i-399b6c35d34d9253">I juli genomfördes ett försök till statskupp. Ledarna för den var f.d. höga militärer. En av orsakerna till statskuppförsöket var den vrede som man känner inför de förhandlingar som Frelimo tagit initiativ till. Kuppmakarna kunde inte acceptera att Frelimo satte sig vid samma bord som de som terroriserat och fortfarande terroriserar befolkningen.</textBlock>
    <textBlock id="i-d6df2b338bbca414">Förhandlingsinitiativet har skett när man efter många plågsamma år sett att någon militär seger över Renamo inte var möjlig. Hjälpen till Renamo i form av vapen och utrustning är långt överlägsen det som Frelimo har tillgång till. Enligt Nkomatiavtalet med Moçambique från 1984 är Sydafrika förpliktigat att stoppa alla former av stöd från sydafrikansk mark till Renamos krigföring mot</textBlock>
    <textBlock id="i-063577382417c476">Moçambique, även från enskilda organisationer och personer. Det anses troligt att avtalet brutits och att en del av det stöd som gerillan fått kommit från högerorganisationer i bl.a. Sydafrika.</textBlock>
  </contentBlock>
  <contentBlock page="0" id="i-29e5b434146254a5">
    <textBlock id="i-7b2ec31ad8291570">Nu sitter emellertid parterna i Rom vid samma förhandlingsbord. Efter långdragna procedurfrågor och uppenbar nonchalans från</textBlock>
    <textBlock id="i-7c50b71b599eac9e">Renamo undertecknades ett avtal den 18 oktober om den fortsatta förhandlingen.</textBlock>
  </contentBlock>
  <contentBlock page="0" id="i-bb6ef1173b921cc1">
    <textBlock id="i-6afdee82626a3a92">I en av punkterna, nr 5, har man överenskommit att sätta upp en kommission som skall övervaka det kommande fredsavtalets tillämpning.</textBlock>
    <textBlock id="i-beecf527128fdd18">Kommissionen skall bestå av representanter från regeringen, Renamo, FN andra organisationer och regeringar som båda parter samtycker till.</textBlock>
  </contentBlock>
  <contentBlock page="0" id="i-0fcc45c11f9f2659">
    <textBlock id="i-6f04e89907ca1876">När fred slutits är det dags för allmänna val. Kravet på flerpartisystem har definitivt inte sitt ursprung i folkviljan, utan är en eftergift för påtryckningar utifrån. Därför blir det en svår process, rent praktiskt eftersom vissa delar av landet är isolerat och vägsystemet obrukbart.</textBlock>
  </contentBlock>
  <contentBlock page="0" id="i-9de8eba92b42b194">
    <textBlock id="i-b1bca82ceecfcf53">Pedagogiskt eftersom många är analfabeter och inte har någon erfarenhet av att ''välja'' parti.</textBlock>
  </contentBlock>
  <contentBlock page="0" id="i-29b5be12dcc6605b">
    <textBlock id="i-609cce9e4bc0dc5d">Folket lider. Medicin, mat, kläder, filtar, bostäder, transporter, sjukhussängar, madrasser m.m. är av undermålig kvalitet eller saknas helt. Det behövs ett massivt återuppbyggnadsprogram av hela landet.</textBlock>
  </contentBlock>
  <contentBlock page="0" id="i-0953a881c893e633">
    <textBlock id="i-31765a58deef9e1b">Mot bakgrund av ovanstående vill jag fråga utrikesministern:</textBlock>
  </contentBlock>
  <contentBlock page="0" id="i-b358563d9dd692ef">
    <textBlock id="i-110df23e82a7a754">1.  Vad är regeringens bedömning av den aktuella situationen i Moçambique?</textBlock>
  </contentBlock>
  <contentBlock page="0" id="i-0d1e2227b82f5696">
    <textBlock id="i-62acb78efbb4e577">2.  Är regeringen villig att arbeta för ett svenskt deltagande i den kommission som skall övervaka fredsavtalets genomförande?</textBlock>
  </contentBlock>
  <contentBlock page="0" id="i-497aeb19391fe4f9">
    <textBlock id="i-c3c301c138e38fd3">3.  Vilket stöd är regeringen beredd att ge inför det kommande flerpartisystemets införande?</textBlock>
  </contentBlock>
  <contentBlock page="0" id="i-b181724bafd1b3f3">
    <textBlock id="i-7f4ca62405492686">4.  Är regeringen villig att satsa på ett kraftfullt stöd för en återuppbyggnad av landet?</textBlock>
  </contentBlock>
  <contentBlock page="0" id="i-640cdac43da9558a">
    <textBlock id="i-c0fdf2d3438e5438">1991/92:62 av Sören Lekberg (s) till utbildningsministern om omlokalisering av lärarhögskolan i Stockholm till Södertälje:</textBlock>
  </contentBlock>
  <contentBlock page="0" id="i-254e9740e1cd7a88">
    <textBlock id="i-deb8091e94054744">Frågan om Lärarhögskolans i Stockholm (HLS)</textBlock>
    <textBlock id="i-c67d762142b659a1">lokalbehov och lokalisering har diskuterats under lång tid. Det är väl känt att HLS nuvarande lokaler är mycket bristfälliga. Verksamheten är spridd på många adresser i Stockholm, och undervisningslokalerna motsvarar inte dagens krav på standard. Från HLS sida har man sedan länge uttalat ett starkt och berättigat önskemål om nya lokaler och en samlad lokalisering av verksamheten.</textBlock>
  </contentBlock>
  <contentBlock page="0" id="i-19d1641bfe932bae">
    <textBlock id="i-e5bb066b60ffe43f">I sin budgetpropositionen i januari 1988 föreslog regeringen att huvuddelen av HLS skulle omlokaliseras till Södertälje. Som motiv angavs dels att en utflyttning av högre utbildning var värdefull från såväl regionalpolitiska som utbildningspolitiska synpunkter, dels att HLS</textBlock>
    <textBlock id="i-0092527d6d6c4b08">relativt snabbt skulle kunna få en samlad lokalisering i moderna och ändamålsenliga lokaler.</textBlock>
    <textBlock id="i-3d71468b163b6739">Södertälje kommun hade nämligen erbjudit sig att i ett attraktivt läge vid Östertälje station bygga lokaler åt HLS i en s.k. campusmiljö.</textBlock>
  </contentBlock>
  <contentBlock page="0" id="i-d729106794f8067e">
    <textBlock id="i-9498c2a33156d097">Riksdagen ansåg dock på förslag av utbildningsutskottet att ytterligare analyser borde göras innan definitivt beslut om HLS lokalisering kunde fattas. Regeringen utsåg därför en särskild utredare med uppgift att ta fram ett fördjupat beslutsunderlag. 1990 presenterade utredaren sitt förslag, som innebar ett förord för en lokalisering av HLS till Södertälje. Flera tunga remissinstanser, t.ex. länsstyrelsen och landstinget, anslöt sig till utredarens slutsatser.</textBlock>
  </contentBlock>
  <contentBlock page="0" id="i-79ffa8b099c6c6dc">
    <textBlock id="i-4700c9000d768053">I september i år uttalade regeringen i ett pressmeddelande att frågan om HLS lokalisering snart skulle avgöras och att beredningsarbetet var inriktat på en viss utlokalisering av verksamheten till både Södertälje och Haninge.</textBlock>
  </contentBlock>
  <contentBlock page="0" id="i-ddf4939cd5c1c418">
    <textBlock id="i-42eb062f1e087eca">Enligt min mening finns det starka skäl för en samlad lokalisering av HLS. Denna uppfattning delas också av högskolans ledning. En lokalisering till centrala Stockholm förefaller varken realistisk eller vettig med tanke på markpriser och intrång i känsliga miljöer.</textBlock>
  </contentBlock>
  <contentBlock page="0" id="i-80216f07e877dd74">
    <textBlock id="i-83da5212bc2906a8">En lokalisering till Södertälje skulle däremot innebära att HLS relativt snart och till rimliga kostnader skulle få tillgång till moderna lokaler i en campusmiljö. En sådan lokalisering skulle också ge stora regionalpolitiska vinster samt innebära en stimulans för utbildningsväsendet i södra</textBlock>
    <textBlock id="i-c6b27c48c0b606a7">Stockholmsområdet och stora delar av södra</textBlock>
    <textBlock id="i-3ce615481ce03e85">Mälardalsområdet.</textBlock>
  </contentBlock>
  <contentBlock page="0" id="i-ed798c89139eb08d">
    <textBlock id="i-cebda74e0b10464a">Jag vill mot den här bakgrunden fråga utbildningsministern följande:</textBlock>
  </contentBlock>
  <contentBlock page="0" id="i-7b1e0a518f8de313">
    <textBlock id="i-3ef0d4b7595a15e4">1. Delar utbildningsministern uppfattningen om att den högre utbildningen i Stockholms län bör lokaliseras till fler platser än till ett begränsat område i centrala Stockholm?</textBlock>
  </contentBlock>
  <contentBlock page="0" id="i-62a104ea77414b2c">
    <textBlock id="i-bb8c82dedd0e10af">2. När tänker utbildningsministern och regeringen ge besked om Lärarhögskolans i Stockholm omlokalisering till Södertälje?</textBlock>
  </contentBlock>
  <contentBlock page="0" id="i-946c23fcc0e49587">
    <textBlock id="i-9700b0021dd57355">1991/92:63 av Kent Carlsson (s) till socialministern om läkemedelskostnaderna:</textBlock>
  </contentBlock>
  <contentBlock page="0" id="i-dcc47b9a28027325">
    <textBlock id="i-f026940a65cff2dd">Samhällets kostnader för läkemedel har under senare del av 1980-talet ökat kraftigt. 1985 var kostnaden för konsumenterna och staten ca 6</textBlock>
    <textBlock id="i-5c9ea212cb520f80">miljarder kronor. Fem år senare, 1990, hade kostnaden ökat till 10 miljarder kronor.</textBlock>
  </contentBlock>
  <contentBlock page="0" id="i-1b98e81b065bbb83">
    <textBlock id="i-95904928313ef0af">Trots årliga höjningar av konsumentens egenavgift har statens kostnader för subventioneringen av läkemedelskostnaderna ökat från 3,3 miljarder kronor 1985 till 5,9 miljarder kronor 1990.</textBlock>
  </contentBlock>
  <contentBlock page="0" id="i-484b0e6d67ce2a66">
    <textBlock id="i-8088704904ae4ab0">Sedan ett par år tillbaka pågår en debatt om möjligheterna att pressa kostnaderna för läkemedel. Statens pris- och konkurrensverk presenterade 1990 rapporten</textBlock>
    <textBlock id="i-50af73d4d70a89ce">Läkemedelsmarknaden där man uppskattade möjligheten till besparingar till ca 10 % av de totala läkemedelskostnaderna. SPK menade att man genom en övergång från originalläkemedel till generiska kopior dvs. identiska kopior av originalläkemedel där patenskyddet löpt ut, skulle kunna spara nästan en miljard kronor per år.</textBlock>
  </contentBlock>
  <contentBlock page="0" id="i-7765532faa8561e4">
    <textBlock id="i-3fa92592ba275550">Vid en utfrågning i riksdagen den 11 juni 1990</textBlock>
    <textBlock id="i-df4271e26b693123">arrangerad av undertecknad konstaterades att stora besparingar var möjliga inom läkemedelsområdet.</textBlock>
    <textBlock id="i-1fc29d91e2a39f67">Hur stora besparingar man på sikt skulle kunna åstadkomma fanns olika åsikter om. SPKs representant menade att en realitstisk besparing låg mellan 500 milj. kr. och en miljard kronor. Från</textBlock>
    <textBlock id="i-c931a14a4b11fad0">Apoteksbolaget och läkemedelsverket menade man att besparingen skulle bli mindre än denna summa. Från läkemedelsindustrins sida var man tveksam till om det över huvud taget var möjligt att minska kostnaderna.</textBlock>
  </contentBlock>
  <contentBlock page="0" id="i-3861dd7a8f86cf62">
    <textBlock id="i-465cc77cc4160153">Vid samma utfrågning konstaterades att det helt saknades enkla prisjämförelser mellan identiskt lika läkemedel. De receptförskrivande läkarnas möjligheter att agera kostnadsmedvetet vid förskrivning av receptbelagda läkemedel försvårades därigenom. Ingen av de ansvariga myndigheterna/organisationerna/företagen ville vid utfrågningen ta på sig ansvaret för att denna viktiga information skulle tas fram för att underlätta för läkarna att också ge akt på kostnaderna för de läkemedel de föreskriver.</textBlock>
  </contentBlock>
  <contentBlock page="0" id="i-b039711808279191">
    <textBlock id="i-ab5f86d47a585a3d">I den av Apoteksbolaget i år utgivna</textBlock>
    <textBlock id="i-7695d1a240fa8d63">Läkemedelsboken återfinns nu prisjämförelser mellan identiskt lika läkemedel. Vid utgivningen av</textBlock>
    <textBlock id="i-29e3e7d239833a4c">Läkemedelsboken uttalade Apoteksbolaget dessutom att man genom en ökad förskrivning av generiska kopieläkemedel relativt lätt skulle kunna spara ca 500 milj.kr./år.</textBlock>
  </contentBlock>
  <contentBlock page="0" id="i-8e9b7508ee8b4f5e">
    <textBlock id="i-9b6f487b763ac1e1">Bakgrunden till diskussionen om möjligheterna att minska kostnaderna för läkemedel återfinns i det faktum att ett stort antal patentskydd för läkemedel började löpa ut i mitten av 1980-talet. I många länder bl.a. USA, Västtyskland, Danmark, Norge och Nederländerna blev detta utgångspunkten för en diskussion om hur man därigenom skulle kunna minska sina kostnader för läkemedel.</textBlock>
  </contentBlock>
  <contentBlock page="0" id="i-4dd2eebe890abba1">
    <textBlock id="i-4d75eba49e7e2254">När patentskyddet för ett originalläkemedel löpt ut ges möjlighet för andra tillverkare att producera identiskt lika läkemedel s.k. generika. För att dessa kopieläkemedel skall godkännas som generika dvs.</textBlock>
    <textBlock id="i-476a775909220a30">identiska med originalläkemedlet, måste tillverkaren genom omfattande tester bevisa att kopieläkemedlet innehåller samma aktiva substans och att upptagningen i kroppen är densamma som för originalet. I Sverige är det läkemedelsverket som kontrollerar och ger tillstånd för försäljning av generiska läkemedel. Läkemedelsverket har vid ett flertal tillfällen uttalat att generiska läkemedel är identiska med originalen och att någon skillnad i medicinsk effekt inte kan påvisas.</textBlock>
  </contentBlock>
  <contentBlock page="0" id="i-5687b67efdbc4736">
    <textBlock id="i-b8c935f3a31d46ae">Statens/försäkringsgivarens möjligheter att spara pengar på en ökad förskrivning av generika är stora. Priserna för generiska läkemedel ligger vanligtvis mellan 30--50 % under originalläkemedlen. Besparingen kan dessutom göras utan att patienterna får färre eller sämre läkemedel.</textBlock>
  </contentBlock>
  <contentBlock page="0" id="i-d25bb2833ea51396">
    <textBlock id="i-9745d90de3bea790">Många länder inom och utom Europa har förändrat eller är på gång att genomföra förändringar i sina läkemedelsförsäkringar. Genom dessa vill man ta till vara den möjlighet till besparingar som skapas genom konkurrensen mellan originalläkemedel, där patentet löpt ut, och generika.</textBlock>
  </contentBlock>
  <contentBlock page="0" id="i-2c0dae546c4b0b2a">
    <textBlock id="i-7925c388333eceaa">I USA ersätter många försäkringsgivare numera bara kostnaden för det billigaste likvärdiga läkemedlet. Tyskland har infört ett system med referenspriser som styr läkemedelsvalet till billigare läkemedel. Danmark medger sedan den 4</textBlock>
    <textBlock id="i-ef44796a0f89b452">november 1991 möjlighet till substitution, dvs. att apoteken får byta ut ett förskrivet läkemedel med ett identiskt generiskt och skall då välja det billigaste.</textBlock>
  </contentBlock>
  <contentBlock page="0" id="i-a02da22dd87ccd6c">
    <textBlock id="i-2bf4b8d99d7f8c41">I Sverige har inget hänt trots vetskapen om att en övergång till förskrivning av generika skulle kunna minska läkemedelsnotan med nästan en miljard kronor. Den främsta orsaken till detta är den</textBlock>
    <textBlock id="i-9ac91187c044730f">''institutionella brödrastruktur'' som värnar de höga priserna och försöker stoppa konkurrensen.</textBlock>
  </contentBlock>
  <contentBlock page="0" id="i-d58b394ff5905332">
    <textBlock id="i-83871ad8e4e25a6c">Svenska och utländska läkemedelsföretag slåss hårt för att stoppa alla förändringar av läkemedelsförsäkringen. De kan i dag till höga priser sälja ''gamla'' läkemedel där patenten löpt ut för många år sedan. Forsknings- och utvecklingskostnader är sedan länge betalda och deras marginaler/vinster är därför mycket stora på dessa läkemedel. Införande av konkurrens på den del av läkemedelsmarknaden som inte är patentskyddad skulle givetvis minska den vinst som dessa bolag i dag gör.</textBlock>
  </contentBlock>
  <contentBlock page="0" id="i-4bc2e5d057091626">
    <textBlock id="i-d5ba9ebba2c09e44">Den stora majoriteten av läkarna har heller inget intresse av en förändring. Det nuvarande försäkringssystemet, där patienten betalar 90</textBlock>
    <textBlock id="i-f19e836d18b3691b">kr./recept oavsett faktisk kostnad, gör att läkarna inte behöver ägna en tanke åt kostnaden för de mediciner han/hon skriver ut. Skulle man lägga ansvar på läkaren att välja det billigaste av flera identiska läkemedel vid förskrivningen leder detta till en del merjobb för läkaren att förklara för sin patient varför man bör byta från ett läkemedel till ett annat. Ett annat viktigt skäl är att läkarna bakvägen får del av de stora vinster som läkemedelstillverkarna kan plocka ut genom de höga priserna. Det sker genom gratis deltagande i konferensresor inom och utanför Sverige, höga arvoden för medverkan vid konferenser och företagsskrifter, middagar och presenter.</textBlock>
  </contentBlock>
  <contentBlock page="0" id="i-44431e92a577ece2">
    <textBlock id="i-c46bdee2e0dc78ec">Apoteksbolaget, som har statens uppdrag att hålla nere kostnaderna för läkemedel, har hittintills inte visat något intresse för att förändra läkemedelsförsäkringen. Det nuvarande systemet är enkelt att administrera -- förändringar kan göra att Apoteksbolaget inte bara kan lämna ut det som läkaren föreskrivit utan måste resonera med patienten om skillnader i priser för identiska läkemedel. En övergång till billiga generiska läkemedel minskar, med Apoteksbolagets nuvarande sätt att bestämma sina priser, kraftigt bolagets intäkter. Detta kan i förlängningen innebära stora krav på rationaliseringar av</textBlock>
    <textBlock id="i-f939a60d6986a1a1">Apoteksbolaget.</textBlock>
  </contentBlock>
  <contentBlock page="0" id="i-2ae1d96ce30393b2">
    <textBlock id="i-72af68a6f91ff45f">Konkurrenssituationen i dag</textBlock>
  </contentBlock>
  <contentBlock page="0" id="i-69b9c872cb77e224">
    <textBlock id="i-505903eadc69bb0e">Vid en genomgång av de 200 mest använda läkemedlen i Sverige vid ingången av 1990-talet finner man följande:</textBlock>
  </contentBlock>
  <contentBlock page="0" id="i-eb5d9d6920e72fda">
    <textBlock id="i-be23a427fa5f0b56">--  eftersom vissa piller förekommer i olika styrkor finns det endast 139 olika läkemedelssubstanser på</textBlock>
    <textBlock id="i-1dbafb23b498f4fe">''200-listan'' -- av de 139 substanserna har 111</textBlock>
    <textBlock id="i-9c4de9e9d0e1a281">stycken (dvs. ca 80 %) funnits i mer än 15 år på den svenska marknaden, 49 av dessa har funnits i mer än 30 år -- bara 11 substanser har kommit in på</textBlock>
    <textBlock id="i-b1866b449bc0d2b4">''200-listan'' de senaste 5 åren (dvs. ca 7 %),</textBlock>
  </contentBlock>
  <contentBlock page="0" id="i-a92e8608d0367fd4">
    <textBlock id="i-a725ff98d2b20be8">--  av de 200 är 121 helt utan konkurrens trots att de flesta skyddande patenten för länge sedan löpt ut,</textBlock>
  </contentBlock>
  <contentBlock page="0" id="i-8f05b9fbf4ad1b0a">
    <textBlock id="i-0ea14cb427d80d15">--  bland de 79 produkter som har konkurrens finner man att det oftast är en (originaltillverkaren)</textBlock>
    <textBlock id="i-e2742649def7705b">som är helt dominerande, 42 produkter har en marknadsandel på över 90 %,</textBlock>
  </contentBlock>
  <contentBlock page="0" id="i-e68a13d95e6a80cd">
    <textBlock id="i-96154dc28b30a133">--  av de 200 produkterna är 163 (121 + 42)</textBlock>
    <textBlock id="i-d9bc41f0db342fe3">antingen utan konkurrens eller har även 90 % i marknadsandel).</textBlock>
  </contentBlock>
  <contentBlock page="0" id="i-54b029ce69d82cb6">
    <textBlock id="i-688e9b9e5fedc126">Ovanstående siffror visar tydligt att den svenska läkemedelsmarknaden sedan många år är i obalans.</textBlock>
    <textBlock id="i-f931617889c34cd7">Den avgörande orsaken till detta är det nuvarande försäkringssystemet som på ett effektivt sätt skyddat gamla icke-patenterade originalläkemedel.</textBlock>
    <textBlock id="i-3d4e3375ccf461d2">Trots att de flesta läkemedelssubstanserna har funnits i mer än 15 år på den svenska marknaden och därigenom inte längre har något patentskydd har de i mycket få fall fått riktig konkurrens.</textBlock>
  </contentBlock>
  <contentBlock page="0" id="i-9d43bb9fe4aa9125">
    <textBlock id="i-8394c8489e7a0f09">En viktig förklaring är att tillverkare av konkurrerande produkter (generika) låter bli att registrera sina produkter. Deras förklaring till detta är att det inte är någon idé att ge sig in på den svenska marknaden. Kostnaderna för registrering uppvägs inte av de små marknadsandelar som dessa kan få på den svenska läkemedelsmarknaden.</textBlock>
    <textBlock id="i-c5986b407b998690">Generiska produkter har vanligtvis bara en eller ett par procent av marknaden trots att de prismässigt ligger minst 20 -- 30 % under originalprodukterna.</textBlock>
  </contentBlock>
  <contentBlock page="0" id="i-1f48cb493fdd2bce">
    <textBlock id="i-7e5fa7dd80119cbe">De tillverkare som trots allt registrerar sina billigare generiska produkter har svårt att få läkarna att förskriva deras produkter.</textBlock>
    <textBlock id="i-99e97abec0e639c3">Försäkringssystemet gör att det inte finns något incitament för läkarna att förskriva den billigare generikan. De fortsätter slentrianmässigt att skriva ut de gamla dyra originalprodukterna, eftersom de inte behöver bry sig om kostanderna varken för staten eller patienterna. Originaltillverkarna bidrar dessutom till att konservera detta beteende bland läkarna genom sin omfattande marknadsföring och förmåner till läkarna.</textBlock>
  </contentBlock>
  <contentBlock page="0" id="i-a00d198f44a43812">
    <textBlock id="i-819b15551048509c">En förändrad svensk läkemedelsförsäkring</textBlock>
  </contentBlock>
  <contentBlock page="0" id="i-73d2466f9225d581">
    <textBlock id="i-1d049ca665afdd00">En förändring av den svenska läkemedelsförsäkringen är nödvändig om man vill minska våra kostnader för läkemedel.</textBlock>
  </contentBlock>
  <contentBlock page="0" id="i-c2cb26bef3f8650b">
    <textBlock id="i-5665df334ee4fb9d">Utgångspunkten för en förändring måste vara att ta till vara den möjlighet till priskonkurrens som öppnar sig när patentet löper ut för en läkemedelssubstans. Då ges möjlighet för konkurrerande tillverkare att tillverka identiska läkemedelskopior (generika).</textBlock>
  </contentBlock>
  <contentBlock page="0" id="i-90975ea343c58199">
    <textBlock id="i-5d085d0caaff86ff">För en del av läkemedelsmarknaden som utgörs av patentskyddade läkemedel bör staten även i framtiden ha en priskontrollerande roll. Eftersom tillverkarna av de patentskyddade produkterna i princip har monopol bör priserna precis som i dag förhandlas fram mellan staten och tillverkaren. I</textBlock>
    <textBlock id="i-91886e8c5c2fdaf0">dag sköts prisförhandlingarna av distributören</textBlock>
    <textBlock id="i-0864601e04fbf30b">Apoteksbolaget. I ett förändrat system bör denna läggas över på myndigheten Läkemedelsverket.</textBlock>
    <textBlock id="i-6a290469e10ce8d8">Man undviker då risken att blanda samman aktiebolaget Apoteksbolagets affärsmässiga uppgift, att till billigast möjliga kostnad distribuera läkemedel, med en rent myndighetsutövande uppgift.</textBlock>
  </contentBlock>
  <contentBlock page="0" id="i-4d652e082986d897">
    <textBlock id="i-52aaf2b93153727c">För den del av läkemedelsmarknaden där patenten löpt ut bör prissättningen vara fri.</textBlock>
    <textBlock id="i-0a66f520f92ad590">Originaltillverkare och de som tillverkar läkemedelskopior får därmed konkurrera med varandra. Detta förutsätter dock att försäkringen förändras så att den tvingar läkare, apotek och patient att ta hänsyn till skillnaden i priser för identiskt lika läkemedel.</textBlock>
  </contentBlock>
  <contentBlock page="0" id="i-35103fc356ed27eb">
    <textBlock id="i-f0d56652bd90f5cf">Enligt det avtal som staten tecknat med</textBlock>
    <textBlock id="i-3f1a9e33e128d6a7">Landstingsförbundet (det s.k. Dagmaravtalet) skall pengarna för läkemedelsförsäkringen föras över till landstingen. Förhandlingar skall, enligt avtalet, föras om hur detta skall gå till.</textBlock>
  </contentBlock>
  <contentBlock page="0" id="i-3386e32983197dd2">
    <textBlock id="i-e8efef539d2d9f9a">Vid en överföring av försäkringspengarna till landstingen blir det nödvändigt att göra förändringar i försäkringssystemet. Det måste på något sätt bli möjligt för landstingen att påverka kostnaderna för de läkemedel som förskrivs både bland offentligt anställda och privatpraktiserande läkare.</textBlock>
  </contentBlock>
  <contentBlock page="0" id="i-1f7191c526db93c8">
    <textBlock id="i-550078826cebfbd5">Ett sätt som resonerats om är att fullt ut bara subventionera de allra billigaste läkemedlen. Det förutsätter att en central myndighet med jämna mellanrum utfärdar listor över vilka läkemedel som erhåller full subvention från försäkringen. Fördelen med denna lösning är att man snabbt kan tillgodgöra sig den möjliga besparingen. Nackdelen är att det skapar ett mycket centralistiskt system som gör det svårt för nya tillverkare att ta sig in på marknaden. Risken är också uppenbar att vissa av tillverkarna i ett sådant system väljer att avregistrera sina produkter och att man därmed på sikt minskar eller helt förlorar konkurrensen.</textBlock>
    <textBlock id="i-d43e67d99e70b982">Risken är stor att patienterna i ett sådant system kan tvingas byta preparat många gånger per år även om priserna bara förändras litet grand. Det tar heller ingen hänsyn till de skillnader i terapitraditioner som finns i olika delar av landet.</textBlock>
  </contentBlock>
  <contentBlock page="0" id="i-9098578d5b52eebb">
    <textBlock id="i-c1afc7f4180747a0">En annan möjlighet som diskuterats har varit införande av det tyska referensprissystemet.</textBlock>
    <textBlock id="i-87d88a55eb56122b">Försäkringsgivaren fastställer då ett referenspris, oftast ca 30 % under originalproduktens pris vid den tidpunkt då patentskyddet löpte ut. Full subvention utgår upp till det s.k. referenspriset.</textBlock>
    <textBlock id="i-0f8adb03f1afb00e">Kostnader utöver referenspriset får betalas av konsumenten. Även i detta system tillgodogör sig försäkringsgivaren snabbt en besparing.</textBlock>
    <textBlock id="i-618541542148a5d8">Referenspriser har dock den nackdelen att alla tillverkare lägger sig på referenspriset. Någon reell konkurrens blir det aldrig fråga om.</textBlock>
    <textBlock id="i-309992d399dc0c80">Originaltillverkarna sänker ofta sina priser till det angivna priset och kan sedan genom sina betydligt mer omfattande marknadsföringsresurser i praktiken hålla mindre tillverkare utanför marknaden. I Tyskland har detta lett till att originaltillverkaren och ett fåtal stora generikatillverkare lagt beslag på marknaden. De små och medelstora generikatillverkarna har inga eller små möjligheter att på egen hand ta sig in på marknaden.</textBlock>
  </contentBlock>
  <contentBlock page="0" id="i-61c1a98de037348e">
    <textBlock id="i-74d05780337bd650">En ny svensk läkemedelsförsäkring bör därför utformas på ett helt annnat sätt. I dag finns i samtliga landsting och större städer s.k.</textBlock>
    <textBlock id="i-e338b53c642fcbc5">läkemedelskommittéer. De består huvudsakligen av läkare och farmakologer/apotekare.</textBlock>
    <textBlock id="i-acf3a6dd4b45bb41">Kommittéernas uppgift är i dag att utfärda listor med vilka läkemedel som rekommenderas för olika diagnoser. Förutom medicinska effekter skall kommittéen ta viss hänsyn till kostnaden för olika läkemedel.</textBlock>
  </contentBlock>
  <contentBlock page="0" id="i-a9bf36b60dbcd6f6">
    <textBlock id="i-e2a8a816325c8239">Problemet är just att det bara är en rekommendation. I den slutna vården som står för enbart 10 % av läkemedelsinköpen, har man i dag ett kostnadsansvar som gör att man i stor utsträckning följer dessa listor. I den öppna vården, som står för 90 % av läkemedelsinköpen är däremot följsamheten till dessa listor mycket liten.</textBlock>
    <textBlock id="i-701247aacb2d7477">Bland de privatpraktiserande läkarna spelar läkemedelskommittéernas rekommendationer i dag en ytterst begränsad roll. Förändringen av läkemedelsförsäkringen måste av detta skäl framför allt rikta in sig på att medverka till ett ändrat förskrivningsmönster inom den öppna vården.</textBlock>
  </contentBlock>
  <contentBlock page="0" id="i-3bb2d3aef2e38aec">
    <textBlock id="i-6f367d851aeac3ea">Ett nytt försäkringssystem bör bygga på de länsvisa läkemedelskommittéerna. Dessa bör ansvara för de försäkringspengar som staten lämnar över till resp.</textBlock>
    <textBlock id="i-c60814afd2481963">landsting. Kommittén skall utifrån lokal terapitradition, medicinska bedömningar och ansvaret för kostnaderna utfärda en rekommendationslista som ligger till grund för den subvention som ges för receptbelagda läkemedel.</textBlock>
    <textBlock id="i-07ca30a5a7f42f57">Genom kostnadsansvaret blir det nödvändigt för kommittéerna att på de områden där det finns flera identiska läkemedel ta hänsyn till priset.</textBlock>
  </contentBlock>
  <contentBlock page="0" id="i-41a0afd8e21b7ce5">
    <textBlock id="i-17c1588d6e1a29ed">För den receptförskrivande läkaren innebär ett sådant system att han/hon även i framtiden har fri förskrivningsrätt. Skillnaden mot i dag blir dock att om läkaren förskriver ett dyrt originalpreparat och det finns ett billigare identiskt preparat på kommittélistan utgår subvention bara motsvarande det billigare.</textBlock>
  </contentBlock>
  <contentBlock page="0" id="i-5cd761f0a0baa4ca">
    <textBlock id="i-e4fb8ffe41bd9fd5">För patienten innebär detta att han/hon i de fall då läkaren förskrivit ett onödigt dyrt läkemedel själv får betala mellanskillnaden mellan detta och det billigare. Självfallet måste patienten i så fall också ges möjligheten att byta till det billigare identiska preparatet.</textBlock>
  </contentBlock>
  <contentBlock page="0" id="i-369f01811c3d2f3e">
    <textBlock id="i-7416ab72ea6b502a">Även i ett nytt system för läkemedelsförsäkringen bör patienten betala en egenavgift per recept, motsvarande dagens egenavgift eller rent av något lägre. Kostnaden för ett patenterat läkemedel som överstiger denna betalas till fullo av försäkringen.</textBlock>
    <textBlock id="i-8a91fd61f3f046a2">För ickepatenterade läkemedel betalas överskjutande kostnad endast om läkemedlet finns upptaget på det aktuella länets kommittélista.</textBlock>
  </contentBlock>
  <contentBlock page="0" id="i-750720dc606ee5a7">
    <textBlock id="i-b33c4f32b9a8660a">Detta måste precis som i dag kombineras med ett högkostnadsskydd för att skydda kroniker och andra storkonsumenter av läkemedel. Skillnaden mot i dag måste dock bli att högkostnadsskyddet inte täcker överskjutande kostnader som beror på att man valt ett dyrare ickepatenterat läkemedel än det som rekommenderats av läkemedelskommittén.</textBlock>
  </contentBlock>
  <contentBlock page="0" id="i-8d597ebbd127f3e6">
    <textBlock id="i-a6166232e5fb4c9e">Genom att de länsvisa läkemedelskommittéerna beslutar om subventionen skapas 24 delmarknader.</textBlock>
    <textBlock id="i-7bee08f1940ab307">Läkemedelskommittéerna kan i sin bedömning förutom priset ta hänsyn till vilken mjukvara en tillverkare har att erbjuda. Med det menas hur produkten är förpackad, vilken information och uppföljning tillverkaren tillhandahåller osv.</textBlock>
    <textBlock id="i-e060efcae789a02c">Kommittéerna skall dock ha ett absolut krav på sig att hålla den budget som de har ansvar för. En central myndighet, läkemedelsverket alternativt riksförsäkringsverket, bör ha tillsynsansvar över kommittéerna och regelbundet granska deras listor ur ekonomisk synpunkt.</textBlock>
  </contentBlock>
  <contentBlock page="0" id="i-95fc87b67b5d8439">
    <textBlock id="i-51798720c8c2a670">Tillskapandet av 24 mindre läkemedelsmarknader underlättar för små och medelstora tillverkare att kunna ta sig in på en del av marknaden. På sikt främjar det konkurrensen. En trolig utveckling av detta blir sannolikt att fler generiska tillverkare låter registrera sina produkter. Därmed kan betydligt fler originalprodukter utan patentskydd än i dag utsättas för konkurrens.</textBlock>
  </contentBlock>
  <contentBlock page="0" id="i-48131306e452db7a">
    <textBlock id="i-46460bfbee096660">Genom möjligheten att lokalt få bedöma vilka ickepatenterade läkemdel som fullt ut skall subventioneras ges en nödvändig flexibilitet. Det ger exempelvis möjlighet för en kommitté att avstå från att ändra sin rekommendation om prisskillnaden är liten och en förändrad rekommendation skulle leda till stort merarbete för läkarna att ställa om sina patienter till ett nytt läkemedel.</textBlock>
  </contentBlock>
  <contentBlock page="0" id="i-06f5f01b51ff0608">
    <textBlock id="i-9bf2e1d1150e2ce3">För att ytterligare stärka konkurrensen bör en förändring av läkemedelsmarknaden också innehålla en möjlighet för landstingen att själva välja var man vill köpa in sina läkemedel. Ett kostnadsmedvetet landsting skulle med stor sannolikhet ytterligare kunna pressa läkemedelskostnaderna genom att själva importera vissa läkemedel alternativt sluta avtal direkt med tillverkaren.</textBlock>
  </contentBlock>
  <contentBlock page="0" id="i-f7da03cfbac795e7">
    <textBlock id="i-5a30b8b3ae396060">Invändningar mot förändringar av läkemedelsförsäkringen</textBlock>
  </contentBlock>
  <contentBlock page="0" id="i-2442974136b7bf2d">
    <textBlock id="i-35918a1cdf0c0327">Enligt tidningsuppgifter motsätter sig läkemedelsindustrin förändringar av läkemedelsförsäkringen. I stället har man erbjudit sig att frysa sina priser samtidigt som man vill att</textBlock>
    <textBlock id="i-b34ca01fb0221800">Apoteksbolaget minskar sin marginal på receptbelagda läkemedel.</textBlock>
  </contentBlock>
  <contentBlock page="0" id="i-166f38e964353d00">
    <textBlock id="i-905e9f5fca23ccc4">En sådan lösning skulle inte medföra speciellt stora besparingar för staten/skattebetalarna.</textBlock>
    <textBlock id="i-38483b4e3044a6dc">Priskonkurrensen mellan ickepatenterade originalläkemedel och generiska kopior skulle helt utebli. Staten/skattebetalarna skulle förvisso inte få ökade kostnader för läkemedel under ett par år, men man skulle helt gå miste om de besparingar som faktiskt är möjliga att göra.</textBlock>
  </contentBlock>
  <contentBlock page="0" id="i-47add7cdf7da19c8">
    <textBlock id="i-843a98263640e2ca">Enbart för den blodtryckssänkande substansen atenolol skulle en övergång från originalpreparatet</textBlock>
    <textBlock id="i-59b8ecc0bca0c9bc">Tenormin till de helt identiska generiska kopiorna innebära att de årliga kostnaderna sänktes från 125</textBlock>
    <textBlock id="i-fe4149dabd1591af">milj.kr. till ca 60 milj.kr. -- en besparing på ca 65</textBlock>
    <textBlock id="i-17292f2b3141c73c">milj.kr., och detta utan att det medför några medicinska effekter för patienterna eller att dessa får färre piller än tidigare.</textBlock>
  </contentBlock>
  <contentBlock page="0" id="i-358c83ed3fb88551">
    <textBlock id="i-63605bb789bf7ff4">Industrins traditionella argument mot förändringar av läkemedelsförsäkringen brukar vara att man måste få tjäna pengar på sina originalprodukter för att ha råd att forska fram nya produkter. Av ovanstående siffror framgår att resonemanget inte helt stämmer. Trots att industrin under många år kunnat tjäna stora pengar på sina gamla originalprodukter har detta inte lett till någon större tillströmning av nya substanser/läkemedel.</textBlock>
    <textBlock id="i-161582f89307a1ee">Läkemedelsindustrin, som i andra sammanhang brukar påpeka hur innovativa man är, lever i princip på produkter som är utvecklade på 1960-</textBlock>
    <textBlock id="i-8941d1b4a1347a7c">talet. I vilken annan bransch skulle man kunna leva på så gamla produkter?</textBlock>
  </contentBlock>
  <contentBlock page="0" id="i-da12f210eec43dcd">
    <textBlock id="i-cd39aa8f10f5ac1c">Givetvis skall den forskande industrin ha ett fullgott patentskydd som gör att man under patenttiden kan få tillbaka de pengar man lagt ned på forskning och testning. Precis som för andra produkter skall man vara skyddad under patenttiden, men när denna löpt ut skall man utsättas för konkurrens.</textBlock>
  </contentBlock>
  <contentBlock page="0" id="i-f34d2fcdc82b9d8e">
    <textBlock id="i-3579b0b45d36dd5d">I dag har man patentskydd i 20 år. Eftersom det tar tid att utveckla substansen till färdig produkt är den effektiva patenttiden i dag ca tio år. För de allra flesta produkter är detta en fullt tillräcklig tid för att få tillbaka sina forskningspengar och kunna göra en rejäl vinst. För produkter med stor försäljning, exempelvis magsårsmedlet Losec, räcker det troligen med halva denna tid för att betala forskningen och ge företaget ett ordentligt kapitaltillskott.</textBlock>
  </contentBlock>
  <contentBlock page="0" id="i-43fb30866bf698d5">
    <textBlock id="i-09d0c3850ed6344a">Problemet finns för de produkter där utvecklingen tagit betydligt längre tid än tio år och för ''smala''</textBlock>
    <textBlock id="i-c00ca9c0b858f0ff">produkter, avsedda för svåra och ovanliga sjukdomstillstånd, där marknaden kan förväntas bli relativt liten. Sverige bör därför tillsammans med</textBlock>
    <textBlock id="i-ec83e83fd0ff51c1">EG se över patentreglerna så möjlighet ges att selektivt kunna förlänga patenttiden för denna typ av läkemedel.</textBlock>
  </contentBlock>
  <contentBlock page="0" id="i-71e952e6ee4f7187">
    <textBlock id="i-700798ba57b68ebe">En sådan översyn av patentreglerna får dock inte leda till att industrin ges möjlighet att förlänga eller helt förnya patenttiden för gamla beprövade produkter. Vissa läkemedelsföretag försöker ibland genom att ändra styrkor, beredningsformer, förpackningar eller genom små förändringar i läkemedelssubstansens molekylstruktur få gamla läkemedel att framstå som nya och därmed berättiga till ny patenttid. I Sverige har det också varit ett sätt för en del företag att i prisförhandlingarna med Apoteksbolaget kunna höja priset för gamla produkter.</textBlock>
  </contentBlock>
  <contentBlock page="0" id="i-44e679de8795ff3a">
    <textBlock id="i-f30a78fde1edf909">Inom andra branscher brukar man anse att konkurrens är det bästa sättet att stimulera utvecklingen av nya och gamla produkter.</textBlock>
    <textBlock id="i-f8eaca107ba11850">Monopolställning leder oftast till stagnation.</textBlock>
    <textBlock id="i-4940b3847936eaf1">Läkemedelsindustrin i Sverige hävdar med emfas att detta inte gäller för läkemedel. Erfarenheterna från USA och andra länder som infört ett visst mått av konkurrens på läkemedelsmarknaden motbevisar industrins påståenden. Där har forskningen snarare ökat sedan konkurrensen infördes.</textBlock>
  </contentBlock>
  <contentBlock page="0" id="i-a2d4f2f093a29aed">
    <textBlock id="i-0be6725d185b1ced">Industrins propå om att Apoteksbolaget skulle sänka sina marginaler på receptbelagda läkemedel för att spara pengar åt staten är väl värda att pröva.</textBlock>
    <textBlock id="i-d62660e6993167f5">Men en sänkning av Apoteksbolagets marginaler står inte i någon som helst motsatsställning till att förändra läkemedelsförsäkringen så att konkurrensen stimuleras på en del av läkemedelsmarknaden.</textBlock>
  </contentBlock>
  <contentBlock page="0" id="i-ff9a1e94c67688e4">
    <textBlock id="i-1188f25783b72bbe">Sverige har troligen världens mest moderna apoteksväsende. Personalen på apoteken har hög kompetens. Man har en snabb distribution.</textBlock>
    <textBlock id="i-982625ef10381188">Lokalerna håller hög kvalitet. Apotek eller apoteksombud finns väl utbyggt över hela landet.</textBlock>
  </contentBlock>
  <contentBlock page="0" id="i-c0a35e8f357c466c">
    <textBlock id="i-d279e1ff6afa7c9b">I ett bolag som saknar konkurrens föreligger dock alltid en risk för viss ineffektivitet. Apoteksbolaget bestämmer dessutom själva hur stora intäkter man vill ha genom att styrelsen för bolaget helt på egen hand beslutar om påslagen på receptbelagda läkemedel. Detta kan medföra risk för att man i stället för att genomföra besvärliga rationaliseringar av verksamheten väljer att i stället öka sina intäkter. Regeringen borde som ägare av</textBlock>
    <textBlock id="i-0a31221d12e7dc70">Apoteksbolaget låta riksrevisionsverket eller fristående revisionskonsult göra en genomlysning av bolaget. Genomlysningen bör dels beröra hur pass effektivt bolaget sköter sina uppgifter, dels att utreda hur Apoteksbolaget på affärsmässiga grunder skall kunna överleva vid ett inträde i EG</textBlock>
    <textBlock id="i-96c2ebba9989db8f">och en mindre reglerad marknad.</textBlock>
  </contentBlock>
  <contentBlock page="0" id="i-45d7ee4a31a13755">
    <textBlock id="i-599a744227814162">Med anledning av ovanstående vill jag fråga socialministern:</textBlock>
  </contentBlock>
  <contentBlock page="0" id="i-af255b2111e1cf48">
    <textBlock id="i-f115f1b0d20ae3a1">Avser regeringen lägga fram förslag till förändringar av läkemedelsförsäkringen som skapar en verklig priskonkurrens för ickepatenterade läkemedel, så staten och medborgarna kan tillgodogöra sig den möjliga besparingen inom läkemedelsområdet?</textBlock>
  </contentBlock>
  <contentBlock page="0" id="i-bfa89ba9872bb7f6">
    <textBlock id="i-4b1e4edde85fbd5f">Avser regeringen i så fall tillåta fri prissättning för läkemedel där generisk konkurrens är möjlig?</textBlock>
  </contentBlock>
  <contentBlock page="0" id="i-3f0b5c48ac9556aa">
    <textBlock id="i-f4a29e125f8b0458">Avser regeringen föra över ansvaret från</textBlock>
    <textBlock id="i-d8e44d9d58fac0f6">Apoteksbolaget till läkemedelsverket för att förhandla fram låga men skäliga priser för den forskande industrin vad gäller patenterade läkemedel?</textBlock>
  </contentBlock>
  <contentBlock page="0" id="i-b3e1fc70666c6da5">
    <textBlock id="i-c3cd697602c7c1de">Avser regeringen att fullfölja avtalet med</textBlock>
    <textBlock id="i-8fb4798d41449c9f">Landstingsförbundet om en överföring av pengarna för läkemedelsförsäkringen till landstingen?</textBlock>
  </contentBlock>
  <contentBlock page="0" id="i-d4715add8ef7b4e4">
    <textBlock id="i-bc0611fbca4b8f4e">Avser regeringen utforma en ny läkemedelsförsäkring som baserar sig på de länsvisa läkemedelskommittéerna?</textBlock>
  </contentBlock>
  <contentBlock page="0" id="i-556b7bd55e882683">
    <textBlock id="i-9fa824f80e764547">Avser regeringen lägga fram förslag som gör det möjligt för landstingen att på egen hand köpa in läkemedel?</textBlock>
  </contentBlock>
  <contentBlock page="0" id="i-d7f01de0b1595853">
    <textBlock id="i-9db0a74697b6ea14">Avser regeringen i förhandlingar med EG biträda förslag om möjligheter att förlänga patenttiden för nya läkemedelssubtanser med extra långa utvecklingstider och de substanser som är avsedda för svåra och ovanliga sjukdomstillstånd?</textBlock>
  </contentBlock>
  <contentBlock page="0" id="i-58b8409aa610b163">
    <textBlock id="i-1a8b1e9dfaebec8c">Avser regeringen låta göra en fristående översyn av</textBlock>
    <textBlock id="i-a67a24d91da92e32">Apoteksbolaget med avseende på verksamhetens effektivitet och möjligheter för bolaget att på affärsmässiga grunder kunna överleva vid inträdet på en mindre reglerad EG-marknad?</textBlock>
  </contentBlock>
  <contentBlock page="0" id="i-4fb4163061378117">
    <textBlock id="i-7f7c5ee7a2c164e5">1991/92:64 av Anita Johansson (s) till arbetsmarknadsministern om sysselsättningsläget i</textBlock>
    <textBlock id="i-cc2d0990bff29e7a">Stockholms län:</textBlock>
  </contentBlock>
  <contentBlock page="0" id="i-238146aec99c8807">
    <textBlock id="i-ce3c248d99545ca6">Jämfört med andra delar av Sverige är arbetslösheten i Stockholms län låg -- om man räknar i procentdelar av befolkningen.</textBlock>
  </contentBlock>
  <contentBlock page="0" id="i-393dfdd4457264fb">
    <textBlock id="i-58b7910ee14dea4c">Jämfört med andra delar av Sverige är arbetslösheten i Stockholms län hög -- om man räknar antalet människor som är utan arbete.</textBlock>
  </contentBlock>
  <contentBlock page="0" id="i-a729a8fb29247670">
    <textBlock id="i-d432dc36b41643c4">Varje människa måste räknas. Varje arbetslös person måste kunna räkna med samhällets stöd för att kunna leva ett tryggt och bra liv. Det är lika viktigt för människor i Stockholmsregionen som för människor i andra delar av Sverige.</textBlock>
  </contentBlock>
  <contentBlock page="0" id="i-ade9887e7853d63b">
    <textBlock id="i-a6b18c5c864c3acd">Uttryckt i kalla siffror ser det nu ut så här:</textBlock>
  </contentBlock>
  <contentBlock page="0" id="i-6f179f628b2be2f4">
    <textBlock id="i-ab9d13b36e68b145">Drygt 25 000 personer är arbetslösa.</textBlock>
  </contentBlock>
  <contentBlock page="0" id="i-e526b95fff773a3a">
    <textBlock id="i-992ae7b0947c5abe">Antalet nya lediga arbetstillfällen är ca 4 000.</textBlock>
  </contentBlock>
  <contentBlock page="0" id="i-fd61026061bf40fe">
    <textBlock id="i-993fcd57f63abb9d">I jämförelse med konjunkturnedgången i början av</textBlock>
    <textBlock id="i-636c8d33c1d379c8">1980-talet har den högsta nivån för arbetslösheten och lägsta nivån för lediga jobb redan passerats med betydande marginal. Förändringen går dessutom mycket snabbare nu än då.</textBlock>
  </contentBlock>
  <contentBlock page="0" id="i-04e9747297295d5c">
    <textBlock id="i-d501da13cf043193">Antalet personer som varslas om uppsägning fortsätter att öka. Första veckan i november anmäldes det största antalet varslade (1 125) en särskild vecka. Varslen är en indikation på vad som kan komma att hända framöver.</textBlock>
  </contentBlock>
  <contentBlock page="0" id="i-a5d1467a8f93c779">
    <textBlock id="i-f0af1c72fffad21f">Från en överhettad situation för drygt ett år sedan rör vi oss nu raskt mot ett mycket besvärligt läge i länet. Vid en jämförelse med övriga län är nedgången i vårt län bland de snabbaste i landet.</textBlock>
  </contentBlock>
  <contentBlock page="0" id="i-9a4308840eacbcf1">
    <textBlock id="i-9bd75a03c5410a7e">Antalet arbetslösa byggnadsarbetare ökar snabbt.</textBlock>
  </contentBlock>
  <contentBlock page="0" id="i-23d1e84784c8a077">
    <textBlock id="i-6075dcd07efa33d9">Under vecka 47 var 1 217 av</textBlock>
    <textBlock id="i-f79b664b602e3a2a">Byggnadsarbetareförbundets avdelning 1s medlemmar arbetslösa. Vid årsskiftet 1990--1991</textBlock>
    <textBlock id="i-0aeee4d4d9b2f8b9">var 165 arbetslösa.</textBlock>
  </contentBlock>
  <contentBlock page="0" id="i-0123ae1fad39366e">
    <textBlock id="i-91dd5ca16259041d">Prognoserna tyder på att arbetslösheten kommer att öka kraftigt. Den kan komma att uppgå till 20 %</textBlock>
    <textBlock id="i-50d57b4e2bc1c9cb">under vintern, vilket innebär 4 000 arbetslösa byggnadsarbetare i länet.</textBlock>
  </contentBlock>
  <contentBlock page="0" id="i-84fff2895e266f43">
    <textBlock id="i-8db6b4a543b3a48b">Dessutom är 300 lärlingar arbetslösa. I juni 1992</textBlock>
    <textBlock id="i-cadc3240c816cbef">skall 500 elever från gymnasieskolans BA-linje placeras ut på byggarbetsplatser som inte finns.</textBlock>
  </contentBlock>
  <contentBlock page="0" id="i-821db1d13c5f6ecb">
    <textBlock id="i-84f81a8a93f6dee1">En tumregel säger att varje byggnadsarbetare</textBlock>
    <textBlock id="i-3f7005d3ad7ea36a">''sysselsätter'' 3--4 andra. Således är ca 6 000 direkt eller indirekt arbetslösa genom byggnadsverksamheten i länet och i andra delar av landet.</textBlock>
  </contentBlock>
  <contentBlock page="0" id="i-9d3744386f82f8d5">
    <textBlock id="i-56595b50b6450eec">I Stockholms län finns goda planeringsförutsättningar att inom bostadsektorn fånga upp arbetskraft och andra produktionsresurser som friställs genom sammanbrott för övrigt byggande i länet.</textBlock>
  </contentBlock>
  <contentBlock page="0" id="i-b9e9193038ad8f34">
    <textBlock id="i-ec7aa017a08294dc">Nyproduktionen av bostäder har sedan 1987 legat på en stabil nivå av ca 10 000 lägenheter per år.</textBlock>
    <textBlock id="i-8031346d004a0208">Enligt kommunernas planering bör den nivån behållas under 1992 och 1993. Kommunernas bostadsförsörjningsprogram upptar för 1992 14 648</textBlock>
    <textBlock id="i-0197331f81e57696">lägenheter och för 1993 12 427 lägenheter.</textBlock>
  </contentBlock>
  <contentBlock page="0" id="i-72ac57f783054917">
    <textBlock id="i-998ce0a77774c7e2">Ombyggnad av bostäder planeras öka snabbt. Efter nästan fem år av ramrestriktioner finns ett stort uppdämt behov av ombyggnad. På länsbostadsnämnden finns i dag låneansökningar för 6 758 lägenheter och ett stort antal projekt har anmälts till nästa år.</textBlock>
  </contentBlock>
  <contentBlock page="0" id="i-abd2338266cb5203">
    <textBlock id="i-91456ddf427a71ee">Planering och projektering har skett utifrån riksdagens tidigare beslut om räntelån.</textBlock>
    <textBlock id="i-108dd9864c76095b">Regeringsförslagen om försämrade finansieringsvillkor har tillsammans med osäkerheten om framtida finansieringsvillkor skapat tveksamhet inom branschen beträffande möjligheterna att starta och genomföra planerade, och lånebeviljade, projekt. Risken för betydande neddragningar i även färdigprojekteterad produktion är stor.</textBlock>
  </contentBlock>
  <contentBlock page="0" id="i-d39dfcc10f31aab2">
    <textBlock id="i-e436d60cb16715cb">I Stockholms län får tidigareläggningen av räntebidraget inte någon spareffekt i nyproduktionen eftersom vi redan genom en förenklad metod för utbetalning har avkortat den tiden mer än propositionen 1991/92:38 förutsätter.</textBlock>
  </contentBlock>
  <contentBlock page="0" id="i-fcd64ba3b24dbdb7">
    <textBlock id="i-66e752ef4da60c29">Cirka hälften av de arbetslösa är tjänstemän</textBlock>
  </contentBlock>
  <contentBlock page="0" id="i-a7702ef7be50bf5f">
    <textBlock id="i-e7a3d37e799dda19">Till det kommer en stor grupp anställda inom olika delar av tjänstesektorn, som nu hotas av arbetslöshet. Det gäller inte minst de anställda i offentlig verksamhet.</textBlock>
  </contentBlock>
  <contentBlock page="0" id="i-e03d6716221efdac">
    <textBlock id="i-650fddf81ef81468">Många har en utbildning som inte är konkurrenskraftig i framtiden. Det gäller inte minst kvinnor. Om de skall kunna konkurrera om de nya arbetstillfällena som skapas behöver deras kunskaper förnyas och kompletteras. Det är klokt att så snart som möjligt starta en brett upplagd utbildning för att inte tappa deras tidigare kompetens och för att utveckla ny.</textBlock>
  </contentBlock>
  <contentBlock page="0" id="i-93e5d5f83956b98a">
    <textBlock id="i-56401c873e880c8c">Stockholmsregionen genererar ca 20 % av BNP.</textBlock>
    <textBlock id="i-f1e44fa760ade458">Här finns också ca 20 % av landets befolkning.</textBlock>
  </contentBlock>
  <contentBlock page="0" id="i-c27980bf30cecf5a">
    <textBlock id="i-3c934cd85fc06fbf">Regeringen har nu föreslagit att 1,5 miljarder kronor skall satsas på investeringar i samhällets infrastruktur och 1 miljard kronor på direkta byggnadsinvesteringar i syfte att motverka förvärrad byggnadsarbetslöshet. Av dessa pengar föreslås endast 10 milj.kr. gå till Stockholms län till olika bärighetsåtgärder.</textBlock>
  </contentBlock>
  <contentBlock page="0" id="i-27878415e2ec54d8">
    <textBlock id="i-3e6c9b25f186c686">Det är helt otillräckligt om man vill undvika att</textBlock>
    <textBlock id="i-3c262f9bfa770da0">Stockholms län drabbas av den värsta arbetslösheten på mycket länge.</textBlock>
  </contentBlock>
  <contentBlock page="0" id="i-e344ff9a5d8abba5">
    <textBlock id="i-703193de1666910c">Det skulle dessutom till stor del vara en ''onödig''</textBlock>
    <textBlock id="i-f160524362312d49">arbetslöshet efterom den går att undvika.</textBlock>
  </contentBlock>
  <contentBlock page="0" id="i-f20757f62ca77321">
    <textBlock id="i-f1e8f13380b196e7">Det finns i Stockholms län gott om investeringsobjekt som ur alla synvinklar ter sig nyttiga och kloka.</textBlock>
  </contentBlock>
  <contentBlock page="0" id="i-4685d9a74aee6605">
    <textBlock id="i-9a36ba0d6ba52aec">Många kan inte komma till stånd på grund av den borgerliga politiken som nu förs i riksdagen, landstinget och kommunerna. Det är en politik som innebär att bostadskostnaderna höjs, kommunernas ekonomi dräneras, de arbetsmarknadspolitiska insatserna i stort sett går</textBlock>
    <textBlock id="i-32ae01f72a10df76">Stockholmsregionen förbi och som stramar åt ekonomin när man i stället borde sätta lagom fart på hjulen.</textBlock>
  </contentBlock>
  <contentBlock page="0" id="i-a7e65b9557aeefc5">
    <textBlock id="i-6914874bb36a07d2">Jag vill här ge några exempel på åtgärder som både ger fler arbetstillfällen, förbättrar miljön och trafiksäkerhet, kortar bostadsköerna och ger många bättre arbetsmiljö.</textBlock>
  </contentBlock>
  <contentBlock page="0" id="i-b40e036704b59bbc">
    <textBlock id="i-b50f46e4a621ed7e">1. Dra tillbaka förslagen om att ändra bostadsfinansieringen. Många planerade bostadsbyggen stoppas om förslagen genomförs.</textBlock>
  </contentBlock>
  <contentBlock page="0" id="i-b6f397c14e8197b4">
    <textBlock id="i-e3adf9a9a0536104">2. Öka de arbetsmarknadspolitiska insatserna för de 25 000 personer som är arbetslösa i Stockholms län.</textBlock>
  </contentBlock>
  <contentBlock page="0" id="i-1e6ec254a812033f">
    <textBlock id="i-0c920e75822fb1c2">3. Snabba på förverkliganden av</textBlock>
    <textBlock id="i-4c2b71288fc6d531">Dennisöverenskommelsen. Där finns en rad investeringar i kollektivtrafik och vägnät som kan påbörjas med kort varsel. Det skulle ge jobb samtidigt som det har stor betydelse ur miljösynpunkt och för framkomligheten.</textBlock>
  </contentBlock>
  <contentBlock page="0" id="i-8161c61291458594">
    <textBlock id="i-8a021d0943b5fb4a">4. Snabba på byggandet av järnvägen till Arlanda.</textBlock>
    <textBlock id="i-d2d2d4e5775ae99e">Den nuvarande takten i byggandet är låg och anpassad efter den överhettning som tidigare rådde.</textBlock>
  </contentBlock>
  <contentBlock page="0" id="i-c342cf92f57336ad">
    <textBlock id="i-3abc823ae895b136">5. Underlätta för kommunerna att investera i nya vatten- och avloppsnät. De gamla är hårt slitna.</textBlock>
  </contentBlock>
  <contentBlock page="0" id="i-20dcb42c72615f83">
    <textBlock id="i-b8bf79a963de41e8">6. Underlätta upprustningen av lägenheter och bostadsområden. Många av de områden som byggdes under 1960- och 1970-talen är i stort behov av upprustning. Det försvåras av den föreslagna bostadsfinansieringen.</textBlock>
  </contentBlock>
  <contentBlock page="0" id="i-e5aeb41ff2adc6c2">
    <textBlock id="i-47b4553cb9651344">7. Satsa på att rusta upp skolor, daghem, sjukhus och andra offentligt ägda fastigheter. Ge de anställda och brukarna bätte arbetsmiljö och trivsammare lokaler. Inför ett ROT-program för offentliga byggnader.</textBlock>
  </contentBlock>
  <contentBlock page="0" id="i-845671c10a108390">
    <textBlock id="i-f79895d00c6f4918">8. Satsa på ett brett upplagt program för kompetensbreddning för lågutbildade tjänstemän.</textBlock>
  </contentBlock>
  <contentBlock page="0" id="i-135e4d2c7b2d034d">
    <textBlock id="i-cf173729f81653b1">Dessa åtgärder kan komma i gång med relativt kort varsel och skulle skapa många nya arbeten, men också ha andra positiva effekter för alla.</textBlock>
  </contentBlock>
  <contentBlock page="0" id="i-2105b049564019f8">
    <textBlock id="i-26184fc869be4d20">Mot bakgrund av detta vill jag fråga arbetsmarknadsministern:</textBlock>
  </contentBlock>
  <contentBlock page="0" id="i-98a32ac5e8fbe19e">
    <textBlock id="i-4537652d95789f8a">1. Är arbetsmarknadsministern beredd att i regeringen föreslå att förslagen om förändringar i det beslutade bostadsfinansieringssystemet dras tillbaka för att rädda tiotusentals arbetstillfällen inom byggbranschen?</textBlock>
  </contentBlock>
  <contentBlock page="0" id="i-5699a6a189626643">
    <textBlock id="i-76344aaad63a459c">2. Är arbetsmarknadsministern beredd att anslå en rättvis och tillräckligt stor del av de arbetsmarknadspolitiska resurserna för de arbetslösa i Stockholms län?</textBlock>
  </contentBlock>
  <contentBlock page="0" id="i-7daf003810b802a8">
    <textBlock id="i-ecabb0f6a3be46b9">3. Är arbetsmarknadsministern beredd att medverka till att den s.k.</textBlock>
    <textBlock id="i-99f1eacfb2ab5746">Dennisöverenskommelsen snabbt börjar förverkligas?</textBlock>
  </contentBlock>
  <contentBlock page="0" id="i-694d287e7ad1f627">
    <textBlock id="i-225be7e86199d61f">4. Är arbetsmarknadsministern beredd att medverka till att byggnadsarbetena på järnvägen till Arlanda skyndas på?</textBlock>
  </contentBlock>
  <contentBlock page="0" id="i-7980ec6a3ad1bc46">
    <textBlock id="i-268566112e47f4aa">5. Är arbetsmarknadsministern beredd att medverka till att medel ställs till förfogande för att underlätta och påskynda upprustningen av nedslitna lägenheter och bostadsområden?</textBlock>
  </contentBlock>
  <contentBlock page="0" id="i-c2912f68fc33e816">
    <textBlock id="i-49dabd5036a27533">6. Är arbetsmarknadsministern beredd att medverka till att stimulera kommunerna att skynda på restaureringen av gamla VA-nät?</textBlock>
  </contentBlock>
  <contentBlock page="0" id="i-42d00143d68d734f">
    <textBlock id="i-a2b31334e4ce5efa">7. Är arbetsmarknadsministern beredd att medverka till att medel ställs till förfogande för upprustning av daghem, skolor, sjukhus och andra offentliga lokaler som är hårt slitna?</textBlock>
  </contentBlock>
  <contentBlock page="0" id="i-9c6d6914f78c160a">
    <textBlock id="i-ee8dc032975f049c">8. Är arbetsmarknadsministern beredd att medverka till att ett brett upplagt program för kompetensutveckling för lågutbildade tjänstemän och andra inom tjänstesektorn snarast kommer till stånd?</textBlock>
  </contentBlock>
  <contentBlock page="0" id="i-b57f305ccee9cc31">
    <textBlock id="i-640888ca2b7947cb">9. Har arbetsmarkandsministern några andra konkreta förslag till åtgärder som skulle bidra till att minska arbetslösheten i Stockholms län?</textBlock>
  </contentBlock>
  <contentBlock page="0" id="i-bafbffccd77fd086">
    <textBlock id="i-1b2eceddd1b35fb6">37 § Anmälan om fråga</textBlock>
  </contentBlock>
  <contentBlock page="0" id="i-1d8ba3e41ba38ff4">
    <textBlock id="i-678e822ad2a87cc6">Anmäldes att följande fråga framställts</textBlock>
  </contentBlock>
  <contentBlock page="0" id="i-0a0ae19cdc04191b">
    <textBlock id="i-7f95edaecf7ff597">den 2 december</textBlock>
  </contentBlock>
  <contentBlock page="0" id="i-8346d792cb624f9a">
    <textBlock id="i-68a1eb9d7938e63a">1991/92:237 av Rune Thorén (c) till statsrådet Bo</textBlock>
    <textBlock id="i-0d37647e02c739b0">Lundgren om reglerna för fastighetstaxering:</textBlock>
  </contentBlock>
  <contentBlock page="0" id="i-0ecdae026cb8c92d">
    <textBlock id="i-fe592fa352b5149d">Enligt nuvarande regler för fastighetstaxering skall hus och tomt å jordbruksfastighet brytas ut och taxeras på likvärdigt sätt som övriga villafastigheter. I Göteborgsområdet finns ett flertal exempel som ej överensstämmer med denna regel.</textBlock>
  </contentBlock>
  <contentBlock page="0" id="i-46154d16398c800a">
    <textBlock id="i-ef77325c70ce4590">Följande kan redovisas som ett exempel:</textBlock>
  </contentBlock>
  <contentBlock page="0" id="i-2e38db2ec3c67ec4">
    <textBlock id="i-21f21981e9497d41">a)  Villafastighet</textBlock>
  </contentBlock>
  <contentBlock page="0" id="i-d077686f7161d7bc">
    <textBlock id="i-d9b3d29e581397fb">Byggd 1925 tomt å 2 245 m2. Värdeår 1935.</textBlock>
    <textBlock id="i-2ed03b91e5c16b30">Värdeyta 120 m2 och 24 poäng. Tomtvärde 171 000</textBlock>
    <textBlock id="i-df93aba1f7fcc78e">kr. Byggnadsvärde 170 000 kr., alltså sammanlagt</textBlock>
    <textBlock id="i-dd5e35b6b096caa0">341 000 kr.</textBlock>
  </contentBlock>
  <contentBlock page="0" id="i-629aa98070bced0c">
    <textBlock id="i-c0aec050dce89c93">b)  Jordbruksfastighet:</textBlock>
  </contentBlock>
  <contentBlock page="0" id="i-945ecbc7c0c2486c">
    <textBlock id="i-8d700cd4766cae4d">Bostadshus från 1872, renoverat på 1950-talet, tomt å 1 200 m2. Värdeår 1929. Värdeyta 120 m2</textBlock>
    <textBlock id="i-4c1a8e2709f549f6">och 20 poäng. Tomtvärde 238 000 kr. samt byggnadsvärde 222 000 kr. alltså sammanlagt</textBlock>
    <textBlock id="i-30a1cecc942c8574">460 000 kr.</textBlock>
  </contentBlock>
  <contentBlock page="0" id="i-08439979933bb8db">
    <textBlock id="i-e75bdc6031a7df61">Skillnaden i taxeringsvärde uppgår här till ca</textBlock>
    <textBlock id="i-a512d9d2575025f4">120 000 kr. Vad ämnar statsrådet vidta för åtgärder för att de regler som avsetts gälla också skall tillämpas vid fastighetstaxeringen?</textBlock>
  </contentBlock>
  <contentBlock page="0" id="i-3b0ab5c8a986f5b5">
    <textBlock id="i-786330ea992f5628">38 § Kammaren åtskildes kl. 18.50.</textBlock>
  </contentBlock>
  <contentBlock page="0" id="i-1e12273e64dc812e">
    <textBlock id="i-176696c113f760ad">Förhandlingarna leddes</textBlock>
  </contentBlock>
  <contentBlock page="0" id="i-1a6d72b948c982de">
    <textBlock id="i-c03511574d0ac2ec">av talmannen från sammanträdets början t.o.m.</textBlock>
    <textBlock id="i-2d93929fc26bb8d9">16 § anf. 103 (delvis) och</textBlock>
  </contentBlock>
  <contentBlock page="0" id="i-5354f9634e43f743">
    <textBlock id="i-c1bca1012b8b7d1e">av förste vice talmannen därefter till sammanträdets slut.</textBlock>
  </contentBlock>
</protocol>
