<protocol id="prot-199596--91">
  <contentBlock page="0" id="i-ced3480e4b367648">
    <textBlock id="i-c17a174655bfcde5">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-6445acbc385a9e12">
    <textBlock id="i-d376536f5a13ba63"/>
    <textBlock id="i-162a2a165536ee1b">----------------------------------------------------------</textBlock>
  </contentBlock>
  <contentBlock page="0" id="i-2e83e360780775fa">
    <textBlock id="i-6ad47190394d590a"/>
    <textBlock id="i-e1a0d8b5ab2b1746">1 §  Justering av protokoll</textBlock>
  </contentBlock>
  <contentBlock page="0" id="i-de4d3b432eee068e">
    <textBlock id="i-026b698381d5db21">Justerades protokollet för den 29 april.</textBlock>
  </contentBlock>
  <contentBlock page="0" id="i-6343bf5904a088fa">
    <textBlock id="i-76af8adeecf60cd8">2 §  Anmälan om återtagande av plats i riksdagen</textBlock>
  </contentBlock>
  <contentBlock page="0" id="i-02676b361b0e6dc6">
    <textBlock id="i-4041e64befcd0664">Andre vice talmannen meddelade att Karl</textBlock>
    <textBlock id="i-c0292f3379807500">Hagström (s) fr.o.m. den 1 maj återtagit sin plats i riksdagen, varigenom uppdraget som ersättare upphört för Agneta Brendt.</textBlock>
  </contentBlock>
  <contentBlock page="0" id="i-14ce660844b4b3d7">
    <textBlock id="i-4da9b4cb1631f5e7">3 §  Meddelande om svar på interpellation</textBlock>
  </contentBlock>
  <contentBlock page="0" id="i-3336e227c68e430c">
    <textBlock id="i-0eed15978a043616">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-fb40918180acc9eb">
    <textBlock id="i-f0f20191b08a34fc">Interpellationerna 1995/96:151, 129 och 145</textBlock>
  </contentBlock>
  <contentBlock page="0" id="i-52a2a6fba4178e61">
    <textBlock id="i-eb94831e69b6f909">Till riksdagen</textBlock>
  </contentBlock>
  <contentBlock page="0" id="i-a254730490cf4d65">
    <textBlock id="i-231844774abd5c71">Interpellation 1995/96:151 av Gullan Lindblad om köer i vården.</textBlock>
  </contentBlock>
  <contentBlock page="0" id="i-ba9e2337bd00be18">
    <textBlock id="i-05c85b0535f0cedd">Denna interpellation kommer att besvaras tisdagen den 7 maj 1996.</textBlock>
  </contentBlock>
  <contentBlock page="0" id="i-64365156b26b631b">
    <textBlock id="i-772b064b12009778">Skälet till dröjsmålet är ändrad tidsangivelse för interpellationssvaret den 25 april.</textBlock>
  </contentBlock>
  <contentBlock page="0" id="i-843042bb1ee7851a">
    <textBlock id="i-e912dcba4c9029e5">Interpellation 1995/96:129 av Alf Svensson om resursbehoven inom vårdsektorn.</textBlock>
  </contentBlock>
  <contentBlock page="0" id="i-cb3a57a4f4c7fa37">
    <textBlock id="i-d99f0d327350d452">Denna interpellation kommer att besvaras fredag den 24 maj 1996.</textBlock>
  </contentBlock>
  <contentBlock page="0" id="i-a9e12b46ba518653">
    <textBlock id="i-dcb216437a9c172d">Skälet till dröjsmålet är att interpellanten ej kan närvara tisdagen den 23 april och att socialministern på grund av arbetsanhopning ej kan svara.</textBlock>
  </contentBlock>
  <contentBlock page="0" id="i-0d79e1b14e3a986f">
    <textBlock id="i-564a0cbbd84cc655">Interpellation 1995/96:145 av Gunnar Hökmark om ökad valfrihet för medborgarna.</textBlock>
  </contentBlock>
  <contentBlock page="0" id="i-32ec6d88870d2e00">
    <textBlock id="i-e70b6246e4c71933">Denna interpellation kommer att besvaras fredagen den 24 maj 1996.</textBlock>
  </contentBlock>
  <contentBlock page="0" id="i-36d5dfef33ec6520">
    <textBlock id="i-6630c9e85d7a1b26">Skälet till dröjsmålet är ändrad tidsangivelse för interpellationssvaret den 25 april och att socialministern på grund av arbetsanhopning ej kan svara.</textBlock>
  </contentBlock>
  <contentBlock page="0" id="i-9ffc18b50f219fb6">
    <textBlock id="i-9576a8b61dc8e982">Stockholm den 24 april 1996</textBlock>
  </contentBlock>
  <contentBlock page="0" id="i-f2e43f30795d77ce">
    <textBlock id="i-786795ca57b8ee97">Margot Wallström</textBlock>
  </contentBlock>
  <contentBlock page="0" id="i-a04c152f8ca6e70b">
    <textBlock id="i-ab1e394c71d6f04f">Interpellation 1995/96:188</textBlock>
  </contentBlock>
  <contentBlock page="0" id="i-7c565f6c8a86bcdb">
    <textBlock id="i-bfceb5e0e9ffaae7">Till riksdagen</textBlock>
  </contentBlock>
  <contentBlock page="0" id="i-caa14be9b2a285ff">
    <textBlock id="i-5778ebcf6d9c43c7">Beträffande fördröjt svar på interpellation</textBlock>
    <textBlock id="i-d2f9d5d1b1c4b189">1995/96:188 Finansieringen av kulturhuvudstadsåret, av Birgitta Wistrand (m), som skulle ha besvarats senast den 7 maj.</textBlock>
  </contentBlock>
  <contentBlock page="0" id="i-7cbc1048fb6e0f3e">
    <textBlock id="i-a86d7be4d7561938">Skälet härtill är att en debattdag som passar både interpellanten och mig inte stått att finna under tidsperioden. Jag kommer att besvara interpellationen den 21 maj 1996.</textBlock>
  </contentBlock>
  <contentBlock page="0" id="i-0f96455882d751bb">
    <textBlock id="i-a1391987aa5fcc03">Stockholm den 2 maj 1996</textBlock>
  </contentBlock>
  <contentBlock page="0" id="i-1b5a7a11b9bb21a4">
    <textBlock id="i-137a2b37291a5729">Marita Ulvskog</textBlock>
  </contentBlock>
  <contentBlock page="0" id="i-b32208db4c2eddd0">
    <textBlock id="i-bec39c135084a48d">Interpellation 1995/96:195</textBlock>
  </contentBlock>
  <contentBlock page="0" id="i-f6813d506cb8e717">
    <textBlock id="i-f35ffac831513b5b">Till riksdagen</textBlock>
  </contentBlock>
  <contentBlock page="0" id="i-f2c363623dcc41b6">
    <textBlock id="i-ccd254189adb8205">Interpellation 1995/96:195 av Annika Nordgren</textBlock>
    <textBlock id="i-17bda0bedc724db4">(mp) om Kockums vapenaffär med Thailand.</textBlock>
  </contentBlock>
  <contentBlock page="0" id="i-ed693e2f4d075cce">
    <textBlock id="i-c4f72ed1773e9602">Interpellationen kommer besvaras måndagen den 3 juni 1996 kl. 10.00.</textBlock>
  </contentBlock>
  <contentBlock page="0" id="i-109542ec9756376e">
    <textBlock id="i-2d7b165e0c2ff78c">Skälet till dröjsmålet är att jag inte kunnat finna en debattdag som passar.</textBlock>
  </contentBlock>
  <contentBlock page="0" id="i-ec4b176e7f89fc6a">
    <textBlock id="i-b27e7ef852b0e45e">Stockholm den 2 maj 1996</textBlock>
  </contentBlock>
  <contentBlock page="0" id="i-688d02de890b4eae">
    <textBlock id="i-cf5550d166aec176">Thage G Peterson</textBlock>
  </contentBlock>
  <contentBlock page="0" id="i-d7846caf915d00d8">
    <textBlock id="i-5255eaa4ba7670df">Interpellation 1995/96:179</textBlock>
  </contentBlock>
  <contentBlock page="0" id="i-93e893ade9072ca4">
    <textBlock id="i-f1c4d31452bca8b1">Till riksdagen</textBlock>
  </contentBlock>
  <contentBlock page="0" id="i-b2436e14210b0409">
    <textBlock id="i-3ab4ac1e66a823b2">Interpellation 1995/96:179 av Kjell Ericsson (c)</textBlock>
    <textBlock id="i-4964a02152c4422d">om fastighetstaxeringen.</textBlock>
  </contentBlock>
  <contentBlock page="0" id="i-3bfff7e1364ad2b8">
    <textBlock id="i-8164e77ac5b2f20e">Interpellationen kommer att besvaras måndagen den 6 maj 1996.</textBlock>
  </contentBlock>
  <contentBlock page="0" id="i-4c4b3787238c517d">
    <textBlock id="i-bc88610800855fef">Skälet till dröjsmålet är arbetsanhopning.</textBlock>
  </contentBlock>
  <contentBlock page="0" id="i-2f6ea4f42e284163">
    <textBlock id="i-dabd9daf3a9aea33">Stockholm den 3 maj 1996</textBlock>
  </contentBlock>
  <contentBlock page="0" id="i-56b92ce27f457189">
    <textBlock id="i-efc83a3bdbdadc7a">Thomas Östros</textBlock>
  </contentBlock>
  <contentBlock page="0" id="i-1cdc64ddd07ebf8a">
    <textBlock id="i-6487672f1151bb70">Ajournering</textBlock>
  </contentBlock>
  <contentBlock page="0" id="i-6ea9d4fa9e4697ce">
    <textBlock id="i-cadb001ba47ff0a3">Kammaren beslöt kl. 12.02 på förslag av andre vice talmannen att ajournera förhandlingarna i väntan på att statsrådet Pierre Schori skulle infinna sig i kammaren för att besvara interpellation nr 177.</textBlock>
  </contentBlock>
  <contentBlock page="0" id="i-ffbca0b21337c275">
    <textBlock id="i-716b0215094ecf17">Återupptagna förhandlingar</textBlock>
  </contentBlock>
  <contentBlock page="0" id="i-e291ac4bf5b000cb">
    <textBlock id="i-5c839dff959e2988">Förhandlingarna återupptogs kl. 12.11.</textBlock>
  </contentBlock>
  <contentBlock page="0" id="i-a6b47107195d784c">
    <textBlock id="i-86cd8aa8572c7571">4 §  Svar på interpellation 1995/96:177 om asylsökande med barn</textBlock>
  </contentBlock>
  <contentBlock page="0" id="i-bef87dbfa466334e">
    <textBlock id="i-944c41ed4b17c562">Anf.  1  Statsrådet PIERRE SCHORI (s)</textBlock>
  </contentBlock>
  <contentBlock page="0" id="i-a4ba03d3807ead79">
    <textBlock id="i-6386fc72f4e1956a">Fru talman! Jag ber om ursäkt för att jag inte kom i tid, vilket berodde på en olycklig omständighet.</textBlock>
  </contentBlock>
  <contentBlock page="0" id="i-091113dceb002ce3">
    <textBlock id="i-939ef6fd23618649">Ragnhild Pohanka har frågat mig om jag avser att ta del av "problemet" med att Invandrarverket och</textBlock>
    <textBlock id="i-0b2e1a60574b5085">Utlänningsnämnden nyligen gett besked om att man återupptar arbetet med barnfamiljers asylärenden och om jag avser att vidta några åtgärder så att sådana ärenden blir vilande tills Barnkommitténs utredning om dessa frågor blir klar.</textBlock>
  </contentBlock>
  <contentBlock page="0" id="i-2894d397c2d94e11">
    <textBlock id="i-face71d6cc4fc5ae">Ragnhild Pohanka är själv ledamot i den parlamentariska kommitté som nu på regeringens uppdrag gör en bred översyn av hur lagstiftning och praxis förhåller sig till barnkonventionens bestämmelser.</textBlock>
    <textBlock id="i-52fcb021003f2101">Kommittén skall söka skapa större klarhet och ett ökat mått av samsyn om innebörden av begreppet barnets bästa samt analysera eventuella målkonflikter. Barns ställning i ärenden enligt utlänningslagen behandlas med förtur, och en rapport om dessa frågor skall lämnas senast den 30 juni i år.</textBlock>
  </contentBlock>
  <contentBlock page="0" id="i-161bfa0dda673f27">
    <textBlock id="i-feaef2c4f731c82c">Det var i januari i år som regeringen beslutade att tillkalla en parlamentariskt sammansatt barnkommitté.</textBlock>
    <textBlock id="i-9c7c759a17c06b56">Samtidigt uppsköts den migrationspolitiska propositionen.</textBlock>
  </contentBlock>
  <contentBlock page="0" id="i-83c813359afd220c">
    <textBlock id="i-cd3dfcad895eff8d">När det gäller det fortsatta beslutsfattandet i utlänningsärenden som rör barn vill jag först understryka att det inte rått något allmänt beslutsstopp i dessa ärenden.</textBlock>
  </contentBlock>
  <contentBlock page="0" id="i-a26a6e67d86b2f74">
    <textBlock id="i-2c0a068635140cfb">Jag vill påminna om vad den då ansvarige invandrarministern Leif Blomberg sade i den flyktingpolitiska debatt som hölls här i kammaren den 26 januari i år: "Medan den parlamentariska kommittén arbetar med sitt uppdrag avser regeringen att inte ta något beslut om avvisning där barn som kommit att vistas här en längre tid berörs och där barnens hälsa sätts i fråga."</textBlock>
  </contentBlock>
  <contentBlock page="0" id="i-500642e2281d997f">
    <textBlock id="i-e48bb9608b41105c">Leif Blomberg avsåg alltså ärenden som lämnas över till regeringen för beslut. Ett beslut av regeringen i ett sådant läge skulle kunna innebära att en praxis lades fast som sedan kunde komma att ändras som ett resultat av kommitténs arbete. Regeringen bedömde att det skulle bli fråga om en relativt kort tid och att kommitténs förslag därför kunde avvaktas.</textBlock>
  </contentBlock>
  <contentBlock page="0" id="i-ae0f916ed5b04e67">
    <textBlock id="i-903c4d380a08748b">Leif Blomberg sade i debatten även att han utgick ifrån att "myndigheterna under tiden för kommitténs arbete också kommer att iaktta stor varsamhet i hanteringen av sådana ärenden".</textBlock>
  </contentBlock>
  <contentBlock page="0" id="i-f6e650934904ddb7">
    <textBlock id="i-b64ef10c87821ffd">Regeringen har heller inte meddelat några sådana beslut. Något formellt vilandeförklarande i juridisk mening har det emellertid inte varit fråga om. Någon sådan möjlighet finns inte i utlänningsärenden.</textBlock>
  </contentBlock>
  <contentBlock page="0" id="i-570c8637ef821dc2">
    <textBlock id="i-7fde147fe832fce7">Statens invandrarverk och Utlänningsnämnden gjorde vid samma tid den bedömningen, som självständiga myndigheter, att det var möjligt även för dem att avvakta med beslut i dessa ärenden. Det gällde alltså sådana avvisnings- och utvisningsärenden där vistelsetiden i Sverige blivit lång och där barns hälsa är satt i fara.</textBlock>
  </contentBlock>
  <contentBlock page="0" id="i-62c9e3c98b5ebfed">
    <textBlock id="i-3031f192a078ac62">Myndigheterna utgick då från en tidig information som sade att ett förslag av Barnkommittén skulle lämnas inom ett par månader eller i början av april.</textBlock>
    <textBlock id="i-3df625a038148743">När det senare stod klart att detta inte skulle bli fallet förklarade generaldirektörerna för Invandrarverket och Utlänningsnämnden den 10 april att myndigheterna, främst med hänsyn till dem som väntar på beslut, inte kan ta ansvaret för den väntetid som uppstår.</textBlock>
    <textBlock id="i-0322bc2fe3141bca">Myndigheterna skulle därför återuppta beslutsfattandet i barnärenden i mer normal utsträckning.</textBlock>
  </contentBlock>
  <contentBlock page="0" id="i-e8c4d24c981405d6">
    <textBlock id="i-64ba12c9beb56250">Generaldirektörerna för dessa båda myndigheter informerade mig om sitt beslut innan det offentliggjordes. Jag noterade då att generaldirektörerna underströk att besluten skulle fattas med försiktighet och med beaktande av att den parlamentariska kommittén tillsatts.</textBlock>
  </contentBlock>
  <contentBlock page="0" id="i-3b9c29d8a1425d04">
    <textBlock id="i-9aa1a247f2c0296d">Invandrarverket och Utlänningsnämnden skall liksom andra myndigheter handlägga ärenden i enlighet med gällande lagstiftning. Enligt förvaltningslagen skall varje ärende där någon enskild är part handläggas så snabbt som möjligt utan att rättssäkerheten eftersätts. I denna kammare behöver jag knappast påminna om att det inte är tillåtet för vare sig regeringen eller ett enskilt statsråd att söka påverka myndigheterna när det gäller hur de skall besluta i enskilda ärenden.</textBlock>
  </contentBlock>
  <contentBlock page="0" id="i-50be82792d7549d9">
    <textBlock id="i-932d4b720f1abf7d">När Ragnhild Pohanka och de övriga ledamöterna redovisat Barnkommitténs ställningstaganden i slutet av juni kommer dessa synpunkter att tillmätas stor vikt i arbetet med den migrationspolitiska propositionen. Jag hoppas att vi med hjälp av Barnkommittén skall kunna nå ökad samsyn om hur barnens rätt och bästa skall tas till vara i utlänningsärenden.</textBlock>
  </contentBlock>
  <contentBlock page="0" id="i-91a3e17e65fc7c70">
    <textBlock id="i-c452348f1ee68782">Propositionen kommer sedan att presenteras för riksdagen så snart det är praktiskt möjligt, vilket innebär i september i år. Ledstjärnan för hela propositionsarbetet är att Sverige på detta område skall föra en human och tydlig politik.</textBlock>
  </contentBlock>
  <contentBlock page="0" id="i-82a6c6889571ce93">
    <textBlock id="i-7cde514ab619b262">Anf.  2  RAGNHILD POHANKA (mp)</textBlock>
  </contentBlock>
  <contentBlock page="0" id="i-69f36fc739f65df5">
    <textBlock id="i-edc2eaf3e025fe34">Fru talman! Jag tackar för svaret.</textBlock>
  </contentBlock>
  <contentBlock page="0" id="i-4f2acab0fca2a9ce">
    <textBlock id="i-96b70fdded7c3dd6">Först vill jag ha några kommentarer till svaret. Jag är själv ledamot i den här barnutredningen, och det är anledningen till att jag har lagt fram den här interpellationen. Många fick ju inhibition efter det här; det känner jag till. Nu börjar dessa grupper återigen oroa sig för att de skall bedömas innan Barnkommittén är färdig med sitt arbete.</textBlock>
  </contentBlock>
  <contentBlock page="0" id="i-d3dbc2d5b94acff0">
    <textBlock id="i-eed549d3fb3607c8">Man trodde att kommitténs förslag skulle kunna avvaktas. Det dröjde ett par månader innan kommittén kom i gång, och det kan väl vara ett av skälen till att man nu inte väntar längre.</textBlock>
  </contentBlock>
  <contentBlock page="0" id="i-0dcc8235f4994c47">
    <textBlock id="i-9f33a59053e7811d">Det står i svaret: "Något formellt vilandeförklarande i juridisk mening har det emellertid inte varit fråga om." Men jag menar att det också finns moraliska lagar som man bör följa här. När det var så nära som bara ett par månader kunde man ha avvaktat. Det dröjer ju ytterligare en tid innan ett riksdagsbeslut kommer fram, men en utredning är också ett underlag att avvakta.</textBlock>
  </contentBlock>
  <contentBlock page="0" id="i-5df7ae82f1d6dda4">
    <textBlock id="i-4e405004f5d685f7">Vidare talas det i svaret om ärenden "där vistelsetiden i Sverige blivit lång och där barns hälsa är satt i fara". Vad menar man med lång vistelsetid? Och vad det där med att "barns hälsa är satt i fara" beträffar tar man mycket liten hänsyn till läkares, psykiatrers och psykologers olika intyg. Dessa sätter faktiskt hela sin yrkesheder i pant, och därför tycker jag att man bör lita på dem. Förtroendeläkarna river dock upp det här väldigt ofta.</textBlock>
  </contentBlock>
  <contentBlock page="0" id="i-6af8227714541ead">
    <textBlock id="i-865f6d964cfb9b2d">Sedan undrar jag varför man inte kan vänta några månader till med hänsyn till barnen. Det har jag mycket liten förståelse för, eftersom detta oftast är sådana som redan har väntat länge. Om man vill visa barnen hänsyn bör man beakta barnkonventionen.</textBlock>
  </contentBlock>
  <contentBlock page="0" id="i-2732773ed33ee042">
    <textBlock id="i-4a7dfae89f3f9a91">I svaret står det att "besluten skulle fattas med försiktighet och med beaktande av att den parlamentariska kommittén tillsatts". Jag hoppas att det blir så.</textBlock>
    <textBlock id="i-9d28fa94e42aa7f2">Jag kan inte yttra mig om att det inte har blivit så, jag bara hoppas.</textBlock>
  </contentBlock>
  <contentBlock page="0" id="i-8829811509fb52ac">
    <textBlock id="i-e6363a9586586cf8">Det är också så att regeringen och ministern inte kan påverka enskilda fall. Det vet jag. Men man kan genom olika förordningar, uttalanden och direktiv visa hur man skall påverka för att det skall fattas beslut. Det kan man väl göra.</textBlock>
  </contentBlock>
  <contentBlock page="0" id="i-d8071b1332f8520f">
    <textBlock id="i-6889967fcb24699b">Den sista meningen tackar jag för: "Ledstjärnan för hela propositionsarbetet är att Sverige på detta område skall föra en human och tydlig politik." Jag har även i socialförsäkringsutskottet vänt mig emot att det i våra betänkanden står att vi i fortsättningen också skall föra en generös och human flyktingpolitik, för jag tycker inte att vi gör det. Om det står att vi skall föra en, då måste det bli en förändring. Jag hoppas att det blir på det sättet.</textBlock>
  </contentBlock>
  <contentBlock page="0" id="i-fa97b29e314738c6">
    <textBlock id="i-a77a26819652fdb0">Just för att jag ser så positivt på tillsättningen av barnutredningen och dessutom fått förmånen att själv sitta med i den blev jag så upprörd över beslutet att på</textBlock>
    <textBlock id="i-683ce6093ac6657d">Invandrarverket och i Utlänningsnämnden återuppta behandlingen av ärenden som rör asylsökande med barn.</textBlock>
  </contentBlock>
  <contentBlock page="0" id="i-55d08f3b7229c799">
    <textBlock id="i-a88c7b3bc02ddb8b">Det finns mycket som jag tycker har gått snett i flyktingpolitiken, bl.a. den inställning som gör att man jagar gömda flyktingar, sätter barn i förvar och låter</textBlock>
    <textBlock id="i-199ae689663f584a">"samhällsintresset" av minskad invandring vara ett tyngre vägande skäl än att följa barnkonventionen.</textBlock>
  </contentBlock>
  <contentBlock page="0" id="i-5c5d92d276c734a6">
    <textBlock id="i-564301b3aca9a0c3">Antalet asylsökande väntas bli ca 5 000 under år</textBlock>
    <textBlock id="i-f1311c519d683a17">1996, efter transportbolagens effektiva arbete och efter direktavvisningar vid gränsen. Om ca 70 % av dem får asyl är vi inte så långt över flyktingkvoten för dem som får stanna.</textBlock>
  </contentBlock>
  <contentBlock page="0" id="i-49bcd5e8d6a960e6">
    <textBlock id="i-1e2210f1dc556ca3">Anf.  3  Statsrådet PIERRE SCHORI (s)</textBlock>
  </contentBlock>
  <contentBlock page="0" id="i-82b1c6e84eeea9a4">
    <textBlock id="i-814b59b3262d0ec5">Fru talman! Egentligen talar Ragnhild Pohanka till generaldirektörerna i sitt inlägg. Jag har ju redovisat skälen för att det är omöjligt för ett statsråd och för regeringen att ingripa.</textBlock>
  </contentBlock>
  <contentBlock page="0" id="i-17d7f7ea0eeef96c">
    <textBlock id="i-3926f065479e1441">Jag blev också överraskad när jag fick veta att de två generaldirektörerna så att säga tänkte sätta i gång igen. Men de förklarade sig för mig, och jag förstår att det inte var av illvilja på något sätt. Det var i enlighet med det de betraktar som sitt ansvar, vilket är deras ansvar, och de klargjorde även noga, som jag sade i svaret, att de visste varför Barnkommittén tillsatts och att de därför också skulle hantera dessa frågor med stor varsamhet.</textBlock>
  </contentBlock>
  <contentBlock page="0" id="i-60e9636863271443">
    <textBlock id="i-bdebe8196b37e35c">Detta är läget. Jag tror också att de fäste vikt vid att det hade kommit ett mycket stort antal förfrågningar och nya ansökningar till följd av att Barnkommittén hade tillsatts, alltså ansökningar från sådana som redan hade fått avslag. Det skulle bli en väldigt stor arbetsbörda, men framför allt en tidsutdräkt för i första hand barnen, som skulle få vänta ännu mer om man dröjde med att fatta beslut. Det var den bedömning de gjorde. Jag noterade den, och vi var på det klara med att Barnkommittén tillsatts i ett bestämt syfte.</textBlock>
  </contentBlock>
  <contentBlock page="0" id="i-27c20e5be187acad">
    <textBlock id="i-7fcf4c51a9345e15">Jag får säga att den interpellation som Ragnhild</textBlock>
    <textBlock id="i-6559eeb17223c3f9">Pohanka har ställt säkert bidrar positivt till beslutshanteringen från myndigheternas sida. Det utgår jag från. Det gläder mig också att Ragnhild Pohanka, med sitt starka intresse för den här frågan, sitter med i</textBlock>
    <textBlock id="i-c809d95180531022">Barnkommittén och där kan göra en stor insats.</textBlock>
  </contentBlock>
  <contentBlock page="0" id="i-ae68d9e3f9ee29bc">
    <textBlock id="i-31d4af29a0205d1f">Anf.  4  RAGNHILD POHANKA (mp)</textBlock>
  </contentBlock>
  <contentBlock page="0" id="i-368d9f4620271c6e">
    <textBlock id="i-9bcdb91d3d41664d">Fru talman! Jag tror inte heller att det är av illvilja.</textBlock>
    <textBlock id="i-062807ca62a6f12b">Det är liksom mot hela min livsinställning att tro att människor gör sådant av illvilja. Däremot kan det bli ganska fatala följder av sådana här saker. Det är därför jag har ställt den här interpellationen. Jag tackar för att jag tillmäts så stor betydelse, att jag skulle ha någon inverkan på ärendena. Jag hoppas att det är så, i positiv riktning. Men det får vi se.</textBlock>
  </contentBlock>
  <contentBlock page="0" id="i-e9bf35795338b595">
    <textBlock id="i-82d03668d64974c0">Med de ungefärliga siffrorna på 5 000 asylsökande om året borde skälet, att samhällsintresset att minska invandringen skall gå före barnens behov, egentligen vara rätt överspelat. Det är så få som kommer nu. Däremot finns det många i landet.</textBlock>
  </contentBlock>
  <contentBlock page="0" id="i-89d1636106be6110">
    <textBlock id="i-01fff6bfd693f07f">I tveksamma fall, särskilt när det gäller barn, skall enligt min övertygelse ett positivt beslut bli resultatet.</textBlock>
    <textBlock id="i-431f0735fbc4126b">Trots det vill jag betona generositeten även när det gäller vuxna. En asylsökande torterad, f.d. fängslad man eller kvinna är lika hjälplös som ett barn utan de rättigheter som vi som vuxna är vana att ha, arbete, sjukvård, yttrandefrihet och frihet över huvud taget.</textBlock>
  </contentBlock>
  <contentBlock page="0" id="i-f3fc04df41dbf591">
    <textBlock id="i-7ffa63209749cc62">Jag tycker att det är ett brott mot konventionen att närmast jaga barn. Det är ett så pass flagrant brott att man borde kunna ta hänsyn till det redan innan utredningen är klar.</textBlock>
  </contentBlock>
  <contentBlock page="0" id="i-0cfc85fb3aa0f826">
    <textBlock id="i-b3a81078a0bb2a6a">Första gången det mig veterligt skedde var på Alsike kloster, då man gick in med hundar, och minst en barnfamilj hade gömt sig bakom altaret. Sådana händelser är en skam i ett demokratiskt och humant samhälle. Något måste göras åt alla de rädda människor som valt internflykten i vårt land. Det är ju gömda som i gamla tider har blivit fredlösa. Om man hittar dem, tar man dem och skickar ut dem.</textBlock>
  </contentBlock>
  <contentBlock page="0" id="i-44eea29cf283e5b2">
    <textBlock id="i-3025901438cea0cc">Det känns som om vi hade ett land där internflyktingar lever utanför lag och rum. Det är ju inget brott att gömma sig, men det blir följder om de hittas.</textBlock>
  </contentBlock>
  <contentBlock page="0" id="i-25901b47a7188f32">
    <textBlock id="i-2bc91a3cd250f7d9">Jag tror inte att föräldrar gömmer sig och sina barn om de inte har befogad rädsla för förföljelse och/eller fängslande och straff om de återvänder till sitt hemland. Är det inte dags för en ny amnesti snart?</textBlock>
  </contentBlock>
  <contentBlock page="0" id="i-3e5912b611d4338d">
    <textBlock id="i-b705fea9bd8685d8">Dorothy Söller säger: Orättfärdigheten tar sig inte så mycket uttryck i enskilda handlingar som i det vi underlåter att göra och i det vi tillåter ske. Här tillåter vi det ske, att människor har det på det här viset och att de jagas.</textBlock>
  </contentBlock>
  <contentBlock page="0" id="i-0b49d1fa4037793f">
    <textBlock id="i-491bb23bdd5adb2c">Jag känner till många familjer som har varit gömda, både med och utan barn. De är övertygade om och har en befogad rädsla, som det står i flyktinglagen, för förföljelse i sitt hemland, för upprepad tortyr. Vi skall veta att 25 % av dem som har sökt asyl under de senaste åren har haft synliga spår av tortyr.</textBlock>
  </contentBlock>
  <contentBlock page="0" id="i-4c8e96d87814b5df">
    <textBlock id="i-aab6f10ca4d3fa45">Det är djupt omänskligt att inte tro på dessa människors berättelser. Jag hoppas att det sker en attitydförändring. Kanske kan den minskade gruppen av asylsökande göra att vi hinner besinna oss och lyssna djupare och allvarligare. Jag vet att det har kommit många och att Invandrarverket och Utlänningsnämnden har varit hårt arbetsbelastade, men jag hoppas på en förändring genom att vi får andas ut och ta ny sats inför kommande handlingar.</textBlock>
  </contentBlock>
  <contentBlock page="0" id="i-4b2efd113929538d">
    <textBlock id="i-b775c1163bec0e83">Anf.  5  Statsrådet PIERRE SCHORI (s)</textBlock>
  </contentBlock>
  <contentBlock page="0" id="i-0ae8447b36aca3db">
    <textBlock id="i-e22ab1509c265af8">Fru talman! Vi strävar efter att det inte skall uppstå några nya Åseleliknande fall eller några nya Alsikeliknande fall. Det var därför som Leif Blomberg tidigare tillsatte Barnkommittén och satte i gång utvecklingsarbetet genom att tillsätta en grupp som skulle förbereda en migrationspolitisk proposition.</textBlock>
    <textBlock id="i-b6d0b121daaf618f">Det jobbet skall jag nu fortsätta. Syftet är att undvika sådana här traumatiska, dramatiska situationer, där det oftast är barnen som blir lidande. Vi skall ha en human och en tydlig flyktingpolitik framöver. Tack!</textBlock>
  </contentBlock>
  <contentBlock page="0" id="i-dacd84474de1d9d9">
    <textBlock id="i-a6840d344023fb3a">Anf.  6  RAGNHILD POHANKA (mp)</textBlock>
  </contentBlock>
  <contentBlock page="0" id="i-846fd78cc112c3f4">
    <textBlock id="i-ec85373ba922247c">Fru talman! Jag vill passa på att tacka förre invandrarministern för att han tillsatte denna utredning.</textBlock>
    <textBlock id="i-82ecaf727565d770">Jag hoppas att den får en god effekt i framtiden.</textBlock>
  </contentBlock>
  <contentBlock page="0" id="i-cba23d239613e395">
    <textBlock id="i-2628eb9d09ef572a">Överläggningen var härmed avslutad.</textBlock>
  </contentBlock>
  <contentBlock page="0" id="i-e5ce50722ef03a10">
    <textBlock id="i-ad60edc2c2d05e8e">5 §  Svar på interpellation 1995/96:187 om våldet i anslutning till idrottsarrangemang</textBlock>
  </contentBlock>
  <contentBlock page="0" id="i-ca68d57e98a70302">
    <textBlock id="i-c8a6d7c9c75f19fd">Anf.  7  Statsrådet LEIF BLOMBERG (s)</textBlock>
  </contentBlock>
  <contentBlock page="0" id="i-528f6b62d48afad9">
    <textBlock id="i-a45a81f039d1fb36">Fru talman! Lars Stjernkvist har frågat mig vad jag avser att göra för att motverka våldet i anslutning till idrottsarrangemang.</textBlock>
  </contentBlock>
  <contentBlock page="0" id="i-d1e6bce21527f551">
    <textBlock id="i-3963e770fb8ef52c">Under senare år har det bland supportrar uppstått bråk som även övergått till våldshandlingar i samband med idrottstävlingar. Genom ett ökat samarbete mellan idrottsklubbar och lokala polismyndigheter har problemen i stor utsträckning också kunnat begränsas.</textBlock>
    <textBlock id="i-7308d5f4214e1140">Samarbetet mellan polisen och idrottens organisationer är en viktig utgångspunkt för att förebygga såväl det allmänna bråket som det fysiska våldet i anslutning till idrottsarrangemang.</textBlock>
  </contentBlock>
  <contentBlock page="0" id="i-488b249355665016">
    <textBlock id="i-6bc6b3eeaebb15fe">Jag delar Lars Stjernkvists uppfattning att detta våld måste bekämpas från många olika håll. Ansvaret gäller såväl åskådare som politiker, föräldrar, ledare och spelare. Genom att i högre grad fästa uppmärksamhet vid det positiva intresset för idrotten och engagemanget för laget eller enskilda idrottare minskar grogrunden för yttringar från sådana krafter som söker sig till idrotten för att göra denna till sin arena för bråk och våld. Dessa krafter måste kämpas tillbaka där de finns. Idrottstävlingar måste i än större utsträckning än i dag vara säkra för besökarna vad gäller både själva tävlingen och resan till och från den.</textBlock>
  </contentBlock>
  <contentBlock page="0" id="i-3558af0d6ea63ada">
    <textBlock id="i-8839c2a612829f6a">En stor del av våldet i anslutning till idrotten har satts i samband med fotbollsmatcher. Den överväldigande delen av detta våld sker utanför själva idrottsarenan i anslutning till tävlingen. Utöver de ansträngningar som redan vidtagits har inför årets säsong initiativ till en nationell kraftsamling mot våldet på arenorna tagits av Rikspolisstyrelsen, Fotbollförbundet och elitserieföreningarna.</textBlock>
  </contentBlock>
  <contentBlock page="0" id="i-6994a71fa75df25c">
    <textBlock id="i-1c16e59e894629e2">Rikspolisstyrelsen har för sin del betonat betydelsen av ett fortsatt arbete genom supporterpoliser.</textBlock>
    <textBlock id="i-0994fdb4a200d6e3">Fotbollförbundet har utarbetat ett åtgärdsprogram som syftar till goda förutsättningar att förebygga läktarvåld inne på arenorna. Bland åtgärderna kan nämnas att moderföreningar skall ha ansvariga personer med på organiserade resor för supportrarna vid bortamatcher.</textBlock>
    <textBlock id="i-b3a9fe3a76ef1ce3">Vidare har varje förening ett särskilt ansvar för sina supportrar, på såväl borta- som hemmaplan. Således pågår redan i dag en omfattande förebyggande verksamhet.</textBlock>
  </contentBlock>
  <contentBlock page="0" id="i-f8bb8bdb9d0e8993">
    <textBlock id="i-d0f8ba44d06f0f09">Det är bra, men vi får naturligtvis inte stanna här.</textBlock>
    <textBlock id="i-04129f2da1e276e4">Vi måste samtidigt undersöka om polis och arrangör har behövliga redskap för att motverka våldet på arenorna. Ett sådant redskap som skulle kunna utvecklas är användningen av övervakningskameror. Den gällande lagstiftningen ses för närvarande över. Intresset för att förhindra och utreda brott skall i denna översyn få ett ökat utrymme vid prövningen av övervakningskamerornas användning. För min del har jag beslutat att inkalla företrädare för såväl idrottsrörelsen som andra organisationer och myndigheter till en överläggning i fråga om våld i anslutning till idrottsarrangemang.</textBlock>
  </contentBlock>
  <contentBlock page="0" id="i-70e32b673c0eb39d">
    <textBlock id="i-62b5ddf32c0a938c">Regeringen följer således utvecklingen nära och är beredd att vidta nödvändiga åtgärder för att motverka våldet i samband med idrottsarrangemang. Det är min övertygelse att vi genom ett samlat arbete skall komma till rätta med dessa allvarliga händelser.</textBlock>
  </contentBlock>
  <contentBlock page="0" id="i-9ba69f2a59f1ced4">
    <textBlock id="i-9f521a0aa9487211">Anf.  8  LARS STJERNKVIST (s)</textBlock>
  </contentBlock>
  <contentBlock page="0" id="i-844b353f12f38acc">
    <textBlock id="i-c93a8bded4e32a0f">Fru talman! Jag vill tacka för svaret. Det är ett mycket bra svar. Framför allt uppskattar jag initiativet att inbjuda till överläggningar med idrottsföreningarna. Även om det säkert finns en del punkter där lagstiftningen kan skärpas och där även tillämpningen av de lagar vi har kan skärpas, är det i första hand genom ett aktivt samarbete med klubbarna som våldet kan stoppas. Det är jag helt övertygad om.</textBlock>
  </contentBlock>
  <contentBlock page="0" id="i-494f4ed506955237">
    <textBlock id="i-01c7cd4bfa443354">Jag har tagit del av det program som statsrådet nämnde i sitt svar, och på två punkter känner jag fortfarande att det finns brister, även om väldigt många initiativ som har tagits av klubbarna och polisen är bra. Det finns alltså två punkter där jag känner en viss otillfredsställelse.</textBlock>
  </contentBlock>
  <contentBlock page="0" id="i-33e887eaf16d3549">
    <textBlock id="i-04940852f457c574">För det första har jag en känsla av att vi reagerar för sent. De allra flesta idrottsledarna har nu äntligen tydligt markerat att man inte accepterar våldsbrott och att man har ett stort ansvar för att förhindra den typen av oerhört tydliga övergrepp, men fortfarande har vi en alldeles för flat inställning till beteenden som jag tycker är oacceptabla kring idrottsarenor, även om de inte är direkt brottsliga.</textBlock>
  </contentBlock>
  <contentBlock page="0" id="i-e40613bc8f231823">
    <textBlock id="i-07f313c3f5cb148a">Jag tillhör dem som, när jag har möjlighet, går på fotboll och försöker njuta av spelet. Men när jag ser hur spelare och ledare efter matchen tackar en hejarklack som under 90 minuter har vrålat oförskämdheter och på gränsen till rasistiska och ibland t.o.m. rasistiska tillmälen om motståndarna, då känner jag en olust. Det här gör naturligtvis att jag undrar hur ungdomarna i hejarklacken tänker, vilka värderingar de får, när de ser att de får spelarnas förtroende och tacksamhet trots att de har vrålat de här sakerna.</textBlock>
  </contentBlock>
  <contentBlock page="0" id="i-28855a00d7eb963c">
    <textBlock id="i-7f9c3d12f9bb8b57">Jag tror att den här frågan är oerhört viktig. Vi vet att det i de här supportergängen finns en kategori som verkligen är gravt kriminell. Vi vet t.ex. att det finns kopplingar mellan mc-gängen och supportergängen.</textBlock>
    <textBlock id="i-a544e6ffa9c57144">Om vi skall kunna isolera den här kategorin, se till så att de inte vinner anhängare bland övriga supportrar, som ändå i första hand är intresserade av fotboll, ishockey, osv., då är det viktigt att vi drar en tydlig gräns och att vi gör det långt innan det hela övergår i direkt kriminella handlingar.</textBlock>
  </contentBlock>
  <contentBlock page="0" id="i-b661001d7ad799f6">
    <textBlock id="i-459091b5abc20009">Jag tycker alltså att det är viktigt att få ledare och spelare att på ett mycket tidigare stadium reagera mot sådant som inte rimligen borde höra hemma i samband med idrott eller i några andra sammanhang.</textBlock>
  </contentBlock>
  <contentBlock page="0" id="i-7c11ec35cbe424e0">
    <textBlock id="i-23b393f555156a05">För det andra menar jag - vilket jag också tar upp i min interpellation - att även om klubbarna i första hand måste ta ett ansvar måste vi som lagstiftare, samhälle, markera att det finns en definitiv gräns för hur långt vi kan gå när det gäller bevakning och övervakning för att skydda övriga åskådares hälsa och säkerhet. När det krävs 230 poliser för att klara av en s.k. högriskmatch tycker jag att man har börjat tangera en gräns. När det har gått så långt måste man säga att om nu inte arrangörerna klarar av att själva, med ordningsvakter och annat, hålla samhällets bevakning på en rimlig nivå, då är det faktiskt orimligt att ge tillstånd till den här typen av publika arrangemang.</textBlock>
  </contentBlock>
  <contentBlock page="0" id="i-a0d1dfb6e06c3fd1">
    <textBlock id="i-95fc024662311ea1">Det är viktigt att vi markerar att det finns en sådan yttersta gräns vid vilken vi inte anser oss ha råd, ork, kraft eller möjlighet att ställa upp med hur många poliser som helst för att möjliggöra den här typen av arrangemang, och då är den enda lösningen att matchen får spelas inför tomma läktare. Det här hotet måste finnas från vår sida.</textBlock>
  </contentBlock>
  <contentBlock page="0" id="i-148b97e7b5954fae">
    <textBlock id="i-a6b87e21797db289">Anf.  9  Statsrådet LEIF BLOMBERG (s)</textBlock>
  </contentBlock>
  <contentBlock page="0" id="i-215d1c76192d058c">
    <textBlock id="i-fe69690d49edf83c">Fru talman! Jag håller med Lars Stjernkvist om att samarbete och dialog är det mest verkningsfulla.</textBlock>
    <textBlock id="i-3b06644642746f6e">Lagstiftningen fyller sin funktion, den sätter gränser, och den gör att man kan beivra klara överträdelser.</textBlock>
    <textBlock id="i-c53f2c1993becec7">Det är väldigt viktigt att samhället har den gränsen.</textBlock>
    <textBlock id="i-88b7d6257ef1740a">Men för att vi skall kunna föregripa och förhindra att den här typen av händelser inträffar är det dessutom nödvändigt med ett samarbete mellan å ena sidan myndigheter och politiker och å andra sidan föreningar, spelare och supporterklubbar. Det gäng som håller på att stöka och böka utgörs ju av ett antal personer i supporterklubben - det är dessa som ställer till det mesta av problemen. Det gäller då att identifiera de personerna för att komma åt dem, för att kunna föra ett samtal med dem men kanske också med deras anhöriga, med deras mammor och pappor, och se till att de förstår att deras beteende är något som vi absolut inte accepterar. Jag tycker ändå att idrottsrörelsen har tagit ett ganska stort ansvar för det här.</textBlock>
  </contentBlock>
  <contentBlock page="0" id="i-54c545b63bbfef2a">
    <textBlock id="i-46869b03b06df83b">Jag håller med Lars Stjernkvist om att spelarna borde ta ett större ansvar, och den synpunkten har vi också framfört i de kontakter vi har haft med idrottsrörelsen. Man skall inte gå fram och tacka en hejarklack som har gapat och vrålat rasistiska slagord eller andra otrevligheter. Man skall inte tacka för ett osportsligt uppträdande på läktaren. Jag håller med om det, och jag tycker också att vi har all anledning att ställa större krav på spelarna. Dessa spelare kan ju tjänstgöra som stora förebilder för hur man skall uppträda men kan också sätta gränser och markera att om gränsen passeras säger man heller inte tack, utan då lämnas supportrarna åt sitt öde. En sådan sak kan kanske ta ganska hårt på ett gäng supportrar som ändå ser upp till de killar eller tjejer som lirar på fotbollsplanen. Jag tror också att ledarna i det här sammanhanget måste känna av ett större ansvar för att, som</textBlock>
    <textBlock id="i-33dfdf3e68920676">Lars Stjernkvist säger, sätta tydliga gränser.</textBlock>
  </contentBlock>
  <contentBlock page="0" id="i-3d4f12a90ab8eb92">
    <textBlock id="i-5dcb81cd21e133a7">Det är bl.a. den här typen av frågor som vi har anledning att ta upp när vi skall träffa de berörda parterna i de här sammanhangen. Vi kommer då att fråga oss vad man mer skulle kunna göra och på vilket sätt det skall gå till samt sätta upp litet tydligare agendor för att komma till rätta med den här typen av företeelser.</textBlock>
  </contentBlock>
  <contentBlock page="0" id="i-430b52801fc7b106">
    <textBlock id="i-f83acc3a597c9b26">Det är klart att det någonstans finns en yttersta gräns. Det inser också jag. Var den gränsen går, om den t.ex. går vid 230 poliser, kan man alltid diskutera.</textBlock>
    <textBlock id="i-0e277ce0461fe340">Det är klart att det är något fullständigt onaturligt om det på en fotbollsmatch dit folk går för att ha kul, för att få spänning, se litet finlir och så, måste finnas 230</textBlock>
    <textBlock id="i-e2b1353d06f89a21">poliser som skall hålla ordning på en liten klick av dem som kommit för att se matchen, om polisen måste hålla isär ett mindre antal supportrar från vardera laget så att dessa inte brakar samman, endera inne på arenan eller efter matchen.</textBlock>
  </contentBlock>
  <contentBlock page="0" id="i-5cb90cf4d61aec82">
    <textBlock id="i-17c093ad8a18d295">Även detta är en fråga som vi har anledning att ta upp med de parter som är inblandade. Skall vi alltså ställa ännu större krav än vad som finns i dag på föreningarna och på supporterklubbar?</textBlock>
  </contentBlock>
  <contentBlock page="0" id="i-87db4e953fe1d3e7">
    <textBlock id="i-e9ca98f8f24a8b46">Det är klart att när man såg det som hände här i höstas, när den där supportern rusade in på plan och bakifrån hoppade på domaren, funderade man ju litet grand över vart vi är på väg. Sådant vill vi naturligtvis inte se igen.</textBlock>
  </contentBlock>
  <contentBlock page="0" id="i-05d481f11eb476c6">
    <textBlock id="i-006ad8d7d0257bcd">Allt vi gör nu syftar till att identifiera de personer som kan göra på det här sättet. Nu var ju det här enkelt; det var ju bara att haffa killen, så visste man ju vem han var. Men sedan släppte man honom, och han gick ut på stan och gjorde ungefär samma sak en gång till, fast ute på stan. Då kan man också fråga sig om det är rätt att göra på det sättet när det är fråga om en person som uppenbarligen struntar i de regler och förordningar som vi ställer upp.</textBlock>
  </contentBlock>
  <contentBlock page="0" id="i-e2efee2bc0957161">
    <textBlock id="i-6c59a839671c43d3">Hela det komplex som Lars Stjernkvist har tagit upp tycker jag är väldigt värdefullt, och det är också sådant som kommer att finnas med i vårt resonemang med idrottsrörelserna och våra myndigheter.</textBlock>
  </contentBlock>
  <contentBlock page="0" id="i-d16a7f7c7da700d4">
    <textBlock id="i-65236d07115fa730">Anf.  10  LARS STJERNKVIST (s)</textBlock>
  </contentBlock>
  <contentBlock page="0" id="i-aff9f9f4a642431e">
    <textBlock id="i-8f25343dca8ac3b0">Fru talman! Eftersom jag själv var, och fortfarande är, väldigt intresserad av fotboll och åkte runt väldigt mycket med sådana här supportergäng har jag ibland funderat över hur jag själv skulle ha reagerat om någon hade dragit i gång den typ av ramsor som en del vrålar i dag. Även om jag önskar att jag kunde säga med rent samvete att jag minsann aldrig skulle ha deltagit i den här typen av aktiviteter måste jag ändå, om jag är riktigt ärlig, säga till mig själv att någon sådan garanti faktiskt inte finns. Däremot är jag helt säker på att hade Reine Almqvist eller Håkan</textBlock>
    <textBlock id="i-205ed30b58a791f4">Eklund eller någon av de andra ungdomsidolerna sprungit fram och sagt: "Den där typen av tillmälen accepterar inte vi. Om du fortsätter med det vill vi inte längre se dig som supporter", då kan jag lova att jag aldrig mer hade gjort något sådant.</textBlock>
  </contentBlock>
  <contentBlock page="0" id="i-dfd5f28e218d7f44">
    <textBlock id="i-964ee77ba8519042">Det är bra att statsrådet och jag är helt överens.</textBlock>
    <textBlock id="i-51cd7863cc358224">Det finns tydliga signaler. Det är också där vi som politiker har ett ansvar: Vi bör hjälpa dem inom idrottsrörelsen som vill vara tydliga och som vill sätta de här gränserna. Det är framför allt där jag tror att statsrådet har en roll som minister.</textBlock>
  </contentBlock>
  <contentBlock page="0" id="i-86b41787cb4fc629">
    <textBlock id="i-7be990ac4fc54267">När det gäller om de lagar som vi har är bra eller inte tror jag att de är det. Däremot är jag litet tveksam till hur vi ibland tillämpar dem. Vi kan ju enligt ordningslagen ställa hur stora krav som helst egentligen på hur många vakter man skall ha och vad som krävs av en arrangör. Där känner jag att om det handlar om en CUF-förening - jag tar det som exempel, så det inte uppfattas som att jag talar i egen sak - som skall ordna dans någonstans är ordningsmakten väldigt tydlig och säger: Villkoret för att ni skall få ordna det här är att ni har si och så många ordningsvakter, annars får ni inget tillstånd.</textBlock>
  </contentBlock>
  <contentBlock page="0" id="i-6bf796be8a675425">
    <textBlock id="i-4cb4a2e5af15fe9d">Jag tycker att man måste vara lika tydlig när det gäller idrottsarrangemang. Man måste säga: Det här är det vi kräver av er för att barnfamiljer och andra skall kunna gå på era arrangemang på ett tryggt och säkert sätt. Självklart har samhället och polisen också ett ansvar att sätta in sina resurser, men det finns en gräns för hur mycket resurser vi kan sätta in, t.ex. vid en fotbollsmatch, och därför måste ni, för att ni skall kunna få genomföra arrangemanget med publik som ett offentligt arrangemang, ställa upp med de här ordningsvakterna.</textBlock>
  </contentBlock>
  <contentBlock page="0" id="i-18360d6e107cbbab">
    <textBlock id="i-fe4d1e42734faf74">Här vet jag att en del klubbar, t.ex. Djurgården, efter fjolårets erfarenheter har gjort väldigt mycket för att utbilda sina vakter m.m. Men fortfarande tar en del som jag har pratat med bland idrottsfolk på något sätt ändå för givet att om nu inte klubbarna frivilligt tar detta ansvar kommer ändå ordningsmakten att ytterst hålla sin hand över arrangemangen och se till så att de kan genomföras. Därför tycker jag att det är väldigt bra att statsrådet säger att det finns en yttersta gräns.</textBlock>
    <textBlock id="i-e84c57885d87c2f3">Jag är övertygad om att vi måste säga det, därför att hur viktig fotbollen och ishockeyn än är, är den inte så viktig att den skall behöva förknippas med våld och otrygghet. När människor inte vågar gå på matcher eftersom det innebär risk för deras säkerhet har gränsen passerats.</textBlock>
  </contentBlock>
  <contentBlock page="0" id="i-03e840128bd0b495">
    <textBlock id="i-3713393c26f72020">Anf.  11  Statsrådet LEIF BLOMBERG (s)</textBlock>
  </contentBlock>
  <contentBlock page="0" id="i-d0fcf400eab721a1">
    <textBlock id="i-1559590dc365f80b">Fru talman! Jag tror att det är väldigt viktigt med vuxenansvaret. Ofta är det yngre människor, ungdomar, som kan hamna i de här hejarklackarna och bete sig oansvarigt och dumt på olika sätt. Därför tror jag att det är väldigt viktigt att man framför allt betonar samarbete och dialog.</textBlock>
  </contentBlock>
  <contentBlock page="0" id="i-049d0a5756d8596d">
    <textBlock id="i-82350061523a6b7b">Jag vet inte exakt hur det går till när det gäller föräldrar. Jag tror att det är väldigt viktigt att man ställer större krav också på föräldrarna att ta ansvar för vad de unga som tillhör familjen gör. Sedan må det vara mamma eller pappa. Jag tror att det är väldigt viktigt att man har den här dialogen. Den fungerar väl inte alltid mellan skolan och föräldrarna, men jag tror att vi har väldigt mycket att göra där. Man bör på ett annat sätt lägga över en hel del av ansvaret på föräldrar och släktingar - mammor, pappor och andra vuxna som finns i ungdomars närhet - för hur barnet uppträder. Man måste delta i att försöka åstadkomma rättelse i den mån det har gått fel, vilket det uppenbarligen gör för ett antal ungdomar.</textBlock>
  </contentBlock>
  <contentBlock page="0" id="i-1f4135340e73fcde">
    <textBlock id="i-356770c2370012c6">Samtidigt kan man när det gäller de här frågorna säga att de flesta idrottsarrangemang, den stora andelen av dem i det här landet, går väldigt lugnt och fint till. Där är det inte den här typen av bråk eller rasistiska slagord och sådana här våldsamma överdrifter och oförskämdheter som viner runt. I huvudsak är det en idrottsfest. Det går att gå på fotboll, bandy, ishockey, friidrott och vad det nu är och njuta av det man är där för: att se och ta till sig det som händer ute på arenan. Det är ändå så vi får se det.</textBlock>
  </contentBlock>
  <contentBlock page="0" id="i-2960cc95efa347cf">
    <textBlock id="i-1632943b3d37ee87">Det bråk som förekommer är inte enbart, men nästan, koncentrerat till Stockholm och till några få fotbollslag - AIK, Djurgården och deras klubbar här uppe - som på något sätt utmärker sig litet då och då.</textBlock>
    <textBlock id="i-99b69a20f3fe25bd">I övrigt är det ganska lugnt, även om det kan finnas en och annan som gör övertramp på andra ställen. I huvudsak är detta alltså koncentrerat till Stockholmsområdet. Det är väldigt tråkigt, men samtidigt kanske det ändå innebär att man kan se framtiden an. Det borde rimligen gå att ta tag i det här. Det har inte spritt sig över hela landet så att det ser likadant ut överallt på alla arenor, utan det är just de här lagen som förekommer i den här typen av diskussion. Det borde gå att hitta hem i de här frågorna och få väck den här typen av beteenden från våra arenor.</textBlock>
  </contentBlock>
  <contentBlock page="0" id="i-f16f2271ae69a2b5">
    <textBlock id="i-82fb3fba6b9a7eb1">Jag säger inte att det är lätt, men jag tror att vi med ökade ansträngningar och kanske också genom att som Lars Stjernkvist säger sätta tydligare gränser så småningom skall kunna bli av med det.</textBlock>
  </contentBlock>
  <contentBlock page="0" id="i-c873ce6fea12c2a2">
    <textBlock id="i-e0a7a052408f232c">Anf.  12  LARS STJERNKVIST (s)</textBlock>
  </contentBlock>
  <contentBlock page="0" id="i-f0de3a335a7cc37a">
    <textBlock id="i-95787b60dc6d17b8">Fru talman! Avslutningsvis vill jag säga att det är bra att statsrådet nämnde att de allra flesta idrottsarrangemang faktiskt genomförs utan alla tendenser till våld. Jag var t.ex. i går och såg IFK Norrköping-</textBlock>
    <textBlock id="i-5190712c0d5e1b9e">Örgryte, och det var så långt från huliganism man någonsin kan komma.</textBlock>
  </contentBlock>
  <contentBlock page="0" id="i-1227a054b9c2c2a6">
    <textBlock id="i-0304fa2b94b6ade2">Visst är det viktigt att säga detta, men det får aldrig leda till - och där är vi helt överens - slutsatsen att vi inte tar det här på allvar. Det som är skrämmande är de rapporter som har kommit om att oerhört avancerade kriminella grupper försöker använda de här hejarklackarna som plattform för att sprida sin kriminalitet. Därför är det oerhört viktigt att vi medan vi fortfarande kan gör allt vad vi förmår för att begränsa det här problemet.</textBlock>
  </contentBlock>
  <contentBlock page="0" id="i-87ff4ad16d24eade">
    <textBlock id="i-adb24250caccd80a">Dialogen är viktig. Det finns ytterligare en sak som har skrämt mig litet grand ibland, och det är när klubbarna i bästa välmening för att visa att man sätter gränser säger att man tar sin hand ifrån de här supporterklubbarna. Det tror jag inte är lösningen. Det är precis tvärtom. Det allra bästa vapnet emot det här är ett oerhört nära samarbete mellan spelare och ledare i föreningarna och supportrarna. Det är då man kan vinna över de verkliga supportrarna och isolera dem som är ute efter att bråka och stöka.</textBlock>
  </contentBlock>
  <contentBlock page="0" id="i-5250816e7b6fa0fd">
    <textBlock id="i-c5975ea3ca6ab635">Jag tyckte att detta var ett väldigt bra svar, och jag hoppas att de här samtalen med idrottsföreningarna kommer att leda till att man vidtar ytterligare åtgärder för att skapa de tydliga gränser som vi är överens om behövs.</textBlock>
  </contentBlock>
  <contentBlock page="0" id="i-505fb82d3fe025ff">
    <textBlock id="i-3cb681c9945c43ee">Överläggningen var härmed avslutad.</textBlock>
  </contentBlock>
  <contentBlock page="0" id="i-52f2c850a00a7fc0">
    <textBlock id="i-769ceefd7e4424e8">6 §  Svar på interpellation 1995/96:179 om fastighetstaxeringen</textBlock>
  </contentBlock>
  <contentBlock page="0" id="i-748cbaafa6d5cc08">
    <textBlock id="i-57096570d3b8ff3b">Anf.  13  Statsrådet THOMAS ÖSTROS (s)</textBlock>
  </contentBlock>
  <contentBlock page="0" id="i-09bfb8cd79879a99">
    <textBlock id="i-f6cc566096069341">Fru talman! Kjell Ericsson har frågat finansministern om regeringen avser att vidta några åtgärder för att få ett bättre underlag för att i förekommande fall kunna revidera taxeringsvärdet. Kjell Ericsson har vidare frågat om regeringen avser att vidta några åtgärder för att underlätta för fastboende i attraktiva områden.</textBlock>
  </contentBlock>
  <contentBlock page="0" id="i-7d78c9e83e8abaa4">
    <textBlock id="i-0104b45d01236f12">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-2086d189d31785e8">
    <textBlock id="i-2b43f6f5b5b35c88">Fastighetstaxering syftar till att fastställa ett taxeringsvärde. Till grund för detta ligger marknadsvärdet. Taxering av småhus sker vart sjätte år genom en allmän fastighetstaxering, och dessemellan sker en årlig omräkning. Regler om detta finns i fastighetstaxeringslagen. Resultatet av taxeringen följs upp av regeringen och berörda myndigheter, och regelsystemet ses kontinuerligt över i syfte att åstadkomma ett förbättrat och mer förfinat system för taxering.</textBlock>
  </contentBlock>
  <contentBlock page="0" id="i-3a8f870cc165fc3b">
    <textBlock id="i-4eb21b9ec92e9db5">Jag har inte för avsikt att ta några initiativ till ytterligare åtgärder i detta hänseende.</textBlock>
  </contentBlock>
  <contentBlock page="0" id="i-b517be3d1deff709">
    <textBlock id="i-7e739b513901a1ea">När det gäller att underlätta för fastboende i attraktiva områden ses denna fråga över inom Finansdepartementet. Resultatet kommer att offentliggöras före sommaren. Jag vill avvakta resultatet av detta arbete innan jag tar ställning i frågan.</textBlock>
  </contentBlock>
  <contentBlock page="0" id="i-d318652e0e90bee0">
    <textBlock id="i-64e4b5ae4fa65280">Anf.  14  KJELL ERICSSON (c)</textBlock>
  </contentBlock>
  <contentBlock page="0" id="i-93ccfd98b735153c">
    <textBlock id="i-a4a89065ba1c7ecb">Fru talman! Jag får tacka statsrådet för svaret på min interpellation, även om det inte var speciellt innehållsrikt. Jag har en del kommentarer och några frågor med anledning av detta svar.</textBlock>
  </contentBlock>
  <contentBlock page="0" id="i-b6af59c7eded5b24">
    <textBlock id="i-1fcffe7011bc5968">Jag har ställt denna interpellation eftersom både fastighetstaxeringen och fastighetsskatten är ett stort bekymmer för många människor. Den senaste fastighetstaxeringen i kombination med den höjda fastighetsskatten har också lett till betydande konsekvenser i form av kraftigt höjda skatter för många fastboende på olika platser i vårt land.</textBlock>
  </contentBlock>
  <contentBlock page="0" id="i-804558fb1dd58449">
    <textBlock id="i-921d8ddb96c37a4e">När man ser på hur fastighetstaxeringen har fallit ut kan man starkt ifrågasätta om det är ett riktigt sätt att fastställa taxeringsvärdet på. De skevheter och orättvisor som har uppstått i detta förfarande måste rättas till. Det har också tidigare gjorts utfästelser om att man skall göra detta, men nu börjar tiden rinna i väg.</textBlock>
  </contentBlock>
  <contentBlock page="0" id="i-f188440a55ab4e87">
    <textBlock id="i-8e080537d6bcfba5">Den gamle centerriksdagsmannen i Göteborg, Rune Torwald, har gjort ett stort arbete med att kontrollera underlaget för fastighetstaxeringen. I de undersökningar som han har gjort kan man lätt se brister som finns i olika värdeområden i Göteborg och i skärgården. Liknande iakttagelser har man gjort på andra håll i landet. Jag tror att det är nödvändigt att det sker en förnyad genomgång av underlaget för fastighetstaxeringen. I de områden där det finns ett alltför litet eller ojämnt underlag för statistiken måste det också ske en skälighetsbedömning.</textBlock>
  </contentBlock>
  <contentBlock page="0" id="i-d185b7db42bc3e44">
    <textBlock id="i-c944c297ad52196c">Taxeringsvärdet skall representera ett värde som motsvarar 75 % av marknadsvärdet. De nu fastställda taxeringsvärdena har i många fall fastställts på grundval av ett mycket litet antal försäljningar. Det kan innebära att t.ex. ett fåtal försålda fritidshus med ett relativt högt försäljningsvärde har fått ligga till grund också vid bestämmande av taxeringsvärdet. Därför är det nödvändigt att man gör justeringar i de värdeområden där värderingsunderlaget till betydande del härrör från just fritidshusförvärv med höga köpeskillingar. Det här berör t.ex. merparten av skärgårdar.</textBlock>
    <textBlock id="i-c21a3d1b8abee48b">Men det berör också många andra platser här i landet.</textBlock>
  </contentBlock>
  <contentBlock page="0" id="i-3c500af48bc78960">
    <textBlock id="i-253cd326f5bafd73">I dessa s.k. attraktiva områden är det orimligt att de permanent boende skall drabbas av högre skatt på grund av att det finns köpstarka fritidshusspekulanter.</textBlock>
    <textBlock id="i-9eef4525502614b0">Därför är det viktigt att det görs någonting så att de fastboende inte blir lidande. De fastboende bor vid kusten hela året, under höstrusk och under vinterkyla.</textBlock>
    <textBlock id="i-4af22004aa45cf2a">Då är det inte lika attraktivt som under några varma sommarmånader. Det är viktigt att vi inte skapar regler som jagar bort de fastboende.</textBlock>
  </contentBlock>
  <contentBlock page="0" id="i-89d3da044e80991b">
    <textBlock id="i-06f93bcaba616981">De frågor som jag ställde i interpellationen är fortfarande gällande. Med tanke på alla undersökningar som har gjorts vill jag fråga statsrådet om det inte är nödvändigt att göra en översyn också av fastighetstaxeringen. Det nuvarande systemet är helt uppenbart inte godtagbart.</textBlock>
  </contentBlock>
  <contentBlock page="0" id="i-f55c7991f6185dc5">
    <textBlock id="i-f8cd761161e3d157">Det är också viktigt att få veta vilka åtgärder som kommer att göras när det gäller fastighetsskatten i de attraktiva områdena.</textBlock>
  </contentBlock>
  <contentBlock page="0" id="i-e5e6d470fd37f4cf">
    <textBlock id="i-ca3285b96741e176">Anf.  15  JAN-OLOF FRANZÉN (m)</textBlock>
  </contentBlock>
  <contentBlock page="0" id="i-34c45c8eca315280">
    <textBlock id="i-b5f1fc87feaa3362">Fru talman! Det var ett mycket kortfattat svar som</textBlock>
    <textBlock id="i-52d8383b01f3143c">Kjell Ericsson fick på sin interpellation angående fastighetstaxeringen.</textBlock>
  </contentBlock>
  <contentBlock page="0" id="i-ea5da4035fc6e170">
    <textBlock id="i-01cf4f953e3e6574">Fastighetstaxeringen ligger, som vi alla vet, till grund för boendekostnad och fastighetsskatt. Genom fastighetstaxeringen 1996 och den årliga omräkningen av taxeringsvärdena kommer skatteuttaget att öka ytterligare. Ökningen beräknas bli närmare 5 miljarder kronor, varav ungefär hälften är en följd av den höjda skattesatsen.</textBlock>
  </contentBlock>
  <contentBlock page="0" id="i-3c5cfe75393a2c00">
    <textBlock id="i-d5c0ae3a4966e219">Det är ingen överdrift att påstå att människor över hela vårt land känner oro. De undrar om de kan bo kvar eller om de måste sälja sina hus.</textBlock>
  </contentBlock>
  <contentBlock page="0" id="i-57e600fac233e51c">
    <textBlock id="i-d5ff6468d46ca948">Jag vill ge ett exempel från ett s.k. attraktivt område, Värmdö utanför Stockholm:</textBlock>
  </contentBlock>
  <contentBlock page="0" id="i-45cff53aa75ed265">
    <textBlock id="i-ae02e63b793c3ff3">En familj har ett hus som är ca 80 år gammalt. Det är en helt vanlig villa med normal standard, bara 29</textBlock>
    <textBlock id="i-e4bca41183fefff8">standardpoäng, som ligger ca 150 m från sjön. Familjen har bott där i ungefär 20 år. Huset ligger långt från samhällets servicefunktioner. Det är 20 km till skolan,</textBlock>
    <textBlock id="i-5ec3829afef9c7e6">7 km till affären och 4 km till bussen. Det finns flera kilometer enskild väg att betala underhåll och snöröjning för.</textBlock>
  </contentBlock>
  <contentBlock page="0" id="i-37de633b5932c3d4">
    <textBlock id="i-e2cdbbd92cc99296">Villan hade 1980 ett taxeringsvärde på 175 000</textBlock>
    <textBlock id="i-c171b3cab18b7603">kr. 1995 var taxeringsvärdet 1 340 000 kr. Det nya taxeringsvärdet blir 2 220 000 kr. Om villans värde hade följt konsumentprisindex skulle det nya taxeringsvärdet ha varit 450 000 kr.</textBlock>
  </contentBlock>
  <contentBlock page="0" id="i-258636988b7d53a9">
    <textBlock id="i-cb09272117290c44">Huset är sedan länge betalt, och 1995 blev det en skatt på 28 800 kr. 1996 blir skatten 60 000 kr om året, ca 5 000 kr i månaden.</textBlock>
  </contentBlock>
  <contentBlock page="0" id="i-87589929528ec479">
    <textBlock id="i-e2022542c0ff7b77">Tror statsrådet att äldre boende, som får 4 800 kr i pension i månaden, kan bo kvar?</textBlock>
  </contentBlock>
  <contentBlock page="0" id="i-e6564396a39f33aa">
    <textBlock id="i-c404de7eaf3f93cd">Den frågan vill jag gärna ha ett svar på.</textBlock>
  </contentBlock>
  <contentBlock page="0" id="i-88a0bb87c80c74ec">
    <textBlock id="i-35744b800398ff1f">Varje torsdag kl. 12 demonstrerar människor från</textBlock>
    <textBlock id="i-539aca217ffb2b6a">Stockholms förorter och skärgårdsbor vid Mynttorget mot de höga taxeringsvärdena. Brev och telefonsamtal kommer från hela landet.</textBlock>
  </contentBlock>
  <contentBlock page="0" id="i-b2d18452caec27f8">
    <textBlock id="i-6de54abea708b38c">Jag vill avsluta med en fråga till statsrådet: Kommer regeringen att vidta några åtgärder för att stilla människors bävan över de höga taxeringsvärdena och de därmed orimliga boendekostnaderna?</textBlock>
  </contentBlock>
  <contentBlock page="0" id="i-1f9c43f9d6e25028">
    <textBlock id="i-0b1ac21736d57a5f">Anf.  16  PER LAGER (mp)</textBlock>
  </contentBlock>
  <contentBlock page="0" id="i-5bb7e90821994041">
    <textBlock id="i-496416d9aeb594ae">Fru talman! Jag skulle bara vilja fylla på med ytterligare några frågor till statsrådet.</textBlock>
  </contentBlock>
  <contentBlock page="0" id="i-b933c6eab831047a">
    <textBlock id="i-c38adfc809061ec5">De frågor som har kommit upp nu ställer kanske de flesta av oss bakom. Vi är alla angelägna om att framför allt få reda på vad regeringen tänker göra åt dessa problem i de attraktiva lägena i skärgårdsområdena.</textBlock>
  </contentBlock>
  <contentBlock page="0" id="i-28b8b4056c8c6611">
    <textBlock id="i-31c848bdfa1589ae">Statsrådet vill inte föregripa arbetet på Finansdepartementet, som skall vara färdigt före sommaren.</textBlock>
    <textBlock id="i-91282f1b24510274">Men tiden börjar rinna bort. Det föranleder mig att ställa en fråga till statsrådet.</textBlock>
  </contentBlock>
  <contentBlock page="0" id="i-f31205c999d05931">
    <textBlock id="i-31f7528da7286a7d">Jag förutsätter att man i Finansdepartementet har tagit del av alla partiernas olika förslag till lösningar.</textBlock>
    <textBlock id="i-9f3ff13ef1197db3">För ungefär ett år sedan hade nämligen den bostadspolitiska utredningen den här frågan på sitt bord. Men sedan lyftes den över till Finansdepartementet.</textBlock>
  </contentBlock>
  <contentBlock page="0" id="i-f8ad28eab6124931">
    <textBlock id="i-ed463c5a1f86e0da">Jag skulle vilja höra statsrådets mening om t.ex.</textBlock>
    <textBlock id="i-a5cbe12ccdfe559d">idén att skilja taxeringen för permanentboende från taxeringen för fritidsboende. Jag skulle också vilja höra statsrådets mening om att man skulle sänka permanentboendeskatten med 0,5 procentenheter och i stället låta den ackumuleras till ett försäljningstillfälle.</textBlock>
    <textBlock id="i-cc09914cc1f1d47b">Sedan undrar jag över möjligheten att man reducerar taxeringsvärdet vid förmögenhetsbeskattningen med t.ex. 100 000 för att åstadkomma en lindring.</textBlock>
  </contentBlock>
  <contentBlock page="0" id="i-db9c95a4207a42bc">
    <textBlock id="i-25a98bff939fce73">En del av de satsningar som är av miljökaraktär som sker ute i samhällena får i och med den senaste taxeringen mer eller mindre en bestraffning. Det är också mycket olyckligt. Är man beredd att ändra på själva taxeringsmodellen för att nå ett bättre resultat när det gäller det framtida ekologiskt hållbara samhället?</textBlock>
  </contentBlock>
  <contentBlock page="0" id="i-51a715150b22fabb">
    <textBlock id="i-9c8cbedad0c1be39">Anf.  17  Statsrådet THOMAS ÖSTROS (s)</textBlock>
  </contentBlock>
  <contentBlock page="0" id="i-b0fdffc41aff71fe">
    <textBlock id="i-3e2a7034b699c6c5">Fru talman! Kjell Ericsson poängterade att fastighetsskatten kan bli ett stort bekymmer för många människor, och det är inget tvivel om att skatter kan vara tunga att bära. Men ett stort bekymmer för alla i landet har varit de gigantiska budgetunderskott vi har haft, och både Kjell Ericssons parti och mitt parti har ett bra samarbete när det gäller att ta landet ur den budgetkris som vi har varit i. Det är ett första steg för att se till att människor får det bättre.</textBlock>
  </contentBlock>
  <contentBlock page="0" id="i-27dd9a1f5ba5b639">
    <textBlock id="i-4322c61a1348ac8b">Det finns brister i värderingen, säger Kjell Ericsson. Jag utgår från att myndigheten noga utvärderar -</textBlock>
    <textBlock id="i-810daba7339e4aa2">jag vet att man gör det - den värdering som sker och alltid är beredd att göra justeringar om det finns orimligheter. Hela syftet med fastighetstaxeringsprocessen är ju att nå fram till det marknadsvärde som fastigheten besitter. Vi har ju inte fastighetstaxering och sedan fastighetsskatt för att just beskatta boendet i sig, utan det ingår i kapitalbeskattningen. Olika tillgångar skall beskattas så lika som möjligt. Då gäller det att försöka finna just det marknadsvärde som fastigheten har.</textBlock>
  </contentBlock>
  <contentBlock page="0" id="i-6038a439802f4c1d">
    <textBlock id="i-eabe98ed311c0535">Då har vi ett system som består av dels värdeområden, där man försöker finna områdets värde, dels individuella mätningar, dvs. standarden på den enskilda fastigheten. Det är inte ett perfekt system, men det är ett system som ganska hyggligt försöker finna det marknadsvärde som det handlar om. Om man hittar fel och brister i det systemet, tycker jag att det är viktigt att myndigheten följer upp det och föreslår förändringar.</textBlock>
  </contentBlock>
  <contentBlock page="0" id="i-a87716fa39fa9264">
    <textBlock id="i-5d57671b79949f43">När det gäller just de attraktiva områdena sade jag i mitt svar att det än så länge pågår ett arbete på Finansdepartementet, och det är för tidigt för mig att säga om det skall göras någonting och i så fall vad som skall göras. Det är viktigt att även här komma ihåg - jag kopplar det även till Jan-Olof Franzéns fråga - att jag just nu inte ser att det är aktuellt att koppla bort taxeringsvärdet från marknadsvärdet. Om det de facto är en hög efterfrågan på bostäder i vissa områden och det driver upp marknadsvärdet, är det ingen bra lösning att koppla bort just taxeringsvärdet från de faktiska värden som dessa fastigheter har. Hur den situation som en del hamnar i skulle kunna lösas får jag återkomma till senare, när analysen på departementet är klar.</textBlock>
  </contentBlock>
  <contentBlock page="0" id="i-e5920de99633c360">
    <textBlock id="i-9037dea2316fdc99">Jan-Olof Franzén kritiserar höjningen av fastighetsskatten. Det är klart att jag i många interpellationsdebatter möter moderater som vill sänka skatter på alla möjliga områden. Det handlar oftast om kapitalbeskattning, och här handlar det om fastighetsskatten. Man säger sig vara bekymrad över hur svårt människor har att bära dessa skatter. Men någon gång måste man också vara beredd att tala om vad det innebär för människor i andra änden, när man konsekvent vill sänka skatt efter skatt. Det kommer då att handla om minskade offentliga utgifter, och det kommer att bli en tung börda för dem som har det svårast i dag. Det vore hälsosamt om Jan-Olof Franzén också kunde ha det i åtanke. Nu skall vi diskutera fastighetstaxeringen. Men det är ett ständigt återkommande argument från moderaternas sida att alla skatter skall sänkas.</textBlock>
  </contentBlock>
  <contentBlock page="0" id="i-fbda06556c1b170d">
    <textBlock id="i-99538ee0d546ad94">Per Lager har ett antal förslag om hur Miljöpartiet skulle vilja lösa dilemmat i de populära områdena.</textBlock>
    <textBlock id="i-52819ed47a9f107a">Jag kommer inte att gå in konkret på de förslagen, utan jag hänvisar till att det pågår ett arbete på departementet. Han talar om att miljöinvesteringar och energibesparande investeringar straffas i systemet. Jag hade den frågan uppe i en interpellationsdebatt för någon vecka sedan. Vi skall ju ändå fånga marknadsvärdet, och om man vidtar energibesparande åtgärder som höjer värdet av fastigheten kommer det att avspeglas i taxeringsvärdet.</textBlock>
  </contentBlock>
  <contentBlock page="0" id="i-ea25854c81d709aa">
    <textBlock id="i-f9156042b046bd8b">Drivkraften för att göra de energibesparande åtgärderna är ju att man förbrukar mindre energi och på det sättet får det billigare. Om det avspeglas i att fastigheten blir mer värd är det inte orimligt att det syns även i taxeringsvärdet.</textBlock>
  </contentBlock>
  <contentBlock page="0" id="i-f0b71994ea1b327a">
    <textBlock id="i-8dade2b3e25059e8">Anf.  18  KJELL ERICSSON (c)</textBlock>
  </contentBlock>
  <contentBlock page="0" id="i-a1ad68a1cf975f4c">
    <textBlock id="i-1acb1373fedac418">Fru talman! Jag håller med statsrådet om att det är viktigt att sanera Sveriges ekonomi och ta Sverige ur den ekonomiska krisen. Det är inte minst viktigt när det gäller att få sänkta räntor. Men det är ändå viktigt att man kommer till rätta med de skevheter som finns.</textBlock>
    <textBlock id="i-ec2f8530305fceb9">Förr fanns det möjligheter att i taxeringsnämnderna korrigera en del skevheter och felaktigheter i statistikmaterial, men nu finns inte fastighetstaxeringsnämnderna längre. Uppenbarligen fungerar det inte riktigt bra heller. Just den skrivelse som Jan-Olof</textBlock>
    <textBlock id="i-0a1ce72c53cfbba5">Franzén hänvisar till - det har kommit många sådana skrivelser samt brev och telefonsamtal - visar att det inte fungerar som det skall. Det kanske är bra om regeringen tittar på det också.</textBlock>
  </contentBlock>
  <contentBlock page="0" id="i-047e034bbc393214">
    <textBlock id="i-1fe92a8fae8f2409">Jag tror att det vore av värde att åter införa fastighetstaxeringsnämnderna, där det finns möjlighet att ta hänsyn till rådande förhållanden på ett annat sätt. I de nämnderna fanns tidigare både lokalkännedom och lokal kompetens, och det vore bra om regeringen övervägde att återinföra dem. I ett första steg borde man kanske inrätta sådana nämnder, inte minst när det gäller att se på de ärenden som blir överklagade. Det finns alltså många enskildheter som det kan krävas en speciell behandling av.</textBlock>
  </contentBlock>
  <contentBlock page="0" id="i-82f8e8552c6bf57f">
    <textBlock id="i-2affea4e3ee0de6b">En annan del som är intimt kopplad till den här frågan är förmögenhetsbeskattningen, och de kraftigt höjda taxeringsvärdena påverkar ju också förmögenhetsbeskattningen. Inte nog med att det i många fall blir en hög fastighetsskatt, utan det blir också en hög förmögenhetsskatt.</textBlock>
  </contentBlock>
  <contentBlock page="0" id="i-70ee39fcdba76f53">
    <textBlock id="i-7d8ce3845fb812ad">Förvisso föreslås i vårpropositionen att gränsen för förmögenhetsskatten höjs från 800 000 kr till</textBlock>
    <textBlock id="i-900101778da8dc67">900 000 kr. Det är bra - det kan lindra något i vissa fall - men för många kvarstår ändå problemet, inte minst när det gäller sambeskattningen av förmögenheter. Det är fråga om det inte är dags att avskaffa sambeskattningen av förmögenheter för äkta makar.</textBlock>
  </contentBlock>
  <contentBlock page="0" id="i-97541d29765abdd7">
    <textBlock id="i-ffcbb6a53ab62a5f">Anf.  19  JAN-OLOF FRANZÉN (m)</textBlock>
  </contentBlock>
  <contentBlock page="0" id="i-d41595cbca90ad61">
    <textBlock id="i-58bcfff638493efc">Fru talman! Det är naturligtvis riktigt, som statsrådet säger, att vi moderater vill sänka skatten. Ja, och vi har även i skatteutskottet arbetat för detta, just när det gäller fastighetsskatten. Vi vet att människor blir så hårt drabbade att de inte kan bo kvar i sina hus och hem. Då tycker vi moderater att man har gått för långt med skatteuttaget.</textBlock>
  </contentBlock>
  <contentBlock page="0" id="i-991f6bfd4d08e5b3">
    <textBlock id="i-33ddece225d04a2d">Det är klart att man skall ta ut skatt på människor, men man skall ta ut den på ett sådant sätt att människor kan betala skatt; skatt efter bärkraft. Här slår man mot de svagaste grupperna i samhället, och det är många gånger pensionärer. Man slår mot arbetande människor, som har villor i samhällen, som går till sina jobb varje dag för att göra rätt för sig, men som likväl inte duger till att klara boendekostnaderna. Där menar vi moderater att vi skall se till att "mitt hem är min borg", och det skall inte rubbas. Man skall ta ut skatt, men på annat sätt, där möjligheten finns, och inte gå på människor som har det svårt. Det är just det man gör i det här fallet.</textBlock>
  </contentBlock>
  <contentBlock page="0" id="i-c8c75bc54caaa556">
    <textBlock id="i-07d8fc409fd05d3c">Vi moderater vill på sikt även avskaffa fastighetsskatten - men jag har inte sagt att vi vill göra det nu.</textBlock>
    <textBlock id="i-304fa1c44f9a7444">Men väl skall villor och hus ha ett taxeringsvärde.</textBlock>
  </contentBlock>
  <contentBlock page="0" id="i-2f332765f13b470d">
    <textBlock id="i-894752c783b74731">När vi nu är inne i den här omgången, skulle jag vilja spä på med ytterligare en fråga: Kommer man nu, när man nu har återställt alla skatter som vi från borgerlig sida tidigare sänkte, att återinföra skatt på arbetande kapital? Det finns en stor oro också för det ute i landet.</textBlock>
  </contentBlock>
  <contentBlock page="0" id="i-cc1d63fc1a01f193">
    <textBlock id="i-5eea8eeb9f5ea390">Anf.  20  PER LAGER (mp)</textBlock>
  </contentBlock>
  <contentBlock page="0" id="i-f0cc56c3df97a33b">
    <textBlock id="i-5d9f44f5f75661dc">Fru talman! Det som är väldigt tråkigt, herr statsråd, är just sammanblandningen av fritidsboende och permanentboende i de här utsatta områdena, t.ex.</textBlock>
    <textBlock id="i-0f3bc60d724e2d51">skärgårdsområdena. Det är de fiktiva värdena som skapas kring permanentboendet, som inte alls stämmer med verkligheten. Det har vi tidigare hört exempel på. Det är därför oerhört viktigt att skilja fritidsboendet från permanentboendet, för att vi skall kunna hålla våra skärgårdsområden levande.</textBlock>
  </contentBlock>
  <contentBlock page="0" id="i-2e0f996380942abf">
    <textBlock id="i-6d6f1f2d8ea25c87">Vad som nu händer - och kommer att hända om man inte hittar en lösning - är att folk får flytta från hus och hem. Det är rätt många som kommer att få göra det, och det kanske också är de mest utsatta människorna i de här samhällena.</textBlock>
  </contentBlock>
  <contentBlock page="0" id="i-1c7a1db2b8d8242d">
    <textBlock id="i-8f554c130004bd26">När det gäller just taxeringsvärdet och miljöinvesteringar håller jag med statsrådet om att dessa höjer det riktiga värdet i ett hus. Men för att skapa incitament för att göra sådana här investeringar måste man koppla en form av miljöbonus till det, så att den höjda taxeringen inte leder till en höjd skatt. Man måste i stället koppla till en miljöbonus som skapar en större anledning för folk att satsa på de miljöriktiga lösningarna.</textBlock>
  </contentBlock>
  <contentBlock page="0" id="i-576347be5882a97f">
    <textBlock id="i-4c940487f5925f3a">Anf.  21  Statsrådet THOMAS ÖSTROS (s)</textBlock>
  </contentBlock>
  <contentBlock page="0" id="i-e3dff47cdc5f0b4b">
    <textBlock id="i-a864305a2120242d">Fru talman! Kjell Ericsson tog upp förmögenhetsbeskattningen. Precis som Kjell Ericsson säger har vi i samarbete lagt fram ett förslag om att höja fribeloppet i förmögenhetsbeskattningen. Orsaken till detta är just att den nya fastighetstaxeringen skulle ha lett till att ungefär 100 000 människor hade kommit upp i nivå med förmögenhetsbeskattning på grund av sina fastigheter. En mycket stor del av dessa människor kommer inte upp i den nivån tack vare denna förändring. Detta finansierades genom en breddad förmögenhetsbeskattning på aktier, något som Moderaterna naturligtvis gått emot.</textBlock>
  </contentBlock>
  <contentBlock page="0" id="i-535cb7540458eafa">
    <textBlock id="i-684e43e24b6c3cbb">En reform när det gäller sambeskattningen skulle, det har jag sagt tidigare och jag säger det igen, kosta väldigt mycket att genomföra. Jag kan inte se att det är en prioriterad reform i dagens läge. Vi drar ned på många viktiga utgifter, och vi genomför skattehöjningar på flera områden. Detta är nödvändigt för att sanera budgeten, och jag ser det inte som prioriterat att ta bort sambeskattningen på förmögenhet i det här läget.</textBlock>
  </contentBlock>
  <contentBlock page="0" id="i-d63cdd111589627e">
    <textBlock id="i-b178db8cd48f7374">Jan-Olof Franzén talar om att ta bort fastighetsskatten. Jag möter allt oftare moderater som vill ta bort alla möjliga skatter, men alltmer sällan moderater som faktiskt tar ansvar för vad som händer på andra sidan.</textBlock>
  </contentBlock>
  <contentBlock page="0" id="i-5665b34c2ee0d023">
    <textBlock id="i-4f1ebed25fbf39c9">Det finns ett exempel på detta. Den höjning av fastighetsskatten som riksdagen fattade beslut om, kom ju till just på grund av att vi menade att den snabba borttagning av räntesubventionerna som hade varit alternativet hade drabbat nya årgångar av bostäder oerhört hårt. Det hade blivit oerhört svårt för dem som bor där att bo kvar. En del bostadsrättsföreningar och liknande hade antagligen hamnat i mycket stora svårigheter.</textBlock>
  </contentBlock>
  <contentBlock page="0" id="i-b57ad450c092b72a">
    <textBlock id="i-f59ebc377af74a37">Vi gjorde, med tanke på det känsliga läget på bostadsmarknaden, bedömningen att det är rimligare att alla är med och delar på bördan än att vi sätter hela bördan på en liten del av bostadsmarknaden. Jag tvekar inte ett ögonblick på att Moderaterna hade varit villiga att ta bort räntesubventionerna över en natt och därmed ställa till med stora problem för människor. Men här handlar det om att låta fler vara med och dela bördorna. Jag tycker att det var en rimlig lösning.</textBlock>
  </contentBlock>
  <contentBlock page="0" id="i-b27852af02824e5c">
    <textBlock id="i-eb0ed4bb23434b51">Jan-Olof Franzén tar till stora ord och säger att vi skall ta ut skatt där möjligheterna finns. Tala om för mig när Moderaterna är med på att ta ut skatt där möjligheterna finns! Vi har föreslagit flera sådana åtgärder. Ta t.ex. värnskatten, som vi införde efter valet 1994. Var Moderaterna med på det? Där fanns ju möjligheter att låta dem med höga inkomster vara med att betala och bära bördorna av krisbekämpningen.</textBlock>
  </contentBlock>
  <contentBlock page="0" id="i-7b84722a6db680da">
    <textBlock id="i-9d7c8a9d4693875b">På vilka andra områden har Jan-Olof Franzén funderat över att möjligheterna finns? Vilka skall bära bördorna av mer skatt? Det vore intressant att få höra det från Jan-Olof Franzén.</textBlock>
  </contentBlock>
  <contentBlock page="0" id="i-63169cb0c1de8238">
    <textBlock id="i-a6d0edfd9db93c72">Till Per Lager vill jag säga att jag tyvärr inte i detalj kan gå in på olika alternativ för fastboende i exempelvis skärgården. Jag vill invänta analysen från departementet och sedan fundera över vad som kan göras om något skall göras. Vi får säkert anledning att återkomma till diskussionen när det gäller detaljerna omkring det.</textBlock>
  </contentBlock>
  <contentBlock page="0" id="i-16ad4d14ffb0f97b">
    <textBlock id="i-3bbd443f3757a3f1">Anf.  22  KJELL ERICSSON (c)</textBlock>
  </contentBlock>
  <contentBlock page="0" id="i-a7ef2a0857b2add3">
    <textBlock id="i-20ea1d97053c92ad">Fru talman! Jag vill poängtera att sambeskattningen är ett stort bekymmer. Den diskriminerar också gifta par, och det tycker vi är fel. Jag vill också än en gång upprepa behovet av en översyn av fastighetstaxeringsförfarandet. Underlaget är helt klart bristfälligt, och detta slår hårt mot många människor.</textBlock>
  </contentBlock>
  <contentBlock page="0" id="i-b3ed3c351d1bcd1f">
    <textBlock id="i-84ea910f71f7334f">De samlade effekterna av fastighetstaxeringen och fastighetsskatten har gjort situationen orimlig, framför allt i de attraktiva områdena. Det har sagts av flera här i dag, och vi har också sett bevis på det.</textBlock>
  </contentBlock>
  <contentBlock page="0" id="i-bd41e80c7d170611">
    <textBlock id="i-c33b8e55ba4f2652">Det gäller inte minst människor som bott i skärgården hela livet, människor som bor i hus som funnits i släkten i generationer. Det handlar om fiskare, hantverkare och småbrukare som har arbetat hårt hela livet men som nu har låg pension och som inte klarar av fastighetsskatten utan kanske måste låna till den.</textBlock>
    <textBlock id="i-d98a35ad721973ab">Det kan också gälla unga familjer.</textBlock>
  </contentBlock>
  <contentBlock page="0" id="i-f3414d7e6c0f86e2">
    <textBlock id="i-2d88b078f2d05408">Om inget görs åt dessa förhållanden tvingas många flytta från sina hem. Många arbetar för att hela</textBlock>
    <textBlock id="i-c38e6ffa12a54695">Sverige skall leva, men detta går åt rakt motsatt håll.</textBlock>
    <textBlock id="i-305765871c66e210">Man får hög beskattning för den bofasta befolkningen i skärgården och i andra områden som är attraktiva.</textBlock>
    <textBlock id="i-6196864f630759bc">Vi önskar ju ha en bofast befolkning. Det är bra för att man skall få en levande bygd, men också för de turister som kommer på besök. Jag tror att vi måste se över detta, så att det blir rimliga förhållanden i fråga om skatten i dessa områden.</textBlock>
  </contentBlock>
  <contentBlock page="0" id="i-8f83af118a8aecc7">
    <textBlock id="i-b31102c96b745d26">Vi har hört förslag på flera tekniska lösningar. Vi skall inte gå in och diskutera dessa förslag i den här debatten, men det handlar just om att beskatta bostaden efter storlek. Man kan också maximera tomtens taxeringsvärde osv. Det finns mycket att göra. Jag hoppas att statsrådet ser på de olika möjligheterna att försöka komma till rätta med det här, för det är ett bekymmer. Det blir väldigt orättvist på många håll i vårt land.</textBlock>
  </contentBlock>
  <contentBlock page="0" id="i-1f926c909f01f3ea">
    <textBlock id="i-d868bbad732286c3">Överläggningen var härmed avslutad</textBlock>
  </contentBlock>
  <contentBlock page="0" id="i-fb9fb0fbe03db9dc">
    <textBlock id="i-668f1a645830419a">7 §  Hänvisning av ärenden till utskott</textBlock>
  </contentBlock>
  <contentBlock page="0" id="i-a42de83ed942c429">
    <textBlock id="i-9696b6e2b7e922bc">Föredrogs och hänvisades</textBlock>
  </contentBlock>
  <contentBlock page="0" id="i-337c6fef6d1db95c">
    <textBlock id="i-6961b52692dfdc83">Motioner</textBlock>
  </contentBlock>
  <contentBlock page="0" id="i-88f1a59e08c00f8d">
    <textBlock id="i-489baee894296492">1995/96:Fi78-Fi101 till finansutskottet</textBlock>
  </contentBlock>
  <contentBlock page="0" id="i-98bff5ea7b34e8f2">
    <textBlock id="i-9f4421264825d930">1995/96:Sk39-Sk55 till skatteutskottet</textBlock>
  </contentBlock>
  <contentBlock page="0" id="i-0056905655363fd1">
    <textBlock id="i-415ba67ba0e228a4">1995/96:A42-A44 till arbetsmarknadsutskottet</textBlock>
  </contentBlock>
  <contentBlock page="0" id="i-e822a331b206beed">
    <textBlock id="i-b5acf82a177ac5f8">8 §  Förnyad bordläggning</textBlock>
  </contentBlock>
  <contentBlock page="0" id="i-f8ddec118dcbdc17">
    <textBlock id="i-0b390b7ffff82023">Föredrogs men bordlades åter</textBlock>
  </contentBlock>
  <contentBlock page="0" id="i-17f2724c5ca5f974">
    <textBlock id="i-247d14145db3cbfe">Konstitutionsutskottets betänkande 1995/96:KU25</textBlock>
  </contentBlock>
  <contentBlock page="0" id="i-80e9d9b0fa28c846">
    <textBlock id="i-73406eb78c32b50e">Justitieutskottets betänkanden 1995/96:JuU19 och</textBlock>
    <textBlock id="i-9850e741d626747a">JuU20</textBlock>
  </contentBlock>
  <contentBlock page="0" id="i-0226c5090b775141">
    <textBlock id="i-43c67ef44a70bbb8">Lagutskottets betänkande 1995/96:LU25</textBlock>
  </contentBlock>
  <contentBlock page="0" id="i-bcc6d3c41d509d49">
    <textBlock id="i-eb6b285d673a80da">Utrikesutskottets betänkande 1995/96:UU16</textBlock>
  </contentBlock>
  <contentBlock page="0" id="i-2a9912d0f4deeeac">
    <textBlock id="i-20c9aa45b4ab3470">Försvarsutskottets betänkanden 1995/96:FöU4 och</textBlock>
    <textBlock id="i-8767795a5bf7ef4f">FöU5</textBlock>
  </contentBlock>
  <contentBlock page="0" id="i-a5da0282330b4d48">
    <textBlock id="i-5bdb535628949d18">Trafikutskottets betänkanden 1995/96:TU16-TU18</textBlock>
  </contentBlock>
  <contentBlock page="0" id="i-fdf67ede6b61db1f">
    <textBlock id="i-2b27939628a61cb0">Bostadsutskottets betänkanden 1995/96:BoU10 och</textBlock>
    <textBlock id="i-c031862d8a040fe3">BoU11</textBlock>
  </contentBlock>
  <contentBlock page="0" id="i-05ce40803d26332d">
    <textBlock id="i-9e4d05545a535f36">9 §  Anmälan om interpellationer</textBlock>
  </contentBlock>
  <contentBlock page="0" id="i-c195f4719af970eb">
    <textBlock id="i-34714e17212d732d">Anmäldes att följande interpellationer framställts</textBlock>
  </contentBlock>
  <contentBlock page="0" id="i-b39b964a1932b6ba">
    <textBlock id="i-a9e27bdd8926e47d">den 3 maj</textBlock>
  </contentBlock>
  <contentBlock page="0" id="i-07d0051898161369">
    <textBlock id="i-7396824c8734c513">1995/96:198 av Barbro Westerholm (fp) till socialministern</textBlock>
  </contentBlock>
  <contentBlock page="0" id="i-815cbad243313f9e">
    <textBlock id="i-32cba8eef6193281">Förbud mot tobaksreklam</textBlock>
  </contentBlock>
  <contentBlock page="0" id="i-887df28138925500">
    <textBlock id="i-7a2b24584bcfe509">1995/96:199 av Nils-Erik Söderqvist (s) till statsrådet</textBlock>
    <textBlock id="i-b8cad91d27edfe42">Thomas Östros</textBlock>
  </contentBlock>
  <contentBlock page="0" id="i-8d99a5044c8dd8c7">
    <textBlock id="i-698cee8b1e9d452a">Förslag om höjning av produktionsskatt på elektrisk kraft</textBlock>
  </contentBlock>
  <contentBlock page="0" id="i-cc39802b20efbf26">
    <textBlock id="i-41d51a577fb9ec97">1995/96:200 av Ulf Kristersson (m) till arbetsmarknadsministern</textBlock>
  </contentBlock>
  <contentBlock page="0" id="i-0d7839463ae46d62">
    <textBlock id="i-1d9f92114ced9f08">Möjlighet att studera med bibehållen a-kassa</textBlock>
  </contentBlock>
  <contentBlock page="0" id="i-0fa14e0ceb9c0e02">
    <textBlock id="i-af646b5def5bb3ed">Interpellationerna redovisas i bilaga som fogas till riksdagens snabbprotokoll tisdagen den 21 maj.</textBlock>
  </contentBlock>
  <contentBlock page="0" id="i-45f8c062eacea875">
    <textBlock id="i-d2bed7da3a9d480e">10 §  Anmälan om skriftliga frågor</textBlock>
  </contentBlock>
  <contentBlock page="0" id="i-7ea1a49983718a59">
    <textBlock id="i-10c73f0503b54c8e">Anmäldes att följande skriftliga frågor framställts</textBlock>
  </contentBlock>
  <contentBlock page="0" id="i-f19fa0503cae30be">
    <textBlock id="i-4b45c3c5deeea630">den 3 maj</textBlock>
  </contentBlock>
  <contentBlock page="0" id="i-9358b8f6bd57a5f2">
    <textBlock id="i-9310766c071af4ea">1995/96:416 av Björn Samuelson (v) till statsministern</textBlock>
  </contentBlock>
  <contentBlock page="0" id="i-916791a0145beb10">
    <textBlock id="i-3b3ee5a19ea6545e">Upprättelse åt vissa internerade under andra världskriget</textBlock>
  </contentBlock>
  <contentBlock page="0" id="i-2a1312ab1a358450">
    <textBlock id="i-18d446646ae27fca">1995/96:417 av Birgitta Gidblom (s) till arbetsmarknadsministern Lönebidragsanställningar</textBlock>
  </contentBlock>
  <contentBlock page="0" id="i-092cf6695d125ac3">
    <textBlock id="i-7966c8729dcdeba6">1995/96:418 av Eva Goës (mp) till utrikesministern</textBlock>
  </contentBlock>
  <contentBlock page="0" id="i-4577c2db8bfbd82a">
    <textBlock id="i-14c671e774485690">Kärnvapenproven i Franska Polynesien</textBlock>
  </contentBlock>
  <contentBlock page="0" id="i-1dae829ed6d32582">
    <textBlock id="i-37c2c6be42bf5854">1995/96:419 av Eva Goës (mp) till utrikesministern</textBlock>
  </contentBlock>
  <contentBlock page="0" id="i-2ebdd367fbddad96">
    <textBlock id="i-f49bf667bd3209b8">Amerikanska kärnvapenprovsprängningar</textBlock>
  </contentBlock>
  <contentBlock page="0" id="i-aac13754f14df3b0">
    <textBlock id="i-4eeb579f91fb4890">1995/96:420 av Eva Goës (mp) till statsrådet Pierre</textBlock>
    <textBlock id="i-acad9dd6a4a89ed0">Schori</textBlock>
  </contentBlock>
  <contentBlock page="0" id="i-1236b0ae9dc85f3c">
    <textBlock id="i-9d7437be8af600e5">Arbetskraftsinvandring</textBlock>
  </contentBlock>
  <contentBlock page="0" id="i-32f345da47271288">
    <textBlock id="i-295d26830dd6fdbe">1995/96:421 av Karin Israelsson (c) till utrikesministern</textBlock>
  </contentBlock>
  <contentBlock page="0" id="i-f09a4e6bbb35a771">
    <textBlock id="i-c7197b2d63ff9e33">Iranska flyktingar i Turkiet</textBlock>
  </contentBlock>
  <contentBlock page="0" id="i-bd1079269ea24b93">
    <textBlock id="i-91596c386d481e93">1995/96:422 av Carina Hägg (s) till statsrådet Pierre</textBlock>
    <textBlock id="i-cde584cdf8bc2d14">Schori</textBlock>
  </contentBlock>
  <contentBlock page="0" id="i-e71a447aa028eed3">
    <textBlock id="i-a437d622c0448156">Östutvidgningens påverkan på biståndet</textBlock>
  </contentBlock>
  <contentBlock page="0" id="i-917a89f2eecc3bd3">
    <textBlock id="i-e5acc571e7cad282">1995/96:423 av Carina Hägg (s) till statsrådet Pierre</textBlock>
    <textBlock id="i-8ef83a5644549e81">Schori</textBlock>
  </contentBlock>
  <contentBlock page="0" id="i-7e133c6576b35ffe">
    <textBlock id="i-ecaa205e7e72f049">EU-hjälp ur jordbruksfond</textBlock>
  </contentBlock>
  <contentBlock page="0" id="i-16a74dd036380ad5">
    <textBlock id="i-9e906e7b2f689661">1995/96:424 av Carina Hägg (s) till statsrådet Pierre</textBlock>
    <textBlock id="i-322e13d5b2f09400">Schori</textBlock>
  </contentBlock>
  <contentBlock page="0" id="i-f5a54209ebcb9b23">
    <textBlock id="i-bb684fce70310d4f">Sverige och EU:s särskilda biståndsbidrag</textBlock>
  </contentBlock>
  <contentBlock page="0" id="i-ed971e48b8fdc8b2">
    <textBlock id="i-87c0153e31fb4dc1">1995/96:425 av Carina Hägg (s) till miljöministern</textBlock>
  </contentBlock>
  <contentBlock page="0" id="i-9b1b27349557ddd3">
    <textBlock id="i-c99291429b11468a">Våtmarksskydd i Jönköpings län</textBlock>
  </contentBlock>
  <contentBlock page="0" id="i-f6d3ebe3b27ea1de">
    <textBlock id="i-2727017cab933695">1995/96:426 av Sonja Fransson (s) till inrikesministern</textBlock>
  </contentBlock>
  <contentBlock page="0" id="i-bb9a55c0b576a24d">
    <textBlock id="i-2c275b4553c14bd0">Lotteriförordningen</textBlock>
  </contentBlock>
  <contentBlock page="0" id="i-f03dd310bb799d91">
    <textBlock id="i-7befcaf38dff59f2">Frågorna redovisas i bilaga som fogas till riksdagens snabbprotokoll tisdagen den 21 maj.</textBlock>
  </contentBlock>
  <contentBlock page="0" id="i-b35184dd4dd5b024">
    <textBlock id="i-2bfd61b03745932a">11 §  Kammaren åtskildes kl. 13.15.</textBlock>
  </contentBlock>
  <contentBlock page="0" id="i-8c51f352cd3ac4e7"/>
  <contentBlock page="0" id="i-8fca0f6a66f6da16">
    <textBlock id="i-1958c9b3fdab9fea">Förhandlingarna leddes av andre vice talmannen.</textBlock>
  </contentBlock>
</protocol>
