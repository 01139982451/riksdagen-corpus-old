<protocol id="prot-201415--89">
  <contentBlock page="0" id="i-285b91176e63866a">
    <textBlock id="i-42caf555333d9e99">§ 1 Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-747173481cd9dea8">
    <textBlock id="i-e47147cb8df6dcc5">Följande skrivelser hade kommit in:</textBlock>
  </contentBlock>
  <contentBlock page="0" id="i-b0045d2e0fad23b9">
    <textBlock id="i-cd2c0f6f0a9b0ce6">Interpellation 2014/15: 470</textBlock>
  </contentBlock>
  <contentBlock page="0" id="i-10dbd280e62cd00e">
    <textBlock id="i-5bfcac225c4858bc">Till riksdagen</textBlock>
    <textBlock id="i-9e2d9e010b6b8348">Interpellation 2014/15: 470 Statlig verksamhet på landsbygden</textBlock>
    <textBlock id="i-d009a88c510aa692">av Sten Bergheden (M)</textBlock>
    <textBlock id="i-51b6b7631502a1a6">Interpellationen kommer att besvaras tisdagen den 5 maj 2015.</textBlock>
    <textBlock id="i-477f3a6c08665cbb">Skälet till dröjsmålet är anhörigs sjukdom.</textBlock>
    <textBlock id="i-b2527a1ab11da2a8">Stockholm den 20 april 2015</textBlock>
    <textBlock id="i-24a68268cf1e27b7">Finansdepartementet</textBlock>
    <textBlock id="i-e036dc3297e6babd">Ardalan Shekarabi (S)</textBlock>
    <textBlock id="i-1773e191674bb749">Enligt uppdrag</textBlock>
    <textBlock id="i-bef5d266fb5dc73b">Rikard Jermsten</textBlock>
    <textBlock id="i-ca0d8313ca3aad8b">Expeditions- och rättschef</textBlock>
  </contentBlock>
  <contentBlock page="0" id="i-34e889476a16f499">
    <textBlock id="i-da736d8c30029d71">Interpellation 2014/15: 472</textBlock>
  </contentBlock>
  <contentBlock page="0" id="i-7740aa205346be0d">
    <textBlock id="i-973482a9e56bdc0c">Till riksdagen</textBlock>
    <textBlock id="i-e2d3f54dd55a2c8c">Interpellation 2014/15: 472 Det ekonomiska läget i Sverige</textBlock>
    <textBlock id="i-f4e2aa71a4a85868">av Fredrik Schulte (M)</textBlock>
    <textBlock id="i-6cb5d5b20ded2260">Interpellationen kommer att besvaras fredagen den 8 maj 2015.</textBlock>
    <textBlock id="i-5a22ca70f19637c8">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-2bd23be151962688">Stockholm den 20 april 2015</textBlock>
    <textBlock id="i-dc7f3aa6b6d36878">Finansdepartementet</textBlock>
    <textBlock id="i-5d76e7552d093731">Magdalena Andersson (S)</textBlock>
    <textBlock id="i-12867556481882e7">Enligt uppdrag</textBlock>
    <textBlock id="i-4df4c33add974cd1">Rikard Jermsten</textBlock>
    <textBlock id="i-dbc0de7a0ce05ebf">Expeditions- och rättschef</textBlock>
  </contentBlock>
  <contentBlock page="0" id="i-8550e1da48a4a7da">
    <textBlock id="i-03919567b46fbe5e">Interpellation 2014/15: 478</textBlock>
  </contentBlock>
  <contentBlock page="0" id="i-e06d7f1029dd8fa9">
    <textBlock id="i-5c95da30593e03a6">Till riksdagen</textBlock>
    <textBlock id="i-9b648ea96b9d5fa5">Interpellation 2014/15: 478 Nya upphandlingsreglers konsekvenser för företagare</textBlock>
    <textBlock id="i-fc5ddbcdcb78f513">av Ann-Charlotte Hammar Johnsson (M)</textBlock>
    <textBlock id="i-989f9f3805ce894b">Interpellationen kommer att besvaras tisdagen den 5 maj 2015.</textBlock>
    <textBlock id="i-92ed14e011e35f0e">Skälet till dröjsmålet är anhörigs sjukdom.</textBlock>
    <textBlock id="i-bd2f1ca2a8c285a3">Stockholm den 20 april 2015</textBlock>
    <textBlock id="i-c16f9c2c0d1bac38">Finansdepartementet</textBlock>
    <textBlock id="i-ee54136e98bad668">Ardalan Shekarabi (S)</textBlock>
    <textBlock id="i-3b34ca20c5a28276">Enligt uppdrag</textBlock>
    <textBlock id="i-6fb3c9343014db3d">Rikard Jermsten</textBlock>
    <textBlock id="i-1561600afff908c2">Expeditions- och rättschef</textBlock>
  </contentBlock>
  <contentBlock page="0" id="i-482d6f7393b58c15">
    <textBlock id="i-e8c32da185d48440">Interpellation 2014/15: 481</textBlock>
  </contentBlock>
  <contentBlock page="0" id="i-c006417379d68239">
    <textBlock id="i-391f7f8364a78e97">Till riksdagen</textBlock>
    <textBlock id="i-4fdad7f85138bdc6">Interpellation 2014/15: 481 Förbättrade matematikkunskaper</textBlock>
    <textBlock id="i-fb5788d59a9d965f">av Erik Bengtzboe (M)</textBlock>
    <textBlock id="i-841fb6969444f445">Interpellationen kommer att besvaras tisdagen den 5 maj 2015.</textBlock>
    <textBlock id="i-b863ead3b60f4ffd">Skälet till dröjsmålet är redan inbokade möten och resor.</textBlock>
    <textBlock id="i-736e6cd958e96f67">Stockholm den 14 april 2015</textBlock>
    <textBlock id="i-956f18b773c914e6">Utbildningsdepartementet</textBlock>
    <textBlock id="i-1cee459cb35a826a">Gustav Fridolin</textBlock>
  </contentBlock>
  <contentBlock page="0" id="i-b57ba953994cf1bc">
    <textBlock id="i-f1fb0fd315e1d5b1">Interpellation 2014/15: 483</textBlock>
  </contentBlock>
  <contentBlock page="0" id="i-615d74b70aed12a7">
    <textBlock id="i-770c4c72f3c62863">Till riksdagen</textBlock>
    <textBlock id="i-b54c1fbb25c536c0">Interpellation 2014/15: 483 Konsekvenserna för Stockholmsregionen av regeringens skattepolitik</textBlock>
    <textBlock id="i-fa658cdf50da01f4">av Erik Andersson (M)</textBlock>
    <textBlock id="i-8215dc8838e35fbd">Interpellationen kommer inte att kunna besvaras inom den föreskrivna tiden.</textBlock>
    <textBlock id="i-fe6ce46330131a0b">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-cb1b42e10d42f55d">Stockholm den 20 april 2015</textBlock>
    <textBlock id="i-b7c2705c3e53bff1">Finansdepartementet</textBlock>
    <textBlock id="i-3651f6bd5a3f73ea">Magdalena Andersson (S)</textBlock>
    <textBlock id="i-1cb334c15d9cdca2">Enligt uppdrag</textBlock>
    <textBlock id="i-e6d2b032d8120a87">Rikard Jermsten</textBlock>
    <textBlock id="i-ceb70cdc443b6c05">Expeditions- och rättschef</textBlock>
  </contentBlock>
  <contentBlock page="0" id="i-cd84784be3bb262a">
    <textBlock id="i-35dbbb419ee0a570">Interpellation 2014/15: 484</textBlock>
  </contentBlock>
  <contentBlock page="0" id="i-427fb37559745e00">
    <textBlock id="i-6f1d944a10fea577">Till riksdagen</textBlock>
    <textBlock id="i-5e7ba8c95bd14376">Interpellation 2014/15: 484 Få förskolechefer i rektorsprogrammet</textBlock>
    <textBlock id="i-0cba926bbb95f06d">av Camilla Waltersson Grönvall (M)</textBlock>
    <textBlock id="i-ab13bec1eb9a9609">Interpellationen kommer att besvaras tisdagen den 28 april 2015.</textBlock>
  </contentBlock>
  <contentBlock page="0" id="i-3cd83c0480bc070a">
    <textBlock id="i-9ebd009e634ff0fd">Skälet till dröjsmålet är redan inbokade möten och resor.</textBlock>
    <textBlock id="i-fe42a21034422333">Stockholm den 14 april 2015</textBlock>
    <textBlock id="i-dc34763c22eb369e">Utbildningsdepartementet</textBlock>
    <textBlock id="i-e9b3bb8686ffb43e">Gustav Fridolin</textBlock>
  </contentBlock>
  <contentBlock page="0" id="i-87ca9146764942da">
    <textBlock id="i-011577c199ef4fcf">Interpellation 2014/15: 485</textBlock>
  </contentBlock>
  <contentBlock page="0" id="i-90f0a152b9e1d302">
    <textBlock id="i-f3db366d552763cc">Till riksdagen</textBlock>
    <textBlock id="i-a243e988378af9dc">Interpellation 2014/15: 485 Höjning av bensinskatten</textBlock>
    <textBlock id="i-8982ffadfefaaeca">av Sten Bergheden (M)</textBlock>
    <textBlock id="i-9735cceaaa58a643">Interpellationen kommer inte att kunna besvaras inom den föreskrivna tiden.</textBlock>
    <textBlock id="i-00134ca207c7f258">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-b46d04f3887851ca">Stockholm den 20 april 2015</textBlock>
    <textBlock id="i-e2cda65d9e8b392a">Finansdepartementet</textBlock>
    <textBlock id="i-2da24f826ddaaec1">Magdalena Andersson (S)</textBlock>
    <textBlock id="i-b32e448fa1c2365c">Enligt uppdrag</textBlock>
    <textBlock id="i-3260f50128485ba8">Rikard Jermsten</textBlock>
    <textBlock id="i-fbfca9041ff36ab0">Expeditions- och rättschef</textBlock>
  </contentBlock>
  <contentBlock page="0" id="i-7a9dcfa0800d6313">
    <textBlock id="i-72fc1b51954fd3f5">Interpellation 2014/15: 486</textBlock>
  </contentBlock>
  <contentBlock page="0" id="i-43841e2aa621a060">
    <textBlock id="i-9cc180215ccc0ec8">Till riksdagen</textBlock>
    <textBlock id="i-988af75c0e8ed8c5">Interpellation 2014/15: 486 Attityder till vita och svarta jobb</textBlock>
    <textBlock id="i-6bc97d1c186debb5">av Helena Bouveng (M)</textBlock>
    <textBlock id="i-586fe40c8d5ca16f">Interpellationen kommer inte att kunna besvaras inom den föreskrivna tiden.</textBlock>
    <textBlock id="i-820caf65be3a82e6">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-ff85a0b1b7ce8bcd">Stockholm den 20 april 2015</textBlock>
    <textBlock id="i-4b6f98381a3ea6ba">Finansdepartementet</textBlock>
    <textBlock id="i-4fa326aaa44eedcf">Magdalena Andersson (S)</textBlock>
    <textBlock id="i-649e4aeabde2d7fd">Enligt uppdrag</textBlock>
    <textBlock id="i-df4f6c05dd803a58">Rikard Jermsten</textBlock>
    <textBlock id="i-57427ed6ea238404">Expeditions- och rättschef</textBlock>
  </contentBlock>
  <contentBlock page="0" id="i-b0c309287e39713c">
    <textBlock id="i-f244937e717db556">Interpellation 2014/15: 489</textBlock>
  </contentBlock>
  <contentBlock page="0" id="i-0548123039cb5669">
    <textBlock id="i-8db581b3c66bc40a">Till riksdagen</textBlock>
    <textBlock id="i-9a8cf9670b1b6a49">Interpellation 2014/15: 489 Skatteförslag som påverkar landets pen ­ sionärer</textBlock>
    <textBlock id="i-681ce54fe7ad9b90">av Anette Åkesson (M)</textBlock>
    <textBlock id="i-95d43ed6505a7cbe">Interpellationen kommer inte att kunna besvaras inom den föreskrivna tiden.</textBlock>
  </contentBlock>
  <contentBlock page="0" id="i-4a6ca1cb709d215b">
    <textBlock id="i-ce5b0da87d2676b1">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-96294b48667731a0">Stockholm den 20 april 2015</textBlock>
    <textBlock id="i-b452d444f8e3c709">Finansdepartementet</textBlock>
    <textBlock id="i-b0525c35ef11dded">Magdalena Andersson (S)</textBlock>
    <textBlock id="i-22eba53c8a1dcd3c">Enligt uppdrag</textBlock>
    <textBlock id="i-151b994b484d2dd2">Rikard Jermsten</textBlock>
    <textBlock id="i-f95055b99b115a96">Expeditions- och rättschef</textBlock>
  </contentBlock>
  <contentBlock page="0" id="i-3fb7027f0bc99323">
    <textBlock id="i-ef199c4cce223a2a">Interpellation 2014/15: 490</textBlock>
  </contentBlock>
  <contentBlock page="0" id="i-5fd105658c3f435d">
    <textBlock id="i-596b9088c3b26297">Till riksdagen</textBlock>
    <textBlock id="i-30936e8132318c34">Interpellation 2014/15: 490 Höjningen av bensinskatten</textBlock>
    <textBlock id="i-22091b1ff40116e7">av Mats Green (M)</textBlock>
    <textBlock id="i-f87105941ee53229">Interpellationen kommer inte att kunna besvaras inom den föreskrivna tiden.</textBlock>
    <textBlock id="i-5cc525708dcc0c9b">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock id="i-08573761b6fd0e5b">Stockholm den 20 april 2015</textBlock>
    <textBlock id="i-6adaaea425fa4a2c">Finansdepartementet</textBlock>
    <textBlock id="i-a39571626e1f84ab">Magdalena Andersson (S)</textBlock>
    <textBlock id="i-d7e0b3b584060005">Enligt uppdrag</textBlock>
    <textBlock id="i-a79614acd0120c04">Rikard Jermsten</textBlock>
    <textBlock id="i-c0dceb82c9ef99a3">Expeditions- och rättschef</textBlock>
    <textBlock id="i-6cae2a429e0ec9d0">§ 2 Anmälan om faktapromemoria</textBlock>
  </contentBlock>
  <contentBlock page="0" id="i-98e6877f93bb11a6">
    <textBlock id="i-9a3fc8bc0fb52893">Tjänstgörande ålderspresidenten anmälde att följande faktapromemoria om förslag från Europeiska kommissionen hade kommit in och överlämnats till utskott:</textBlock>
    <textBlock id="i-c521f80a8b24d925">2014/15:FPM30 Direktiv om automatiskt utbyte av upplysningar om förhandsbesked (beskattning) KOM(2015) 135 till skatteutskottet</textBlock>
    <textBlock id="i-c7df1f953400f823">§ 3 Ärende för hänvisning till utskott</textBlock>
  </contentBlock>
  <contentBlock page="0" id="i-89c173d1d10f1a69">
    <textBlock id="i-fbce9d766e402ebf">Följande dokument hänvisades till utskott:</textBlock>
    <textBlock id="i-af7f13285325f7e5">Proposition</textBlock>
    <textBlock id="i-c2808d9fd0f065ed">2014/15:120 till trafikutskottet</textBlock>
    <textBlock id="i-f41c85024118e9a8">§ 4 Ärenden för bordläggning</textBlock>
  </contentBlock>
  <contentBlock page="0" id="i-b278f71d0d8bc7a3">
    <textBlock id="i-ddf61c951dfeb1c5">Följande dokument anmäldes och bordlades:</textBlock>
    <textBlock id="i-e7d7951de45199c8">Utrikesutskottets betänkande</textBlock>
    <textBlock id="i-67f7a42ff988d5b6">2014/15:UU17 Riksrevisionens rapport om valutahanteringen i det internationella utvecklingssamarbetet</textBlock>
  </contentBlock>
  <contentBlock page="0" id="i-cc928b55d281c18c">
    <textBlock id="i-f2bf5e23f3e970ad">Försvarsutskottets betänkande</textBlock>
    <textBlock id="i-e1b3e2d4fc6c5098">2014/15:FöU8 Genomförande av Seveso III-direktivet</textBlock>
  </contentBlock>
  <contentBlock page="0" id="i-c4388b65dada7440">
    <textBlock id="i-9b7e438b5f43a10e">Skatteutskottets betänkanden</textBlock>
    <textBlock id="i-00d46794f29aebf8">2014/15:SkU20 Skatteförfarande och folkbokföring</textBlock>
    <textBlock id="i-85cc08900c3ef19f">2014/15:SkU24 Kroatiens anslutning till skiljemannakonventionen</textBlock>
  </contentBlock>
  <contentBlock page="0" id="i-fda9c9abacdd4bc4">
    <textBlock id="i-d4988de21f0ca923">Näringsutskottets betänkanden</textBlock>
    <textBlock id="i-1f000489206e09d4">2014/15:NU14 Mineralpolitik</textBlock>
    <textBlock id="i-9a62715626523f95">2014/15:NU13 Riksrevisionens rapport om effektivitet i exportgarantisystemet</textBlock>
    <textBlock id="i-60500c46ff3a96a7">2014/15:NU15 Redovisning av naturgaslagring i rörledning</textBlock>
  </contentBlock>
  <contentBlock page="0" id="i-98eaa1d64ea65ec6">
    <textBlock id="i-04427e45f10ac103">Konstitutionsutskottets betänkanden</textBlock>
    <textBlock id="i-47d152ab39e27ba3">2014/15:KU15 Offentlighet, sekretess och integritet</textBlock>
    <textBlock id="i-05495ffc0a332f92">2014/15:KU18 Kommunala och regionala frågor</textBlock>
  </contentBlock>
  <contentBlock page="0" id="i-bff9292299c2cbfb">
    <textBlock id="i-3f9083911da65261">Finansutskottets betänkande</textBlock>
    <textBlock id="i-e2ee6fdc3149ccc1">2014/15:FiU23 Riksbankens förvaltning 2014</textBlock>
  </contentBlock>
  <contentBlock page="0" id="i-3db151e02fdcf46a">
    <textBlock id="i-d478e536e36230bd">Utbildningsutskottets betänkande</textBlock>
    <textBlock id="i-07c81cfac0b38b67">2014/15:UbU6 Utbildning för nyanlända elever – mottagande och skolgång</textBlock>
  </contentBlock>
  <contentBlock page="0" id="i-a6ad63216fde46a3">
    <textBlock id="i-9189eb4a8a599022">Civilutskottets betänkande</textBlock>
    <textBlock id="i-439c513b1acdbe10">2014/15:CU11 Konsumenträtt och överskuldsättning</textBlock>
    <textBlock id="i-165e6beb587096e1">§ 5 Svar på interpellation 2014/15:398 om Ojnareskogen och bevarandet av unika naturvärden</textBlock>
    <textBlock id="i-21486c45352b0f73">Anf. 1 Klimat- och miljöminister ÅSA ROMSON (MP):</textBlock>
    <textBlock id="i-6b890bbba476d99f">Herr ålderspresident, åhörare, Jens Holm och andra ledamöter som har kommit till den här interpellationsdebatten om Ojnareskogen och bevarandet av unika naturvärden!</textBlock>
    <textBlock id="i-57062e91c6089f74">Jens Holm har frågat mig om jag avser att verka för att Ojnareskogen skyndsamt ska skyddas så att ytterligare exploatering omöjliggörs och naturvärden säkras, om jag avser att verka för att den så kallade stoppregeln, eller motsvarande lagändring, återinförs i miljöbalken för att stärka skyddet av hotade arter vid exploatering samt om jag avser att verka för att regeringen ska göra en gemensam prövning av tillåtligheten av verksamheterna Bunge Ducker och Bunge Stucks.</textBlock>
    <textBlock id="i-0d5cfa1fb394c4c4">Herr ålderspresident! Norra Gotland hyser mycket värdefulla naturområden med na turvärden som bidrar till turist näringen på Gotland. Flera av dessa ingår i det europeiska nätverket Natura 2000. För att möta resultat från Europeiska kommissionens utvärdering av den svenska delen av Natura 2000-nätverket samt för att identifiera nationella brister i nätverket gav regeringen i januari 2014 i uppdrag till länsstyrelserna att lämna förslag till nya Natura 2000-områden och kompletteringar av redan föreslag ­ na områden. Uppdraget skulle genomföras i enlighet med riktlinjer från Naturvårdsverket och redovisas till Naturvårdsverket senast den 27 mars i år, 2015. Länsstyrelsen på Gotland redovisade sin del av uppdraget till Naturvårdsverket redan den 17 mars. Naturvårdsverket överlämnade en del av redovisningen som rör Gotlands län till regeringen den 27 mars.</textBlock>
    <textBlock id="i-c275f8f62bca86af">Regeringen kommer att göra en samlad bedömning av de inkomna för ­ slagen och därefter ta beslut om att föreslå nya och justerade Natura 2000-områden till EU-kommissionen. Processen att utse Natura 2000-områden sker enligt de vetenskapliga kriterier som anges i EU:s art- och habitat ­ direktiv.</textBlock>
    <textBlock id="i-404e857fbdc85841">Regeringen kommer att bereda förslagen till nya Natura 2000-områden med målsättningen att färdigställa vår svenska del av Natura 2000-nätverket.</textBlock>
    <textBlock id="i-6b495399a93e720e">Det är viktigt att vi har ett bra skydd för den biologiska mångfalden. Vi behöver fortlöpande följa och utvärdera om lagstiftningen ger ett tillräckligt skydd för hotade arter.</textBlock>
    <textBlock id="i-c45586c81216745c">Slutligen har Jens Holm frågat mig om jag avser att verka för att regeringen ska göra en gemensam prövning av tillåtligheten av verksamheterna Bunge Ducker och Bunge Stucks.</textBlock>
    <textBlock id="i-8e1ee0f92ae5eadd">Låt mig, herr ålderspresident, säga följande: Utgångspunkten för denna frågeställning är att Naturvårdsverket i november 2014 underrättade regeringen med stöd av 17 kap. 5 § miljöbalken och anförde att tillståndsprövning pågår av tre olika kalktäkter på norra Gotland. De olika prövningar som redovisas är domstolsprövningen av ansökningar om tillstånd enligt miljöbalken för täkter vid Bunge Ducker, Bunge Stucks och Klinthagen. Samtliga täkter bedrivs eller är tänkta att bedrivas utanför befintliga Natura 2000-områden. Naturvårdsverkets underrättelse är under beredning i Regeringskansliet, och som statsråd varken kan eller får jag föregripa ett sådant ställningstagande i denna pågående regeringsprövning.</textBlock>
    <textBlock id="i-c3a2adba2b8f80fa">Anf. 2 JENS HOLM (V):</textBlock>
    <textBlock id="i-84d1c1ee358d3e69">Herr ålderspresident! Jag vill tacka klimat- och miljöministern för svaret på mina frågor i interpellationen.</textBlock>
    <textBlock id="i-bd2b5cd5c6d5b68c">Jag kommer ihåg sommaren 2013, när jag senast var i Ojnareskogen på norra Gotland. Solen sken. Man kunde höra fåglarna kvittra. Flera olika sorters fjärilar flög omkring. Vi gick omkring på myrmarkerna, snokmyren och Ojnaremyr, som för tankar na till myrar som jag själv är van vid från Norrland. Det är helt enkelt en helt fantastisk och unik natur. Så är det.</textBlock>
    <textBlock id="i-564244f4257e5470">Ojnareskogen är kanske Gotlands största vildmarksområde, tidigt utpekat av Naturvårdsverket som en blivande nationalpark. Bredvid Ojnare ­ skogen finns Bästeträsk, som är Gotlands största sjö. Det är en väldigt viktig sjö också för tillgången till drickbart vatten på norra Gotland.</textBlock>
    <textBlock id="i-a48bab2ce5408c7d">Här vill företaget Nordkalk AB starta ett storskaligt kalkbrott, ungefär fyra gånger så stort som hela Gamla stan här i Stockholm och 25 meter djupt. Det är helt uppenbart att en sådan storskalig industriell verksamhet skulle sätta punkt för Ojnareskogen, den här helt unika vildmarken, som vi känner den i dag. Det här kalkbrottet skulle också äventyra möjligheterna att få bra vatten på norra Gotland.</textBlock>
    <textBlock id="i-b95a7d664b087705">Det här har varit en fråga som har passerat flera domstolar under flera år. Länsstyrelsen på Gotland har pekat ut just Ojnareskogen och föreslagit att den ska ingå i det Natura 2000-område som redan finns runt omkring det här området. Natura 2000 är en form av skyddade områden som finns inom EU:s regi. Det här förslaget backas upp av Naturvårdsverket.</textBlock>
    <textBlock id="i-449fd36a96eb3b76">Det var tänkt att Mark- och miljööverdomstolen skulle ha haft slutförhandlingar i det här ärendet för lite drygt en vecka sedan. Men de sa: Vi väntar med de här förhandlingarna, för vi vill veta vad regeringen svarar på det konkreta förslaget från länsstyrelsen och Naturvårdsverket. Vi vill veta ifall regeringen avser att utse området bredvid Bästeträsk, alltså Ojnareskogen, till ett Natura 2000-område.</textBlock>
    <textBlock id="i-98ebc49a6f947b41">Åsa Romson! Den här frågan ligger helt och hållet i dina händer. Det är precis som du sa i en debatt i Sveriges Radio sommaren 2012 till dåvarande miljöministern. Då sa du så här: Du borde i dagsläget utse detta till ett skyddat område. Varje dag på den här regeringens bord har ju möjligheten funnits att skydda området.</textBlock>
    <textBlock id="i-d4b01a4224f7e817">Det är precis det som det handlar om: Regeringen måste fatta ett beslut. Att inte fatta ett beslut, Åsa Romson, är också en form av beslut. Jag skulle vilja veta när regeringen kommer att sätta ned foten, och jag hoppas verkligen att regeringen tar sitt förnuft till fånga och utser Ojnareskogen till ett Natura 2000-område så att det kan skyddas för all framtid.</textBlock>
    <textBlock id="i-118ddbf339a8ed0d">Anf. 3 STINA BERGSTRÖM (MP):</textBlock>
    <textBlock id="i-9301cc032cfaea26">Herr ålderspresident! Även jag besökte Ojnareskogen sommaren 2013. Jag hade hört talas mycket om detta unika område på norra Gotland, men jag blev ändå helt tagen. Det var en väldigt stor upplevelse att vandra bland dessa uråldriga träd med vår guide som berättade om alla de sällsynta växter och djur som finns i området.</textBlock>
    <textBlock id="i-a1ff08c096897d3a">Länsstyrelsen på Gotland pekar ut området där Ojnareskogen ligger som sitt absoluta toppobjekt för ett Natura 2000-område. För mig och Miljöpartiet var det väntat, liksom att Naturvårdsverket delar den inställningen och har skickat över ärendet till regeringen.</textBlock>
    <textBlock id="i-ecad85ffa2e321e5">I sin hemställan till regeringen har Naturvårdsverket många argument för att området måste skyddas. Jag ska bara återge två stycken. Det första lyder så här: Dess storlek och orördhet har få, om några, motsvarigheter i södra Sverige. Dessutom har området en exceptionellt hög artrikedom med ett mycket stort antal rödlistade arter. Området är föreslaget som nationalpark i Naturvårdsverket s nationalparksplan.</textBlock>
    <textBlock id="i-e8df9e40df0e837d">Det andra stycket jag vill återge handlar om skogen: Skogen innehåller ett stort antal nyckelbiotoper och är på grund av varsamt brukande mycket gammal. Inom stora delar av området visar skogen på såväl trädkontinuitet som skoglig kontinuitet. Väster om Ojnaremyr är skogarna enligt en nyligen utförd landskapsanalys de viktigaste på hela Gotland för att bevara biologisk mångfald knuten till gammelskog på landskapsnivå.</textBlock>
    <textBlock id="i-80670343b3768c4f">Herr ålderspresident! Detta område som Naturvårdsverket vill skydda hyser som sagt unika naturvärden. Men här finns också något annat som är av största vikt för Gotland. Här finns vatten. Gotland är i dag klassat som vattenbristområde.</textBlock>
    <textBlock id="i-29ac6fe7367bd730">För såväl gotlänningarna som det gotländska jordbruket och den gotländska turismen är en säkrad tillgång på sötvatten, på riktigt dricksvatten, en ödesfråga. Gotlands största sjö Bästeträsk har länge varit utpekad som den viktigaste reservvattentäkten på ön. Vattentäkten tas i höst i full drift efter att Region Gotland har investerat 50 miljoner i infrastruktur, bland annat vattenledningar från sjön och ett nytt vattenverk i Fårösund. Region Gotland håller också på att upprätta ett vattenskyddsområde för Bästeträsk, vilket beräknas vara färdigt i slutet av året.</textBlock>
    <textBlock id="i-0c377abcb023fc6a">Det område där Ojnareskogen ligger och som Naturvårdsverket nu vill skydda är ett tillrinningsområde för sjön Bästeträsk. Bästeträsk och hela dess tillrinningsområde skyddades genom ett regeringsbeslut om ett så kallat miljöskyddsområde redan 1973. Skyddsområdet omfattar förutom sjön till exempel hela Ojnaremyr och Tvärlingsmyr, som nu är föreslaget av Naturvårdsverket att ingå i nätverket Natura 2000. Regeringsbeslutet att skydda Bästeträsk mot all form av exploatering som kan ha negativ påverkan på vattnet togs av en socialdemokratisk regering ledd av Olof Palme.</textBlock>
    <textBlock id="i-7d83a35986b6c678">Jag vill fråga miljöminister Åsa Romson vilken vikt hon och regering ­ en lägger vid vattenfrågan och de tidigare politiska ställningstagandena när nu regeringen ska besluta om Ojnareskogens framtid.</textBlock>
    <textBlock id="i-6888ceb471ac9d99">Anf. 4 ANNIKA LILLEMETS (MP):</textBlock>
    <textBlock id="i-9198dfceddd527f5">Herr ålderspresident! Naturområdet kring Bästeträsk och Ojnareskogen som vi nu talar om är ovärderligt. För vem kan sätta ett pris i kronor och ören på sådant som rödlistade djur- och växtarter eller för den delen rent dricksvatten, något som är själva förutsättningen för livet?</textBlock>
    <textBlock id="i-b0a9d2ed24a56b91">Förvaltning i stället för förbrukning av naturresurser kan ge ekonomi ­ ska vinster på lång sikt och för många människor. Med lång sikt menar jag verkligen lång sikt, alltså bortom några decennier framåt i tiden eller rent av sekler. Med många menar jag alla berörda, inte minst de människor som nu bor i trakten samt kommande generationer.</textBlock>
    <textBlock id="i-7ef5586c99ed5113">Den 2012 bortgångna Elinor Ostrom, den hittills enda kvinnliga vinnaren av ekonomipriset till Alfred Nobels minne, dokumenterade hur lokalbefolkningar över hela världen genom sinnrika sociala innovationer lyckades förvalta skogar, fiskrika vattendrag och andra allmänningar på ett uthålligt sätt. Den som lever i och av naturen har nämligen ett egenintresse av att motverka miljöförstöring.</textBlock>
    <textBlock id="i-f7a84d3568f1e462">Ett framgångsrikt exempel väl värt att inspireras av är hummerfisket i den amerikanska delstaten Maine. De lokala fiskarna är demokratiskt organiserade i råd som i praktiken avgör hur mycket som får fiskas och hur. De som fiskar i kustzonen måste själva äga sina båtar. Storbolagens fartyg med sina frånvarande ägare får hålla sig längre ut till havs på behörigt avstånd från hummerns föryngringsområden.</textBlock>
    <textBlock id="i-2b9971c496e0ae53">Hummer och lokalsamhällen frodas i Maine tack vare att lokalt näringsliv och delstatspolitiker samarbetar, medan utfiskning och avfolkning är en bister realitet vid många andra kuster, inte minst i Maines grannstater.</textBlock>
    <textBlock id="i-cfa8a15dab64e9e1">Det behövs just en sådan hänsyn i Sverige, inte minst nu när vi diskuterar området kring Bästeträsk – en sådan hänsyn till alla berördas intressen och en långsiktig helhetssyn på samhällsekonomin.</textBlock>
    <textBlock id="i-08a8bd6e11889e6b">En viktig fråga överallt är förstås jobb och försörjning nu och i framtiden. Turismen är en av de snabbast växande näringarna i Sverige, både vad gäller ex portvärde och antal sysselsatta – ca 170 000 personer 2013, vilket är fler än de som är anställda av 16 av de stora svenska tillverkningsindustrierna, till exempel.</textBlock>
    <textBlock id="i-bfd2dbdd69aa198e">Allt pekar på att turismen kommer att fortsätta öka och ha stor betydelse för sysselsättning och ekonomi i Sverige och på Gotland. Attraktiva svenska turistmiljöer kommer alltså att ha stor utvecklingspotential, och Gotland ligger redan i Sverigetoppen när det gäller turistindustrins relativa betydelse för ekonomin, samtidigt som den råvarubaserade mineralutvinningsindustrin marginaliseras alltmer som andel av bnp, export och sysselsättning. Utvecklingen är den rakt motsatta för turistindustrin.</textBlock>
    <textBlock id="i-4187fc5c4e7d33c1">Jag vill också nämna att Gotland ligger i topp i Sverige vad gäller företagarnas andel av sysselsättningen. Där finns alltså väldigt många entreprenörer. Gotland har tidigare klarat stora omställningar, exempelvis när militärförbanden avvecklades och Flextronics lades ned. Det är inte särskilt många anställda i kalkindustrin men desto fler i turistindustrin på Gotland.</textBlock>
    <textBlock id="i-861aab3f4c2d91ce">Naturligtvis är detta väldigt relevant när man talar om Ojnareskogen, Bästeträsksområdet och norra Gotlands framtid. Jag undrar därför hur miljöministern och regeringen tänker kring turismens betydelse för Gotland och hur förutsättningarna för turismen påverkas av ett Natura 2000-område vid Ojnareskogen.</textBlock>
    <textBlock id="i-84025f9fb3e92a36">Anf. 5 CARL SCHLYTER (MP):</textBlock>
    <textBlock id="i-0b184b3f0bf3fdd0">Herr ålderspresident! Som andra har sagt är det ett intressant område. Jag har själv druckit från Bästeträsk och vadat i dess iskalla vatten mitt i vintern.</textBlock>
    <textBlock id="i-696ad63f958560f9">Men det handlar inte om vår egen privata relation till detta område, utan det handlar om vilken syn vi har på framtiden. Nu har länsstyrelsen föreslagit att det ska bli ett naturreservat. Nu finns det äntligen en chans att fatta beslut om att det ska bli så.</textBlock>
    <textBlock id="i-437709e0f90bc3aa">Det finns en enorm artrikedom. Men det handlar inte om några blommor på klipphällarna eller några insekter i norra Europas skalbaggsartstätaste områden. Det är fantastiskt, men det är inte det som det handlar om.</textBlock>
    <textBlock id="i-d92a44bfb97616a8">Det handlar om vilken syn vi har på framtiden – en framtid där människor besöker Sverige för att imponeras av vår natur och där arbeten skapas för all framtid inom turism och kultur, ett hållbart Sverige där vattenförsörjningen är säkrad och där man på fritiden kan koppla av från stressen i naturen.</textBlock>
    <textBlock id="i-7b1ee727afb0773e">Mot det ställs ett Sverige som inte i ett enda fall kan tänka sig att avstå från att gräva upp och gräva ur vår jord och lägga upp slagghögar. Det är ett Sverige där man föröder unika naturvärden för en kortsiktig jobbpolitik, där företag i princip utan avgifter kan ut tömma framtida generationers naturresurser. Det är ett Sverige där det förs en ekonomisk politik från 50-talet, utan tanke på hållbarhet och ekologi, en jämlik arbetsmarknad eller lokalbefolkningens barnbarn.</textBlock>
    <textBlock id="i-f14b719bba343a47">I praktiken handlar det om gruvhål eller resmål. Det handlar också om principer, att fördela våra resurser rättvist mellan generationer och människor, eller att man för all framtid utan att ens få betalt låter företag suga musten ur både lokalbefo l kningen och jorden. Allt detta sker i hopp om några jobb.</textBlock>
    <textBlock id="i-8970722f9319d9ef">Här har vi en modern, jämställd regering som utövar en modern jobbpolitik. Här finns ett perfekt exempel för regeringen att gå vidare med planerna och visa vilka jobb som finns på Gotland i framtiden och vilka värden som man försvarar för framtiden. Här har regeringen chansen att visa en ny väg framåt för Sverige med hållbara jobb.</textBlock>
    <textBlock id="i-6764f2b803a083ff">Ärligt talat! Läs de bedömningar som forskarna på KTH gö r av auto ­ matisering i framtiden! Även om man i dag skulle skapa några jobb i gru ­ van skulle det inte ta många år förrän de är bortrationaliserade till joy ­ stickskötande killar eller tjejer i Stockholm. Det blir få jobb för framtiden för pengarna och naturförstöringen. Varför inte satsa på framtiden?</textBlock>
    <textBlock id="i-cb1fc2387fcfaa29">Jag hoppas verkligen att vår regering har möjlighet att visa vilka framtidssatsningar man tänker sig för Gotland.</textBlock>
    <textBlock id="i-375fcf694119a5c7">Anf. 6 Klimat- och miljöminister ÅSA ROMSON (MP):</textBlock>
    <textBlock id="i-fe5fdb5a3a4931f6">Herr ålderspresident! Tack för oerhört engagerade inlägg från flera riksdagsledamöter om den naturresurs som Ojnareskoge n är och dess unika naturvärden!</textBlock>
    <textBlock id="i-bdd062f3e92ecaa9">Vi har alla här hört personliga vittnesmål om när man har mött och sett i ögonen den gotlandssnok som fanns på stigen mellan de solbrända, ganska småväxta, oerhört uråldriga tallarna på denna myrmark. Jag har också blivit oerhört fascinerad av området. Det är en av Sveriges pärlor, liksom många naturområden med denna artrikedom som vårt vackra land innehåller.</textBlock>
    <textBlock id="i-c34154bb0e72afd3">Det är för att spegla olika naturområdens värden och för att bevara flera sådana värdekärnor av biologisk hänsyn och av naturmässig hänsyn för framtida generationer som arbetet med skyddade områden i Sverige be ­ drivs. Det var med de intentionerna som EU:s regelverk om Natura 2000-områden utvärderades i Sverige. Vi såg att det fanns flera biotoper och områden som kunde behöva kompletteras och stärkas. Det är det arbetet som länsstyrelserna över hela Sverige har jobbat mycket med. Länsstyrel ­ sen på Gotland har, som jag sa i mitt svar, redovisat att deras bedömning är att flera delar av områdena runt Bunge bör kompletteras i Natura 2000-hänseende. Det är ett förslag som de ska lämna vidare till Naturvårdsver ­ ket, som också har gjort en bedömning enligt de kriterier som finns i art- och habitatdirektivet. Efter att underlaget har redovisats till regeringen ligger det nu på regeringens bord att ta ställning till Naturvårdsverkets för ­ slag.</textBlock>
    <textBlock id="i-ac388ad147098d22">Ledamoten Holm har helt rätt i att regeringen ska fatta de beslut som behövs och ta ställning till den redovisning som Naturvårdsverket har lagt fram. I den saken är vi helt överens. Vi är också överens om mitt tidigare resonemang om vem som har möjlighet att lämna området vidare till EU-kommissionen, eftersom Natura 2000 är ett nätverk av skyddsområden inom EU.</textBlock>
    <textBlock id="i-fe983c9fc35a5220">Detta är processen. Jag har redogjort för att vi nu sitter på Regeringskansliet och bereder ärendet, liksom andra frågor på området – och ärenden som rör andra Natura 2000-områden. De som är intresserade kan se i allmänna handlingar att det har kommit in omfattande och komplexa handlingar till Regeringskansliet. De behöver en del beredning. Ärendena bereds, och regeringen återkommer när beslut har fattats och ställningstaganden har skett.</textBlock>
    <textBlock id="i-c88687354b62bd94">Det har också kommit upp flera andra frågor om vatten. Jag är starkt medveten om den oro som finns för hur kalkbrytning på norra Gotland, inte minst runt Bunge, skulle påverka vattensituationen på norra Gotland. Jag vet att regionen gör flera undersökningar. Kommunen är ansvarig för vattenskyddsarbetet. Det är ett angeläget arbete där, liksom på andra ställen i Sverige, att säkra en god vattenförsörjning.</textBlock>
    <textBlock id="i-b73a4d9a0f0f9506">Ingen lokalpolitiker och inget samhällsengagemang kan gå före att vi säkrar en bra och säker vattenkvalitet. Där finns arbete att göra också på Gotland.</textBlock>
    <textBlock id="i-41c7e15e836d1c74">Anf. 7 JENS HOLM (V):</textBlock>
    <textBlock id="i-3c9621a19ac97243">Herr ålderspresident! Det finns en fråga som jag över huvud taget inte har fått svar på från klimat- och miljöministern. Det är märkligt eftersom den finns med i min interpellation. Det är fråga nr 2 om regeringen avser att återinföra den så kallade stoppregeln, eller om regeringen kommer att lägga fram annan liknande lagstiftning.</textBlock>
    <textBlock id="i-4788276e51a44857">Stoppregeln, för dem som inte känner till den, var en bestämmelse som fanns fram till 2009 i miljöbalken. Den sa att tillstånd för en täkt, att gräva djupt ned i marken, det man vill göra på Gotland, inte skulle ges om täkten riskerar att hota rödlistade växt- och djurarter.</textBlock>
    <textBlock id="i-09ffeefc2bedbf73">Stoppregeln togs bort av den tidigare borgerliga regeringen och röstades tyvärr också bort av riksdagen 2009. Vi i Vänsterpartiet var faktiskt det enda partiet som motsatte oss det då.</textBlock>
    <textBlock id="i-14658e5fa929dfa3">I efterhand vet jag att Åsa Romson har sagt att det var ett dåligt beslut att ta bort stoppregeln. Miljöpartiet har sedan dess flera gånger, tillsammans med oss i Vänsterpartiet, verkat för att stoppregeln eller annan liknande skyddslagstiftning ska återinföras. Nu får jag inte ens svar på frågan. Det vill jag gärna ha, Åsa Romson.</textBlock>
    <textBlock id="i-569d3294fee2f27e">Sedan var det frågan om beslutet att skydda Ojnareskogen. Det finns ett konkret förslag från länsstyrelsen och Naturvårdsverket. Det ligger helt och hållet i regeringens händer att hantera förslaget. Regeringen borde känna ett ansvar att ta frågan på största allvar. Det är en hel domstolsprocess som har stoppats och väntar på regeringens beslut, Åsa Romson. Jag väntar, alla andra väntar, hela miljörörelsen och människor på Gotland väntar på ett beslut.</textBlock>
    <textBlock id="i-52d5fb52ccf9243a">Vad leder frågan till i förlängningen? Precis som Carl Schlyter säger handlar det inte bara om gotlandssnoken, skalbaggar och fjärilar som finns i Ojnareskogen. Frågan är en del av ett större komplex. Vissa intressen, industriintressen, jobbintressen, regionalpolitiska hänsyn, står i konflikt med naturvården. Då måste vi våga sätta ned foten och säga att naturen är viktigare.</textBlock>
    <textBlock id="i-c5d41aa39a51cc75">Precis som Stina Bergström säger när hon citerar ur Naturvårdsverkets inlaga och förslag till att det här området ska skyddas är Ojnareskogen ett helt unikt område. Det saknar troligen motstycke i hela södra Sverige, som Naturvårdsverket säger. Man säger också att det finns en exceptionellt hög artrikedom i det här området. Lägger man därtill vattnet – närheten till Bästeträsk och risken för att grundvattnet kommer att förstöras ifall man drar igång den här storskaliga industriella verksamheten – borde det vara självklart att vi borde skydda det här området.</textBlock>
    <textBlock id="i-21c63834d44b18b1">Om vi inte kan skydda det här viktiga området, vilka områden i Sverige kan då känna att de har ett säkert skydd? Kallak, granne med världsarvet Laponia, där man vill starta en stor gruva? Nej, kanske inte ens det.</textBlock>
    <textBlock id="i-d60e19846d63f2bb">Åsa Romson! Det här är viktigt. Det är bråttom. Vi vill ha tydliga besked nu.</textBlock>
    <textBlock id="i-8d3f1307e3232937">Anf. 8 STINA BERGSTRÖM (MP):</textBlock>
    <textBlock id="i-0c0ebca9450f93b6">Herr ålderspresident! Jag vill återkomma till vattenfrågan, för jag tycker att den vid sidan av det här områdets stora naturvärden är ett jätteviktigt argument för att skydda området och för att bryta kalk på andra ställen.</textBlock>
    <textBlock id="i-80393618ee785ac1">Nordkalk har ju sökt tillstånd att bryta kalk inom det gällande miljöskyddsområdet – tillika vattenskyddsområdet under upprättande, för det håller regionen på med. Man vill alltså anlägga en bergtäkt, till ytan stor som Gamla stan eller två Visby innanför ringmuren. Ansökningarna omfattar även vattenverksamhet i form av torrläggning av brotten samt omledning av naturliga vattenstråk inom miljöskyddsområdet.</textBlock>
    <textBlock id="i-4bbcd89e23745d1b">Nordbrottets placering i vattenskyddsområdet, endast ett hundratal meter från Ojnaremyr, är ett stort risktagande enligt den hydrolog som Region Gotland konsulterat. Den slutsatsen delas av Sveriges övriga ledande hydrologer. Det har också framförts till miljödomstolarna.</textBlock>
    <textBlock id="i-6f7a7b992c5cd89d">För några veckor sedan arrangerade jag, Annika Lillemets och Carl Schlyter ett seminarium om Ojnareskogen här i riksdagen. Att skydda Ojnareskogen har ju länge varit en mycket viktig fråga för Miljöpartiet. Vid detta kunskapsseminarium hade vi föredragningar av ledande experter på området som gällde såväl ekologi och hydrologi som ekonomi och juridik.</textBlock>
    <textBlock id="i-96f2ff0d93b24ab7">Vid seminariet framkom det att det finns en stor oro hos både länsstyrelsen och hydrologerna för att Nordkalks planerade kalkbrott innebär stora risker för Gotlands största vattentäkt Bästeträsk. Jag hoppas att jag uppfattade miljöministern rätt när hon i sitt svar uttryckte att den här oron även har nått fram till regeringen.</textBlock>
    <textBlock id="i-8289460843232151">Anf. 9 ANNIKA LILLEMETS (MP):</textBlock>
    <textBlock id="i-6d5b2f5fa5d70786">Herr ålderspresident! Jag återvänder till besöksnäringen.</textBlock>
    <textBlock id="i-a6e6e74d0a8d1ce5">Jobb i turistbranschen kan inte automatiseras och rationaliseras bort i samma grad som många andra branscher. Gruvindustrin däremot är inte lika arbetsintensiv och är en av de branscher där flest jobb förväntas försvinna på grund av att maskiner kan ta över alltmer av arbetet.</textBlock>
    <textBlock id="i-25363d574ffe3915">Vad betyder det för Gotland? Jo, enligt professor Hans Lööf på KTH kommer det på Gotland framöver att gå en sysselsatt inom kalkindustrin på tio inom yrken relaterade till turismen om nuvarande utveckling inom mineralhanteringen fortsätter. Lägg därtill att enligt studier som gjorts av bland andra KTH-experter lär kalkarbete på Gotland ha väldigt låg så kallad multiplikatoreffekt, det vill säga att de inte ger så många andra jobb omkring – servicejobb och sådant.</textBlock>
    <textBlock id="i-674d77f3889110e0">De jobb som ändå utförs av människor i kalkbrott, gruvor och täkter försvinner ju per definition när allt är upptaget ur jorden. Kvar blir en förödd natur och mer eller mindre förödda förutsättningar för turism och andra långsiktiga verksamheter.</textBlock>
    <textBlock id="i-563d69df4dad1d42">Kalkbrott och turism går inte ihop. Ett kalkbrott orsakar oåterkallelig skada på naturen. Ett kalkbrott i ett attraktivt naturområde är samhällsekonomiskt olönsamt.</textBlock>
    <textBlock id="i-5636af7f4b92fa14">Nu gäller det att tänka i samma banor som i Maine. Jag vill hellre än ett ödelagt månlandskap se framför mig ett blomstrande norra Gotland där generation efter generation producerar lokal mat, driver hotell och allt vad det kan vara, ett lokalsamhälle som blomstrar och dit många besökare kommer och trivs. Det vill jag se framför mig, och det är fullt möjligt. Alla förutsättningar finns om vi förstår att ta vara på den unika möjligheten att bevara området kring Ojnareskogen och Bästeträsk.</textBlock>
    <textBlock id="i-a5930747c54f94d7">Anf. 10 CARL SCHLYTER (MP):</textBlock>
    <textBlock id="i-88957bbc843f0275">Herr ålderspresident! Nu finns det en fantastisk möjlighet. Jag är glad att vice statsministern i dag visar stor förståelse för vilken framtid Gotland skulle kunna ha. Jag skulle dock önska att regeringen kunde vara konkret i hur man ser den framtida jobbmarknaden på Gotland.</textBlock>
    <textBlock id="i-9d4651b5dc934ab2">Man kan faktiskt söka inspiration på så långt håll som i en barnvisa. Ni kanske kommer ihåg Ska vi byta grejer med varann? Få skulle väl tänka: Vi tar en oxfilé och maler ned den till köttfärs. Samma sak gäller med kalk. Använder vi den kalk som tas upp i dag på bästa sätt, eller använder vi fel kalk till fel sak? Det finns flera kalkbrott på Gotland; det finns möjlighet att utnyttja den kalk som bryts mer effektivt så att vi undviker slagghögar, slöseri och behovet av nya gruvor.</textBlock>
    <textBlock id="i-c29f90b6503a5df4">Men slutligen är det här en symbolfråga. Kan vi inte försvara natur- och kulturvärden i detta fall, då kan vi sluta låtsas som om vi väger olika riksintressen mot varandra. Vi kan i stället öppet och ärligt erkänna: Vi kör på en brutal och materialistisk syn. Utveckling är lika med ökad produk ­ tion, och inga andra intressen får stå i vägen för kortsiktig ekonomi.</textBlock>
    <textBlock id="i-33bca6be7da549aa">Oftast kallas saker symbolfrågor när de inte är så viktiga. Men det här är en symbolfråga av allra största vikt, för Ojnare skulle kunna bli en symbol för framtidstro och hopp.</textBlock>
    <textBlock id="i-925782f9d134b939">Riksintresse kan också vara hållbarhet och nya jobb. Det kan också bli en symbol som säger: Bry dig! Engagera dig! Överklaga! Arbeta frivilligt! Man kan träffas över generationsgränserna för att definiera sin egen framtid i den lokala ekonomin – en framtid där man kan vinna mot vinstmaximeringens kortsiktiga princip, där man kan vinna mot stora företag och där staten faktiskt tar medborgarnas parti.</textBlock>
    <textBlock id="i-5b65895e79eebf75">Det här kan bli en symbol för en hållbar framtid, och jag hoppas att regeringen skapar den symbolen i detta ärende.</textBlock>
    <textBlock id="i-599298b113a3280f">Anf. 11 Klimat- och miljöminister ÅSA ROMSON (MP):</textBlock>
    <textBlock id="i-1f425a46ddec8695">Herr ålderspresident! Tack för en fortsatt engagerad debatt också om större perspe ktiv på utvecklingen på Gotland! Det är ett län och en region som ligger många varmt om hjärtat – inte bara för sin unika natur, sitt speciella läge i Östersjön och sin skönhet utan också för sin potential att leverera inte minst livsmedel till fastlandet och för andra stora värden. Turistnäringen i Sverige har ju Gotland som en sina stora noder.</textBlock>
    <textBlock id="i-b277c0a4286a920f">Först ska jag svara på interpellantens fråga om stoppregeln. Som jag sa i mitt svar följer och utvärderar regeringen fortlöpande om lagstiftningen ger ett tillräckligt bra skydd för hotade arter.</textBlock>
    <textBlock id="i-e8bc31d068bd3e2a">Jag hade själv i min roll som riksdagsledamot för ett antal år sedan interpellationsdebatter med dåvarande miljöminister Andreas Carlgren om varför man tog bort stoppregeln och vilken bedömning man gjorde av vad det gjorde för svensk miljölagstiftnings skydd för biologisk mångfald.</textBlock>
    <textBlock id="i-5ef272997fbad0b4">Jag ser i mitt underlag att departementets analys fortfarande gäller. Det går inte att säga att de ändrade täktbestämmelserna – det vill säga borttagandet av stoppregeln – har inneburit ett sämre skydd för den biologiska mångfalden, åtminstone inte med anledning av de domar som hittills meddelats i målet om Nordkalk som är aktuellt här. Vi kan notera att de domarna också har gått åt ganska olika håll. Bedömningen är snarare att det i dagens läge kanske är viktigare att reda ut och tydliggöra balansen mellan motstridiga riksintressen, det vill säga att göra det tydligare vem som avgör vad balansen mellan dem ska ge.</textBlock>
    <textBlock id="i-3785bfd9a7befb0a">Jag kan också konstatera att även om både Miljöpartiet och Vänsterpartiet upprepade gånger har motionerat om ett återinförande av stoppregeln, och inte fått igenom det i den här kammaren under tidigare riksdagar, gör jag som minister bedömningen att de motionerna inte heller under den rådande riksdagen kommer att ha framgång. Vi behöver därför titta på skyddet av biologisk mångfald i miljölagstiftningen mer på ett helhetssätt.</textBlock>
    <textBlock id="i-150397a056ca8416">När det gäller skyddet av Ojnareskogen och utvidgningen av Natura 2000-området tycker jag att vi har fått en bra belysning av hur viktigt det är att Sverige och regeringen tar på allvar den process som också den förra regeringen initierade med att man behövde utvidga och genomlysa det svenska Natura 2000-nätverket också med hänsyn till de arttyper som finns på norra Gotland.</textBlock>
    <textBlock id="i-791de5a7660fea06">Detta är ett arbete som inte alls går emot intentioner om jobb och ekonomisk utveckling i flera regioner i Sverige. Värnandet av naturområden är ju inte bara ett sätt att generellt minska de ekonomiska möjligheterna och jobbmöjligheterna, utan det är också ett sätt att visa upp vårt land, framhäva viktiga värdekärnor och därmed få inte bara turism utan också andra sektorer av samhällsekonomin att blomstra lokalt och i hela landet. Därför kan värnandet av naturområden också vara ett sätt att stärka den lokala ekonomin. Det är en av anledningarna till att regeringens stora satsningar, inte minst nu i vårändringsbudgeten, handlade om att sköta och skydda naturområden i samklang med det lokala samhället, för att det ska gå hand i hand med en hållbar utveckling. Det är regeringens intentioner.</textBlock>
    <textBlock id="i-5c667d95cce7ebc6">Anf. 12 JENS HOLM (V):</textBlock>
    <textBlock id="i-84e07308b7fafb78">Herr ålderspresident! Låt mig börja med stoppregeln, som jag tog upp i min interpellation. Ärligt talat, Åsa Romson, jag förstod inte att de två raderna i ditt svar var svar på min fråga om regeringen var beredd att återinföra stoppregeln eller införa annan liknande lagstiftning.</textBlock>
    <textBlock id="i-0332dc0f9e99c8dd">Okej, regeringens linje är alltså att ni ska fortsätta följa och utvärdera lagstiftningen. Det måste jag säga är en besvikelse, Åsa Romson! Jag vill ha en regering som säger att man är beredd att lägga fram lagförslag som avsevärt kommer att öka skyddet av vår natur, inte minst när det gäller hotade och rödlistade arter. Det var ju detta som stoppregeln handlade om.</textBlock>
    <textBlock id="i-a0ada59d21d0dc30">Jag vill upplysa alla riksdagsledamöter om att på onsdag nästa vecka ges det möjlighet att rösta för att återinföra stoppregeln i svensk lag. Jag hoppas att vi i Vänsterpartiet, som har lagt fram det förslaget, kan räkna med stöd åtminstone från Miljöpartiet.</textBlock>
    <textBlock id="i-51e88c6594fd3d15">Det var ganska mycket som jag kände när det blev regeringsskifte i höstas. Jag tror att många med mig, inte minst från miljörörelsen, kände att nu kan det verkligen bli skillnad i Sverige och nu kan det bli bättre för miljön.</textBlock>
    <textBlock id="i-1544730f2db29130">En hel del steg har tagits i rätt riktning, inte minst i budgeten, där vi har fått pengar för lokala klimatinvesteringar, mer pengar för klimatskydd och ökade satsningar överlag på miljö och klimat.</textBlock>
    <textBlock id="i-35c6b463d0890205">Åsa Romson! F rågan om att skydda Ojnareskogen, liksom de övriga förslagen om naturskyddsområden, återstår för regeringen att fatta beslut om. Om man inte är beredd att skydda Ojnareskogen undrar jag vad vi egentligen har för skydd av våra helt unika naturmarker i Sverige. Den här frågan är en del av ett större komplex, och jag hoppas verkligen att ni skyndsamt väljer att skydda Ojnareskogen så att den kan tryggas för all framtid.</textBlock>
    <textBlock id="i-dcbe3ebd0f9998ae">Anf. 13 Klimat- och miljöminister ÅSA ROMSON (MP):</textBlock>
    <textBlock id="i-c4d6407af34471c9">Herr ålderspresident! Tack, Jens Holm och andra debattörer, för en interpellationsdebatt med starkt engagemang för naturvärden, i det här fallet en av de svenska pärlorna, Ojnareskogen! Jag kan verkligen försäkra riksdagens ledamöter om att regeringen tar på fullaste allvar den uppgift man har på sitt bord att ta ställning till förslaget om att göra Ojnareskogen till ett nytt Natura 2000-område och inlemma det i det svenska Natura 2000-nätverket. Detta skulle både vara ett skydd för den artmångfald och den unika biotop som Ojnareskogen är och samtidigt skicka tydliga signaler om ett skydd också för området med Bästeträsk och det vattenskyddsområde som jag vet att många, inte minst på Gotland, också många företagare och servicenäringen på Gotland, ser som oerhört viktigt att inte riskera.</textBlock>
    <textBlock id="i-b29ce8beac4abbd6">Jag ska dock säga att det finns många andra skyddsmekanismer, så det är inte enbart regeringens ansvar att avgöra frågan om vattenskyddet. Men vi tar detta på fullaste allvar. Vi ser ingen konflikt mellan att värna om naturvärden i Sverige och att få en lokal ekonomi. Turistnäringen är i dag blomstrande. Nästan all marknadsföring av Sverige som turistland bygger på ett eller annat sätt på budskapet att vi har lyckats bevara en god livskvalitet och goda naturvärden, och det måste vi fortsätta lyckas med. Det gagnar både oss själva och dem som kommer och besöker Sverige.</textBlock>
    <textBlock id="i-731295450fb903f0">Det finns inget jag hellre skulle vilja än att stärka lagstiftningen om biologisk mångfald. Jag har drivit fram en budget som är stark för att vi ska möjliggö ra skyddet. Det är inte bara lagstiftning som krävs, utan det handlar också om genomförandet. Men jag skulle också vara glad om vi hade en riksdag som var beredd att gå från ord till handling och göra tuffa regleringar av biologisk mångfald. Det är jag tyvärr mindre hoppfull om, som det ser ut just nu.</textBlock>
  </contentBlock>
  <contentBlock page="0" id="i-6192ca968f86130d">
    <textBlock id="i-7fa3be685257d6b2">Överläggningen var härmed avslutad.</textBlock>
    <textBlock id="i-e368b42d4c2a91c3">§ 6 Svar på interpellation 2014/15:431 om förutsättningar för havsbaserad vindkraft</textBlock>
    <textBlock id="i-87fe97aa73afb66b">Anf. 14 Klimat- och miljöminister ÅSA ROMSON (MP):</textBlock>
    <textBlock id="i-e0727eae6bfe9ef1">Herr ålderspresident! Rickard Nordin har frågat mig vad jag avser att göra för att möjliggöra Blekinge Offshores satsningar på havsbaserad vindkraft i Hanöbukten.</textBlock>
    <textBlock id="i-bc284ad9ecd0c66c">Inledningsvis vill jag framhålla att regeringen i regeringsförklaringen anfört att Sverige på sikt ska ha 100 procent förnybar energi och att stödet till bland annat havsbaserad vindkraft ska stärkas.</textBlock>
    <textBlock id="i-a60314d00b81d4e9">Det ärende som Rickard Nordin tar upp rör en ansökan från bolaget Blekinge Offshore AB om tillstånd enligt miljöbalken för att uppföra och driva en gruppstation för vindkraft i Hanöbukten. Som Rickard Nordin skriver har bolaget i första hand yrkat på tillstånd för 700 vindkraftverk med en totalhöjd om maximalt 180 meter över havet och med en sammanlagd effekt på 2 500 megawatt. Ärendet är således mycket omfattande och berör flera olika allmänna och enskilda intressen. Ansökan överlämnades till regeringen den 11 februari 2013 från mark- och miljödomstolen. Ärendet ska, som alla ärenden, handläggas så att rättssäkerheten upprätthålls och så snabbt som möjligt. Ärendet är nu under beredning i Regeringskansliet, och som statsråd varken kan eller får jag föregripa denna pågåen ­ de regeringsprövning.</textBlock>
    <textBlock id="i-2449d190e7d1a795">Anf. 15 RICKARD NORDIN (C):</textBlock>
    <textBlock id="i-a1e3c60b8b45c315">Herr ålderspresident! Tänk om man kunde fördubbla elproduktionen i södra Sverige och reducera det stora underskott som vi har i elområde 4 till hälften! Vi kan sänka elpriset, vi kan säkra såväl basindustrins som hushållens behov och dessutom få allt detta gjort med bara grön, miljövänlig energi.</textBlock>
    <textBlock id="i-5864e3e113903e8d">Så skriver Blekinge Offshore själva på sin hemsida, och det är precis detta det handlar om: grön förnybar energi där den behövs som allra bäst och som dessutom skapar tusentals jobb i Sverige. Det är en av de största privata investeringarna i infrastruktur någonsin i Sveriges historia, och allt som behövs nu är ett godkännande från regeringen.</textBlock>
    <textBlock id="i-013b8dc4b3cfff57">Blekinge Offshore är ett projekt för förnybar energi helt i Centerpartiets smak. Vi har hela tiden drivit på ärendet och vill gärna se det genomfört. Det skapar arbeten inom den gröna ekonomin och ger ett välbehövligt tillskott på elkraft där den behövs som bäst.</textBlock>
    <textBlock id="i-a3234b999871e27e">Det var tydligt före valet att Miljöpartiet kritiserade den dåvarande alliansregeringen för att man drog benen efter sig i frågan, trots att ärendet faktiskt bereddes. Vad jag förstår har det kommit in nytt material så sent som i juni. Det var anledningen till att alliansregeringen inte kunde fatta beslut tidigare.</textBlock>
    <textBlock id="i-9aad61306217c65a">Då frågar jag miljöminister Åsa Romson: Vad är det nu som gör att det inte händer något? Vad är det som håller tillbaka regeringen för tillfället? Är det något som har förändrats sedan uttalandena i valrörelsen om att det går för långsamt? Är det något som har hänt efter regeringsskiftet? Varför får vi inte se några beslut?</textBlock>
    <textBlock id="i-9fa274252549a2a6">Anf. 16 Klimat- och miljöminister ÅSA ROMSON (MP):</textBlock>
    <textBlock id="i-0e828a75afa0b0f0">Herr ålderspresident! Tack för en viktig interpellation i ett viktigt ärende! Vi är många som är ganska frustrerade. Elproduktionen i södra Sverige skulle verkligen behöva ökas, så som fördelningen ser ut just nu i det området.</textBlock>
    <textBlock id="i-62b237cfcd424e06">Naturligtvis är havsbaserad vindkraft en stor möjlighet, inte minst för södra Sveriges elproduktion. Precis som jag redogjorde för ser regeringen oerhört positivt på ökad havsbaserad vindkraft i Sverige . Vi har till och med aviserat ett särskilt stödsystem som ska stärka den havsbaserade vindkraften.</textBlock>
  </contentBlock>
  <contentBlock page="0" id="i-b865fb5384f04ccb">
    <textBlock id="i-f43c66b3e6728f15">För att vara lite ärlig var väl problemet med alliansregeringen att man sa att man gärna ville ha vindkraftsproduktion även till havs men inte lade så många strån i kors för att skapa ett system som gör att till exempel flera stora investeringar görs i landet. Ett av de stora svenska bolagen, Vattenfall, gör mycket större insatser i fråga om havsbaserad vindkraft utanför Sverige än i Sverige. Det beror delvis på att Sverige ligger efter när det gäller att ha ett adekvat stödsystem för havsbaserad vindkraft. Jag tror att det ligger oss i fatet.</textBlock>
    <textBlock id="i-316ee79f3d66d077">Men till saken, herr ålderspresident, för frågan gäller ju ett specifikt projekt som inte är vilket projekt som helst. Som interpellanten pekar på och som jag har sagt är det ett stort projekt. Det är naturligtvis mycket intressant ur energisynvinkel. Men det gör också att komplexiteten i ären ­ debehandlingen blir ganska stor. Det är ett område som till viss del har stor känslighet ur landskaps- och inte minst miljösynpunkt. Det marina eko ­ systemet är till exempel ett av våra viktigaste ålområden.</textBlock>
    <textBlock id="i-cd34a5ccc7de83c8">En stark anledning till att frågan sedan länge ligger på regeringens bord, även sedan den tidigare regeringen, är de avvägningar som måste göras mot försvarsintressena. Det är väl ingen hemlighet att en bra avvägning mellan försvarets legitima intressen av att få möjlighet till övningsverksamhet och verksamhet kontra möjligheterna att göra nyetableringar av det här slaget är något som tar viss tid i Regeringskansliet att hitta. Det är därför ärendet ännu inte har kunnat slutberedas.</textBlock>
    <textBlock id="i-a31f34d11ddcddea">Men att det inte händer något skulle jag inte vilja säga, för det sker en aktiv beredning av ärendet, där man försöker ta olika steg. Men av olika projekt för havsbaserad vindkraft är detta ett som sticker ut, inte enbart för dess potential att få till mer förnybar energi i södra Sverige, vilket verkligen ligger mig och regeringen varmt om hjärtat, utan också därför att det finns väldigt många invändningar från intressesfärer, alltifrån länsstyrelserna till Försvarsmakten, och det är inte bara en synpunkt från de olika instanserna utan ganska många.</textBlock>
    <textBlock id="i-02ff121a243eda75">Herr ålderspresident! Som statsråd varken kan eller får jag föregripa regeringens prövning och kan därför inte ge interpellanten ett mer tillfredsställande svar beträffande exakt när och vilket beslut som regeringen kommer att fatta i det här fallet.</textBlock>
    <textBlock id="i-3808df52a5374a91">Anf. 17 RICKARD NORDIN (C):</textBlock>
    <textBlock id="i-537c62923597ee02">Herr ålderspresident! I oktober sa Miljöpartiets talesperson i energifrågor, Lise Nordin, att Blekinge Offshore har legat på regeringens bord i många år och att man nu skulle samtala med Socialdemokraterna om att försvarsintresset skulle stå tillbaka – man var mycket tydlig med det.</textBlock>
    <textBlock id="i-190e5d66a9085741">Är det samma sak som beträffande kilometerskatten? Där uttalade man att det inte är rocket science, men när man väl började titta på det såg man att det inte var så enkelt. Det är ju snart ett riksdagsår sedan de här utfästelserna gjordes. Nu går vi snart in på sommaren, och då drar det iväg ännu mer tidsmässigt, och så är vi där.</textBlock>
    <textBlock id="i-243c035d7ce832df">Jag håller med miljöministern om att vi behöver ett särskilt stödsystem för havsbaserad vindkraft. Men i det här specifika fallet behövs det inte. Här säger man själv att finansieringen är klar och att man är redo att dra igång så fort man får klart besked från regeringen.</textBlock>
  </contentBlock>
  <contentBlock page="0" id="i-d4a42c5fadfe7378">
    <textBlock id="i-7050ef5c6479b4f4">Med tanke på den höga ambitionsnivå som Miljöpartiet tillsammans med sin regeringspartner har, där man pratar om 100 procent förnybart i elförsörjningssystemet, borde detta vara ett projekt som ligger allra högst upp på dagordningen hos miljöministern och regeringen. Därför tycker jag att det är lite förvånande att det inte har hänt mer. Även om det sker en beredning vet vi alla att i sådana här fall är tid pengar, och ju längre tid det går, desto svårare blir det at t i slutändan få ihop kalkylen eftersom man måste ligga ute med mycket planeringsresurser.</textBlock>
    <textBlock id="i-786b31d1d4a27bff">Vilket besked skulle ministern vilja ge till dem som är projektörer i det här fallet och som nu väntar på ett besked? Har regeringen någon typ av tidsplan? När kan man förvänta sig ett beslut? Jag läste att regeringen tidigare talade om i början av 2015, vilket redan är passerat. Finns det någon som helst planering i regeringen för när man kan tänka sig att få se ett sådant här beslut?</textBlock>
    <textBlock id="i-edc31164715ffc8b">Anf. 18 Klimat- och miljöminister ÅSA ROMSON (MP):</textBlock>
    <textBlock id="i-950370bd7af20520">Herr ålderspresident! Regeringen ser mycket positivt på att vi i Sverige kan utveckla mer havsbaserad vindkraft. Vi behöver få in mer förnybar energi i vårt system. Vi har bra vindlägen. Inte minst Hanöbukten är ett av de utpekade områden som har ett mycket bra vindläge. Samtidigt är området utpekat både ur natur- och landskapssynvinkel och ur försvarssynvinkel. Vi har, herr ålderspresident, tidigare här i kammaren haft debatter om motstridiga riksintressen där flera olika intressen måste vägas mot varandra. Det är också anledningen till att ärendet inte avgörs så som det började, i miljödomstolarna, utan att det har kommit till regeringen.</textBlock>
    <textBlock id="i-8043b3c9a94a519c">Jag är medveten om att ärendet har legat på regeringens bord en liten tid. Det är långt ifrån det äldsta ärendet som ligger på regeringens bord för avgörande, men det har legat där en liten tid, och vi har stor förståelse för att det finns en önskan om att det ska avgöras så snabbt det bara går. Regeringens ambition är också att vi ska avgöra detta ärende så snabbt det bara går.</textBlock>
    <textBlock id="i-7fb16678f681f8ca">Jag håller helt med interpellanten om att vi i Sverige har en enorm potential för havsbaserad vindkraft. Detta projekt är ett mycket intressant projekt utifrån att det kan leverera väldigt mycket energi. Samtidigt ligger det i ett sådant område och är projekterat på ett sådant sätt att det finns andra intressen som åtminstone måste vägas in när man tittar på ärendet i dess helhet.</textBlock>
    <textBlock id="i-9f3b1123bb2dd677">Eftersom jag som statsråd varken kan eller får föregripa en pågående regeringsprocess är det tyvärr omöjligt för mig att gå in på närmare detaljer. Det gäller också en tidsplan som jag inte vill leverera för att inte skapa onödiga förväntningar. Det finns en risk då. Jag har all förståelse för projektörer som verkligen behöver ledtider, och det är därför jag säger att vi har de högsta ambitionerna att ärendet ska avgöras i Regeringskansliet så snart det bara går.</textBlock>
    <textBlock id="i-9fb7c29e513eb02c">Jag ska också säga att jag är glad över att det nu finns ett ytterligare stöd i riksdagen för särskilda stödsystem för havsbaserad vindkraft. Även om det inte behövs i just det här projektet ser vi att det i den totala bilden – om Sverige fullt ut ska kunna ta i anspråk den potential som finns och de duktiga elbolag som vi har i Sverige, som kan bygga detta – nog behövs en introducering till den marknaden, så det är tacksamt att höra.</textBlock>
    <textBlock id="i-a9aa292bd8815a8e">Anf. 19 RICKARD NORDIN (C):</textBlock>
    <textBlock id="i-a33a6795684596b8">Herr ålderspresident! Tack, statsrådet Åsa Romson, för en intressant interpellationsdebatt!</textBlock>
    <textBlock id="i-8155d7c82652f71b">Det kanske inte var riktigt de svar jag hade hoppats på. Jag hade hoppats på att få någon typ av svar alls, kan man säga, till skillnad från att vi fortsätter att bereda ärendet, vilket i mina öron inte är så mycket till svar över huvud taget att leverera vidare.</textBlock>
    <textBlock id="i-a4a77cf7d666933b">Jag kan konstatera att den rödgröna regeringen fortsätter att leverera ambitioner och målsättningar. Men i slutändan krävs det att man levererar resultat. Att säga att man ska en målsättning om 100 procent förnybart räcker inte om man inte fattar de beslut som krävs för att vi ska nå dit.</textBlock>
    <textBlock id="i-0b39ea0cbfd33576">Jag tycker att det är ganska stor skillnad med den nuvarande regeringen kontra den tidigare alliansregeringen, där Centerpartiet hade energi- och miljöministerposterna.</textBlock>
    <textBlock id="i-6baf282063c58075">Då såg vi att det levererades resultat. Vindkraften växte med tio tolv gånger dess storlek från 2006. Biokraften gick om oljan på många sätt. Vi såg också hur andelen miljöbilar växte.</textBlock>
    <textBlock id="i-e9bf30b3c26b19d5">Jag ser därför mycket fram emot att vi faktiskt får se någon typ av leverans också, vilket jag inte upplever att vi har fått under detta första riksdagsår som snart är slut. Då är det bara tre år kvar för att börja leverera de ganska tunga löften som Miljöpartiet gav. Det var ganska stora brösttoner som man använde i valrörelsen mot att saker och ting inte skedde. Trots det upplever inte jag att denna regering levererar det som man faktiskt har lovat i valrörelsen.</textBlock>
    <textBlock id="i-9562d9c7a1572d4c">Jag hoppas att man nu påskyndar detta arbete, speciellt med detta projekt, och många av de behövliga satsningarna i fråga om förnybar energi, inte bara på elsidan utan kanske framför allt på biobränslesidan. Men den debatten får vi ta en annan gång i den här kammaren.</textBlock>
    <textBlock id="i-0693dc37129babf3">Anf. 20 Klimat- och miljöminister ÅSA ROMSON (MP):</textBlock>
    <textBlock id="i-74b775062d65f637">Herr ålderspresident! Regeringen har höga ambitioner när det gäller att förnya och förverkliga ett moderniserat energisystem i Sverige. En anledning till det är att vi har samlat en energikommission där vi verkligen hoppas att ett brett och livaktigt samtal mellan riksdagspartierna kan ske i ett utbyte, inte minst när det gäller hur vi går vidare för att ytterligare öka andelen förnybar energi och framför allt hur vi med energieffektivisering tar oss an de nya teknikerna och tar de stora möjligheter som Sverige har att bygga ett 100 procent förnybart energisystem. Vi ska ta den frågan på allvar.</textBlock>
    <textBlock id="i-f7468b8081cd66a9">I detta ligger vindkraften med en stor potential. Den landbaserade vindkraften fortsätter att öka. Efter regeringens initiativ om att få certifikatsystemet att ytterligare pusha på kommer det att leverera ännu mer. Det är jag helt övertygad om.</textBlock>
    <textBlock id="i-a0300a4c178929f0">Med den senaste budgeten fördubblar vi stödet för att få ut mer biogas från lantbruk och gårdar, som dessutom gör den stora miljövinsten att de samlar upp metan.</textBlock>
    <textBlock id="i-d9927ed66b77c8d4">Vi går vidare med att inte bara tala om ett bonus– malus-system på bilsidan utan även införa ett sådant. Vi kommer då också att komma vidare med frågan om bättre bränslen i fordonen på våra vägar.</textBlock>
    <textBlock id="i-e33f1c531a022242">Med detta tror jag att ledamoten kan vara lugn med att det kommer att ske stora framsteg när det gäller förnybar energi på många områden, naturligtvis i samverkan med riksdagen som jag vet är mycket positiv till denna typ av ambitioner.</textBlock>
    <textBlock id="i-8516251910c01147">Denna interpellation handlar om havsbaserad vindkraft, som är något som är angeläget för regeringen. Vi återkommer med beslut så snart vi kan. Jag tackar för att interpellanten har uppmärksammat frågan på detta sätt. Det var mycket trevligt.</textBlock>
  </contentBlock>
  <contentBlock page="0" id="i-ae4dcce85e564b21">
    <textBlock id="i-f9ea063e048787b3">Överläggningen var härmed avslutad.</textBlock>
    <textBlock id="i-7c5ff63b5e313c1d">§ 7 Svar på interpellation 2014/15:408 om förenklad försäljning av vildsvinskött</textBlock>
    <textBlock id="i-f8231e7e6d4bd400">Anf. 21 Statsrådet SVEN-ERIK BUCHT (S):</textBlock>
    <textBlock id="i-88aecc592088ad54">Herr ålderspresident! Johan Hultgren har frågat mig om jag är beredd att agera för att öka kunskapen om och efterfrågan på viltkött samt om jag vill ta initiativ till en lagändring som möjliggö r för jägare att sälja kött från vildsvin direkt till konsumenter.</textBlock>
    <textBlock id="i-f2ee29f4b2eaeda5">Problematiken kring vildsvinen är som Johan Hultgren beskriver en ständigt aktuell fråga som kräver samarbete mellan flera parter för att kom ­ ma framåt.</textBlock>
    <textBlock id="i-e0267191f434abc7">Vi har i vårt land en framstående viltvård som bygger på stort ansvarstagande och engagemang från jägarna. Också regeringen bidrar i vildsvinsfrågan genom olika uppdrag till berörda myndigheter.</textBlock>
    <textBlock id="i-7405f434d0a87467">Viltkött är generellt sett ett säkert kött, fritt från de flesta av tamboska ­ pens produktionssjukdomar och en mycket uppskattad råvara bland privatpersoner och krögare. Detta ska vi ta till vara och förvalta i den kommande livsmedelsstrategin.</textBlock>
    <textBlock id="i-c0162d63fd6d1763">Vildsvinskött skiljer sig dock från annat viltkött genom att vildsvin kan bära på trikiner och för att de är svåra att slakta på ett hygieniskt sätt. Vildsvinsjakt förekommer dessutom även under varma årstider, vilket ställer krav på kylförvaring av kropparna i väntan på trikinprovsvaret.</textBlock>
    <textBlock id="i-fa4bebcbe0ef69f5">Jag motsätter mig inte en ökad avskjutning av vildsvin så länge som köttet som levereras till konsumenter är fritt från trikiner och av samma hygieniska kvalitet som vildsvinskött från godkända vilthanteringsanläggningar. För att garantera konsumenternas säkerhet och förtroende skulle jägare i ett förenklat försäljningssystem behöva utsättas för någon form av offentlig kontroll.</textBlock>
    <textBlock id="i-3d17de4bf2b2da76">Förslag till förenklad försäljning av vildsvinskött har lagts fram. De praktiska och ekonomiska konsekvenserna av ett sådant försäljningssystem visade sig dock vara sådana att förslaget inte fick stöd för att tas vidare – inte ens av jägarna själva. Förenklad försäljning bedömdes inte heller bidra till att minska antalet vildsvin.</textBlock>
    <textBlock id="i-439283cdd15207d0">För att det ska finnas en efterfrågan på vildsvinskött måste hanteringen vara sådan att konsumenternas förtroende för köttet inte skadas. Bedömningen är tills vidare att vilthanteringsanläggningarna har bäst kapacitet att avsätta säkert vildsvinskött i större mängder.</textBlock>
  </contentBlock>
  <contentBlock page="0" id="i-df550cc9dd04554c">
    <textBlock id="i-08f7fd8c17047de8">Arbetet med den nationella livsmedelsstrategin har nu påbörjats. Den ska omfatta hela värdekedjan, från primärproduktion till konsument. Det handlar om mat och dryck, om det vilda och det odlade. Det handlar också om upplevelser genom mat och dryck på restaurang eller varför inte i vår fantastiska natur.</textBlock>
    <textBlock id="i-7236cb01a9e6a33c">Anf. 22 JOHAN HULTBERG (M):</textBlock>
    <textBlock id="i-22fcdf70b36ddb3c">Herr ålderspresident! Jag tackar landsbygdsministern för svaret. Jag kan dock börja med att påminna landsbygdsministern om att mitt namn är Johan Hultberg och inte Johan Hultgren.</textBlock>
    <textBlock id="i-0b02feea17d44831">Även om jag välkomnar ministerns svar är det tyvärr inte detta svar som jag hade önskat mig på denna interpellation. Avsättningsmöjligheter ­ na för vildsvinsköttet är fundamentalt viktiga för att skapa en bättre fungerande vildsvinsförvaltning. Därför hade jag hoppats att ministern skulle vara beredd att faktiskt agera och ta initiativ för att förenkla försäljningen av vildsvinskött. Så verkar tyvärr inte vara fallet med det svar som jag nu precis har fått.</textBlock>
    <textBlock id="i-fd0dcf716ff476c4">Herr ålderspresident! Som jag skrev i min interpellation har den svenska vildsvinsstammen vuxit mycket kraftigt de senaste åren. Även utbredningen har ökat. Vi har nu vildsvinen etablerade i en betydligt större del av vårt land än vi hade tidigare.</textBlock>
    <textBlock id="i-74f5bc130f83ba55">I takt med att vildsvinen blir fler och utbredningen ökar, ökar naturligtvis också skadebekymren och skadeverkningarna inte minst för jordbruket. Därför behöver avskjutningen helt enkelt öka. Vi såg att avskjutningen under fjolåret minskade. I år kommer den förhoppningsvis att öka, vilket är troligt med tanke på att vi har haft en mild vinter och det troligtvis har fötts en hel del nya kultingar på vårkanten.</textBlock>
    <textBlock id="i-b19ee3ae1d2fa573">Det som ofta lyfts fram som ett problem för en ökad avskjutning är just avsättningsmöjligheterna för köttet. Det som jägarna ständigt och jämt efterfrågar är enklare och bättre möjligheter att sälja köttet. I dag är ordning ­ en sådan att köttet måste ta omvägen via en vilthanteringsanläggning. Det räcker inte att jägaren testar att köttet är fritt från trikiner. Det gör att många jägare helt enkelt jagar tills den egna frysboxen är full och därefter hänger in bössan. Det är mycket olyckligt att det är på det sättet.</textBlock>
    <textBlock id="i-e701b5a51225c7ad">Herr ålderspresident! Under Alliansens åtta år i regeringsställning gjor ­ de vi mycket för att underlätta vildsvinsförvaltningen och vildsvinsjakten. Exempelvis gjorde vi det möjligt att använda fast belysning vid åtelplatser. Vi möjliggjorde också för att man skulle få tillstånd att använda bildförstärkare till sitt vapen. Det är två konkreta åtgärder som har skapat förutsättningar för en såväl effektiv som säker jakt även i mörker. Men mer behöver göras.</textBlock>
    <textBlock id="i-144ccaa4b3afdf7a">Vi har frågan om åtelkamera som är mycket aktuell. Det är för att jägare helt enkelt ska ha möjlighet att kameraövervaka viltet för att se hur djuren rör sig, när de rör sig och när man bäst kan bedriva jakt helt enkelt. Åtelkameror kan också vara ett värdefullt verktyg i inventeringsarbetet.</textBlock>
    <textBlock id="i-a51bf2cd1103aa98">Därför hoppas jag innerligt att regeringen nu verkligen tar på allvar det tillkännagivande vi har skickat från riksdagen om att regeringen skyndsamt ska se över hur man kan införa ett undantag från tillsynsplikten när det gäller kameraövervakning av vilt. En konkret fråga till landsbygdsministern är därför om ministern kan svara på när vi har ett konkret lagförslag på riksdagens bord när det gäller åtelkameror.</textBlock>
    <textBlock id="i-bf8882f67824599c">Sedan vill jag egentligen upprepa frågan jag ställer i min interpellation, herr ålderspresident, för jag upplever inte att jag riktigt fick svar på den. Är landsbygdsministern beredd att ta initiativ till den lagändring som skulle möjliggöra för jägare att i begränsad omfattning sälja vildsvinskött direkt till konsument, med krav på trikinprov men utan krav på att köttet ska ta omvägen via en vilthanteringsanläggning?</textBlock>
    <textBlock id="i-962774d1d2b217e9">Anf. 23 Statsrådet SVEN-ERIK BUCHT (S):</textBlock>
    <textBlock id="i-a77867ddab19ade1">Herr ålderspresident! Jag ber om ursäkt till interpellanten Hultberg; i utskriften av mitt svar stod det fel namn. Jag hoppas att han har överseende med det.</textBlock>
    <textBlock id="i-47b403f275d9898c">Vi har en framstående viltvård. Jägarna tar ett väldigt stort ansvar, och det finns ett jättestort engagemang från deras sida. De råvaror som kommer från jakten är viktiga för konsumenterna, och det är ofta förstklassiga råvaror. Mycket har gjorts för att främja jakten. När det gäller din fråga om åtelkameror, Johan Hultberg, är det något som bereds. Jag kan inte i dag säga exakt när det kommer. Det bereds en hel del andra saker inom jakten som jag måste få återkomma till.</textBlock>
    <textBlock id="i-b231126634f9facc">När det gäller din fråga om lagförslagsförändringar har den tidigare varit uppe vid två olika tillfällen. Både 2008 och 2010 genomlyste man möjligheterna för jägarna att sälja vildsvinsprodukter utan krav på besiktning i vilthanteringsanläggningar. Uppdraget har hanterats av Livsmedelsverket i samråd med Naturvårdsverket, Smittskyddsinstitutet och Statens veterinärmedicinska anstalt. Synpunkter har inhämtats från alla berörda kring de förslag som har kommit därifrån.</textBlock>
    <textBlock id="i-a4d88b28c91c0c8d">År 2010 gick det så långt att det till och med fanns ett lagförslag, men det avvisades. Frågan lyftes aldrig upp av den tidigare regeringen för riksdagen att fatta beslut. Frågan är alltså prövad, och jag har i dag ingen avsikt att förändra någonting kring detta. Det är viktigt att konsumenten känner ett stort förtroende för det viltköttet, och de som i dag har kunskap och kan göra kontroller är de anläggningar som är godkända. Visserligen är de inte så många i dag – det är ett sextiotal. Det finns ungefär 150 mindre slakterier, och det finns ett intresse från dem om ett godkännande.</textBlock>
    <textBlock id="i-5689640f3633c52e">I dagsläget har jag dock inga planer på att förändra detta, vilket inte den tidigare regeringen heller hade.</textBlock>
    <textBlock id="i-e951c2f8144361a5">Anf. 24 JOHAN HULTBERG (M):</textBlock>
    <textBlock id="i-ff6e6121069924ad">Herr ålderspresident! Jag tackar ministern för det kompletterande svaret. Ministern sa i sitt första inlägg att han inte motsätter sig en ökad avskjutning, och det är väl bra. Jag hade dock hoppats att man också skulle vara beredd att agera för att undanröja det främsta hindret för just en ökad jakt och en bättre förvaltning, nämligen de väldigt begränsade avsättningsmöjligheterna.</textBlock>
    <textBlock id="i-0cf0d46ca067c6ef">När jag är runt i Sverige, och inte minst i södra Sverige där vildsvinsstammen är som störst och mest utbredd, träffar jag jägare, markägare och andra som är intresserade av att skapa en bättre vildsvinsförvaltning. Alla återkommer de till frågan om avsättningsmöjligheterna. Det är det som är akilleshälen när det gäller att öka jakten. Det är för krångligt att sälja köttet, och det är för omständligt. Trots att jägarna själva kan ta prov och skicka in det till analys för att undersöka om ett djur är bärare av trikiner duger inte det, utan bara kött som har passerat en vilthanteringsanläggning får säljas vidare.</textBlock>
    <textBlock id="i-7e26f35b0e8b6338">Det är en ordning som helt enkelt är för krånglig, herr ålderspresident. Konsekvenserna blir som jag sa tidigare att man jagar till dess den egna frysboxen är full. Det är särskilt allvarligt när vi nu går mot vår och sommar och behöver jakten för att förebygga att vildsvinen äter gott av den mjölkmogna säden, bökar upp slåttervallar eller gör annan skada för jordbruket.</textBlock>
    <textBlock id="i-28d3fd9583f1672e">Ministern lyfte i sitt andra inlägg fram att det har utretts tidigare om det vore möjligt att göra en förenkling genom ett nytt system. Ministern hänvisade till de utredningar som gjordes 2008 och 2010 och där man kom fram till ett ruskigt komplicerat system. Det var i någon mening därför jägarna inte var positiva till att införa systemet, eftersom det inte skulle bli någon förenkling i praktiken. Det var ett annat system men likafullt ett väldigt krångligt system, och det skulle ha varit kostsamt för jägarna.</textBlock>
    <textBlock id="i-4844853b0f2103b0">Vi som politiker måste ställa oss frågan om dagens oerhört rigida lagstiftning är befogad och om den är effektiv. För mig är det uppenbart att svaret på den frågan är nej. Det är alldeles givet att vildsvin måste testas för trikiner, men jag ser faktiskt inte tillräckliga skäl att också kräva att djuren ska besiktas i en vilthanteringsanläggning.</textBlock>
    <textBlock id="i-87b1e25b3e53cdf2">Ministern hänvisar till nödvändigheten att hantera och ta hand om köttet på ett hygieniskt och bra sätt. Det är alldeles självklart, men detta borde vara möjligt att säkerställa genom till exempel kunskapskrav på jägarna. Man kan för övrigt fråga sig om det är så hygieniskt att köttet och djurkropparna måste köras långa sträckor till en vilthanteringsanläggning för att tas om hand.</textBlock>
    <textBlock id="i-59210b9241895dd9">Därför, herr ålderspresident, envisas jag med att hålla fast vid min uppmaning till landsbygdsministern. Han måste ta initiativ till framtagandet av ett nytt, och då verkligt enkelt, system där jägare ska ges möjlighet – självfallet med krav på trikinprov – att i begränsad omfattning sälja vildsvinskött direkt till exempelvis grannen eller kollegan. På så sätt hade avsättningsmöjligheterna avsevärt förbättrats, och därmed hade även incitamenten för vildsvinsjakten ökat. Fler svenskar hade också fått upp ögonen för det fina vildsvinsköttet.</textBlock>
    <textBlock id="i-44cae76ab3d48722">Ministern sa i sitt första inlägg att regeringen har gett en lång rad uppdrag till berörda myndigheter när det gäller vildsvinsförvaltningen. Jag skulle vilja fråga landsbygdsministern vilka uppdrag kopplade till vildsvinsförvaltningen han har gett till berörda myndigheter.</textBlock>
    <textBlock id="i-8891d9cfe3c638c1">Anf. 25 Statsrådet SVEN-ERIK BUCHT (S):</textBlock>
    <textBlock id="i-e60f8c73c3ad1ee9">Herr ålderspresident! Johan säger att dagens lagstiftning är rigid. Det får ju stå för honom. Uppenbarligen tyckte inte alliansregeringen att lagstiftningen är rigid, i och med att den inte föreslog några förenklingar. Inte heller de som fick yttra sig i remissrundan föreslog en förändring. Vi avser inte att i dagsläget föreslå någon förenkling, och jag har inte gett något uppdrag om det till någon av de här myndigheterna.</textBlock>
    <textBlock id="i-b182ac4e22f973e5">Viltkött är generellt ett säkert kött, och det är en uppskattad råvara hos både konsumenter och krögare. Sedan måste vi komma ihåg att vildsvins ­ kött skiljer sig väldigt mycket från annat viltkött, inte minst för att det kan bära på trikiner och även andra allvarliga smittor, som salmonella. Jag vet också att vildsvinet är svårslaktat; jag är själv jägare och jagar även vild ­ svin från tid till annan.</textBlock>
    <textBlock id="i-e9399fc0f20c5a55">Bara att skjuta ett vildsvin är en svår uppgift jämfört med mycket annat vilt. Det rör sig om en kompakt kroppsform, och det är väldigt stor risk för bukskott när man skjuter dem. Köttet kan då givetvis bli förorenat. Vildsvinet är också svårt att avhuda, som ett exempel. Det finns även bakterier förutom trikiner, och det är svårt att få slaktkropparna torra jämfört med annat viltkött. Ofta jagas vildsvin under varma årstider, vilket ställer krav på kylning.</textBlock>
    <textBlock id="i-2ad5931dbf8124c0">I dagsläget är jag inte beredd att göra några förändringar. Alliansregeringen föreslog inte några förändringar, och jag är inte heller beredd att göra det.</textBlock>
    <textBlock id="i-4dc0e4ac990fe7d4">Sedan ska vi stötta jägarna på olika sätt. Bland annat ges det 1 miljon årligen för att öka kunskapen på de här områdena. Det är alltså inte så att vi bara står och inte gör någonting för det här. Samtidigt ska vi komma ihåg att anläggningarna som kontrollerar och tar hand om detta har en avgift som är nedsatt till den miniminivå som EU har stipulerat, och de som startar en anläggning slipper avgiften helt och hållet. Det är ett sätt att stimulera fram mindre slakterier och viltkontrollanläggningar.</textBlock>
    <textBlock id="i-d5ff039e9a868c06">Anf. 26 JOHAN HULTBERG (M):</textBlock>
    <textBlock id="i-ce0d9a57bfc5d8f6">Herr ålderspresident! Låt mig börja med att fråga landsbygdsministern angående de nedsatta slakteriavgifterna. Det var något som vi i Alliansen införde under vår tid just för att stimulera att fler mindre slakterier skulle växa fram för att möjliggöra en mer småskalig livsmedelsproduktion och mer lokal vidareförädling av viltkött liksom annat kött och andra livsmedel. Men tidigare har Socialdemokraterna sagt att de nedsatta slakteriavgifterna ska höjas, så min konkreta fråga till landsbygdsministern måste bli: Kommer de nedsatta slakteriavgifterna att finnas kvar, eller avser regeringen att höja dem och därmed försämra förutsättningarna för de mindre slakterierna?</textBlock>
    <textBlock id="i-b7851705eb2a11f0">Herr ålderspresident! Det är bra att ministern säger att viltköttet är en uppskattad råvara och att det är något som man ska arbeta med i framtagandet av en svensk livsmedelsstrategi. Jag hade varit intresserad av att höra lite mer konkret hur ministern tänker sig det. Jag tror för egen del att det är jätteviktigt att jobba med att höja kunskapen.</textBlock>
    <textBlock id="i-9ecf034198499c78">Enligt en undersökning om vilt i köttdisk, som är gjord av Handelns utredningsinstitut, har Sveriges konsumenter generellt sett en väldigt positiv inställning till viltkött, men man har samtidigt väldigt dålig kunskap. Hur kunskapsnivån kan höjas är en fråga som jag tycker bör lyftas fram i arbetet med livsmedelsstrategin.</textBlock>
    <textBlock id="i-7a7c0d4c7b616c1a">Avslutningsvis, herr ålderspresident, är det min bestämda uppfattning och övertygelse att det är fullt möjligt att skapa ett system för försäljning av vildsvinskött som både garanterar en säker livsmedelshantering och är enkelt.</textBlock>
    <textBlock id="i-98c9ddab16343e6d">Jag hoppas innerligt att landsbygdsministern inte bara följer den här frågan utan aktivt tar initiativ för att möjliggöra bättre avsättningsmöjligheter för vildsvinsköttet. Det är viktigt för att skapa en bättre vildsvinsförvaltning.</textBlock>
    <textBlock id="i-472cdf539aa580ba">Anf. 27 Statsrådet SVEN-ERIK BUCHT (S):</textBlock>
    <textBlock id="i-6773a3507a9f5649">Herr ålderspresident! I regleringsbrevet för 2015 framgår att ett anslag, totalt 104 miljoner, finns för nedsättning av slakteriavgiften, så det råder inget tvivel om att det finns kvar.</textBlock>
    <textBlock id="i-75a945cfad1943a5">Vildsvinskött i kommersiellt syfte är en relativt outnyttjad resurs. Det har att göra med att det i många avseenden inte är ett enkelt vilt, som jag nämnde i mitt förra inlägg. Det är svårt att fälla det, att göra det på ett korrekt sätt och att ta hand om det. Av det kött som kontrollerade anläggningar får in är hela 30 procent kassationer. Bara det visar att han teringen av detta inte är enkel . Här behöver kunskapsnivån höjas. Det är därför vi går in med 1 miljon årligen för att höja kunskapsnivån så att man på ett bättre sätt kan ta till vara viltet och få ut det på marknaden. Det är viktigt att man jobbar vidare med det.</textBlock>
    <textBlock id="i-9ba3775940e95b08">Men, som jag sa, tills vidare är min bedömning att vi inte ska frångå det regelverk som vi har i dag. Sedan får vi se vad framtiden utvisar. Det är möjligt att ett ställningstagande i annan riktning kan komma längre fram om den typen av problem som jag har redovisat har övervunnits.</textBlock>
  </contentBlock>
  <contentBlock page="0" id="i-6ea9fa29b58fba7d">
    <textBlock id="i-8cc1aead506beb69">Överläggningen var härmed avslutad.</textBlock>
    <textBlock id="i-af79c1e8203135cb">§ 8 Svar på interpellation 2014/15:460 om statliga jobb på landsbygden</textBlock>
    <textBlock id="i-e869c689f85e3632">Anf. 28 Statsrådet SVEN-ERIK BUCHT (S):</textBlock>
    <textBlock id="i-e4b6a32a59dab73f">Herr ålderspresident! Kristina Yngwe har frågat mig hur jag och regeringen ser på närvaro i hela landet som ett politiskt mål för myndigheterna i deras arbete, vidare vad jag avser att göra för att säkerställa att myndigheter och statliga jobb finns kvar i landsbygd och glesbygd och slutligen om jag avser att ta statliga jobb på landsbygd och glesbygd i beaktande i den utredning om landsbygdens framtid som jag tidigare aviserat.</textBlock>
    <textBlock id="i-5c05239ad5f30573">Låt mig först säga att regeringen bedriver en aktiv och modern regional tillväxtpolitik och landsbygdspolitik för jobb och tillväxt i alla delar av landet. Sveriges landsbygd och de människor som bor och verkar där är en resurs och tillgång för hela landet. Landsbygden har många goda förutsättningar för utveckling, men det finns också utmaningar och problem. Marknadslösningar som fungerar i täta miljöer kan i landsbygdsområden behö ­ va kompletteras med politiska insatser.</textBlock>
    <textBlock id="i-ee627dc4918051f0">I dag saknas en sammanhållen politik för landsbygden som på ett tydligt sätt tar avstamp i de utmaningar och möjligheter som landsbygden står inför. Regeringen avser därför att tillsätta en parlamentarisk utredning med uppgift att lämna förslag på hur en långsiktigt hållbar och sammanhållen politik för landsbygden bör se ut. Direktiven för en sådan utredning bereds under våren i Regeringskansliet.</textBlock>
    <textBlock id="i-1448a3fa1ef7c015">När det gäller statliga jobb på landsbygden har regeringen i budgetpropositionen för 2015 uttalat att utgångspunkten för nya myndigheter är att de i första hand bör lokaliseras utanför Stockholms län. Regeringen har också uttalat att myndigheter som behöver vara lokaliserade i Stockholm bör pröva om delar av verksamheten kan lokaliseras på annan plats.</textBlock>
    <textBlock id="i-57cdfcb8c819ed75">Regeringen har i budgetpropositionen för 2015 vidare uttalat att det är viktigt att de statliga myndigheternas lokalisering kan få en större spridning över landet. Det handlar om att pröva om myndigheter kan lokaliseras utanför storstäderna, i första hand till länscentrum eller vissa andra orter.</textBlock>
    <textBlock id="i-eeda722e730e37d9">Myndigheternas uppdrag är att ge god service i hela landet på ett kostnadseffektivt sätt. För att uppnå detta är det viktigt att myndigheterna är organiserade på ett effektivt sätt och att de har tillgång till den kompetens som behövs för att uppnå verksamhetens mål. God tillgång till service i hela landet inkluderar inte bara fysiska kontor utan även de möjligheter till service som kan fås via internet och telefoni. Det är därför viktigt att myndigheterna hittar en bra balans mellan olika servicekanaler.</textBlock>
    <textBlock id="i-7caf40cc1b55b97e">Regeringen har stort förtroende för sina myndigheter och att deras verksamheter bedrivs effektivt och utifrån medborgarnas och företagens behov.</textBlock>
    <textBlock id="i-f95391f1db0215b5">Anf. 29 KRISTINA YNGWE (C):</textBlock>
    <textBlock id="i-ef167acc7a49d848">Herr ålderspresident! Jag tackar ministern så mycket för att han finns på plats här i dag och diskuterar denna för landsbygden och glesbygden viktiga fråga. Och tack så mycket för svaret!</textBlock>
    <textBlock id="i-57ae10fd42952cf8">Jag är såklart glad att regeringen också ser vikten av statlig service i hela landet, men jag måste nog ändå säga att jag blev lite bekymrad av passiviteten i ministerns svar.</textBlock>
    <textBlock id="i-ef0ba7e92aad8f9e">Det är såklart positivt att ministern har förtroende för myndigheterna. Men när han uttrycker att han litar på att myndigheterna på egen hand klarar att ge service i hela landet på ett kostnadseffektivt sätt blir jag lite oroad, för den senaste tidens omorganiseringar tycks tyvärr inte direkt handla om kostnadseffektivitet. När en omorganisering eller effektivisering ska göras verkar det nära nog vara en naturlag att verksamheten ska förläggas till en större ort. Tyvärr tycks centraliseringen sitta i svenska tjänstemäns och politikers ryggrad.</textBlock>
    <textBlock id="i-aeb136fbde4a3fd4">Ett aktuellt exempel är Skatteverkets omorganisering. När urvalsprocessen skulle göras gjordes den inte utifrån vilket kontor som var mest kostnadseffektivt, var personalomsättningen var som lägst eller var specialistkompetensen fanns. Nej, i stället konstaterade man att Skatteverket ska finnas där människor bor och gjorde en sortering efter vilka kommuner som har flest invån are. En lista på de 50 största tätorterna togs fram. På den listan fanns varken Värnamo, Vetlanda, Lycksele, Hudiksvall, Kungsbacka, Mora, Sollefteå, Ängelholm eller Simrishamn med.</textBlock>
    <textBlock id="i-2f79db4001fcd4fe">För några veckor sedan besökte jag Simrishamnskontoret. Här har man bland annat nationellt ansvar för att granska riksdagsledamöter, Europaparlamentariker och landets höginkomsttagare. Denna verksamhet har alltså ingen specifik koppling till orten Simrishamn. Det Simrishamnskontoret däremot har är låg personalomsättning, god och stabil påfyllnad av yngre tjänstemän och en specialkompetens som riskerar att gå förlorad när kontoret flyttar från Simrishamn till Kristianstad.</textBlock>
    <textBlock id="i-caea9f54553ab151">Inte minst utgör Simrishamnskontoret en viktig arbetsplats för Österlen vad gäller att förse området med arbetsplatser för kvalificerad utbildning. Ett av de stora problemen på landsbygden är nämligen att säkerställa att det finns kvalificerade jobb för alla parter i familjen. Här fyller statliga jobb en viktig funktion. Därför är det viktigt att tänka ett varv till innan verksamheten centraliseras, i detta fall från Simrishamn till Kristianstad.</textBlock>
    <textBlock id="i-7f3347094b643d08">Fler färska exempel finns. Arbetsförmedlingen ska omorganisera och lägga ned 100 kontor i landet, och det blir sannolikt på landsbygden. Migrationsverket ska effektivisera i Kronobergs län. Då flyttas kontoren i Lessebo och Alvesta till kontoret i Växjö – detta trots att både Lessebo och Alvesta ligger bland topp fem av de kommuner i Sverige som tar emot flest flyktingar.</textBlock>
    <textBlock id="i-d733907bf48ee558">Tyvärr fortsätter det så här, och jag hör inget i ministerns svar om hur dessa strömningar ska hanteras. I exempelvis Skatteverkets regleringsbrev finns det ett tydligt uppdrag om jämställdhetsmålen, men det finns inget som rör närvaro i hela landet. Jag undrar därför hur ministern ser på närvaro i hela landet som politiskt mål för våra myndigheter.</textBlock>
    <textBlock id="i-b48747c695bcb2d1">Herr ålderspresident! Det är glädjande att regeringen i sin budgetproposition har uttalat att nya myndigheter ska placeras utanför Stockholm, men tyvärr har regeringen redan visat att det kanske mest handlar om ord på papper.</textBlock>
    <textBlock id="i-f64651b9eeb783a8">Sedan den rödgröna regeringen tillträdde har två nya myndigheter varit på tal. Riksdagen har bifallit alliansmotionen om att samla alla viltfrågor i en ny viltmyndighet. Alliansens önskan är att myndigheten läggs i Karlstad. Vi får dock se när och var denna nya myndighet kommer eftersom vi inte har hört något från regeringen om det än. Vidare har ett initiativ tagits av den rödgröna regeringen för att samla upphandlingsfrågor i en särskild upphandlingsmyndighet. Kan ni gissa var regeringen valt att placera denna myndighet? Jo, i Stockholm. Det blev inte mycket utlokalisering där alltså.</textBlock>
    <textBlock id="i-b6a23fa5a05c7bc6">Hur ser ministern på närvaro i hela landet som politiskt mål? Hur ser ministern på den senaste tidens centralisering? Tänker regeringen göra något åt det, eller tänker ni passivt nöja er med att lita på att myndigheterna gör sitt jobb på ett kostnadseffektivt sätt?</textBlock>
    <textBlock id="i-f3f6a9a4188cc2c0">Anf. 30 ANDERS AHLGREN (C):</textBlock>
    <textBlock id="i-a57bd4a4663a4412">Herr ålderspresident! Urbaniseringen klyver Sverige. Människor känner oro för sina jobb, för sitt företag, för sina barns uppväxtmiljö och för tryggheten på ålderns höst. Ska det vara möjligt att bo, arbeta och leva i vårt land krävs en politik som ser till hela landets förutsättningar.</textBlock>
    <textBlock id="i-66eb65bd5098409d">Staten ska finnas i hela landet, nära människorna. Staten har en skyldighet att leverera likvärdig service till invånarna oavsett var de bor. Staten har ett ansvar att visa vägen och bryta urbaniseringen.</textBlock>
    <textBlock id="i-064a4bbc4bb71900">I denna diskussion kan de båda blocken försöka skylla utvecklingen på varandra. Men tittar vi på hur vårt land har utvecklats ser vi att urbaniseringen startade redan i slutet av 1950-talet. Folk på landsbygden erbjöds flyttbidrag om de flyttade till fabriken i den stora staden. Det är för övrigt ett bidrag som finns kvar än i dag, 2015.</textBlock>
    <textBlock id="i-5fe971648e7461ce">Medvetet har landsbygden tömts på sina invånare. Nu är Sverige det land i Europa som har störst och snabbast urbanisering. Ska vi klara att vända denna trend måste vi först och främst sluta skylla på varandra. Låt oss i stället koncentrera oss på hur vi ska klara att erbjuda invånarna likvärdig service i hela landet.</textBlock>
    <textBlock id="i-b033bdbdbec745fd">Statens verksamhet måste visa vägen. Åtskilliga gånger har riksdagen uttalat sig för att myndigheterna ska ha en decentraliserad organisation. Dessutom finns en särskild förordning från 2007 som pekar på myndigheternas skyldighet att beakta möjligheter till decentralisering av sin verksamhet. Ändå ökar centraliseringen inom statlig verksamhet.</textBlock>
    <textBlock id="i-b638940253a7a894">Låt mig ge några exempel från de senaste sex månaderna:</textBlock>
    <textBlock id="i-dcc88a54d78cf0ad">Arbetsförmedlingen aviserar att man vill lägga ned 100 lokalkontor, och den statliga banken SBAB slutar att låna ut pengar till företag norr om Dalälven.</textBlock>
    <textBlock id="i-716b45b88e7634cf">Trafikverket minskar från åtta ledningscentraler till fyra. Kvar blir Stockholm, Göteborg, Malmö och längst norrut Gävle.</textBlock>
    <textBlock id="i-9ea95c831ef810c2">När Yrkeshögskolemyndigheten beviljade utbildningar med start hösten 2015 gick 50 procent av utbildningarna till Stockholm, Göteborg och Malmö. Till Stockholm gick över 30 procent.</textBlock>
    <textBlock id="i-3906e63a344bdf10">Skatteverket lägger ned de nio kontor som nyss nämndes. Posten drar in utlämningsställen av paket , och ADSL-stationer i flera län läggs ned av Telias dotterbolag. Oftare och oftare kommer rapporter om att det inte längre går att få dagstidningen distribuerad på lördagar på grund av Postens ändrade distribution.</textBlock>
    <textBlock id="i-249ccd5d46b3b9e8">Regeringen vill införa fritt inträde på de statliga museerna. Av 20 museer ligger 17 i Stockholm. Därutöver är det bara Göteborg, Malmö och Karlskrona som har statliga museer som kan få fri entré.</textBlock>
    <textBlock id="i-0201063f9a50dfa5">Lantmäteriet aviserar nedläggning i Storuman, Sollefteå, Strömsund, Bollnäs och Malung.</textBlock>
    <textBlock id="i-8cd939d09ba38030">Så har det alltså sett ut de senaste sex månaderna. Detta måste vi hjälpas åt att bryta. Annars kan listan bli hur lång som helst.</textBlock>
    <textBlock id="i-e580652d04f61ee0">Också på mindre orter vid större städer och i storstädernas ytterområden finns stadsdelar med behov som många gånger liknar de m som finns i landsorten. Det handlar om behovet av fler jobb, bättre service och ökad trygghet.</textBlock>
    <textBlock id="i-dc01f6ceadc5a82b">Herr ålderspresident! Min fråga till landsbygdsministern är: På vilket sätt tänker landsbygdsministern arbeta för att bryta urbaniseringen och stoppa statens uttåg från landsorten?</textBlock>
    <textBlock id="i-6739719af86abdfa">Anf. 31 STEN BERGHEDEN (M):</textBlock>
    <textBlock id="i-06e6e35f761a5de5">Herr ålderspresident! Det är positivt att regeringen och ministern har uppmärksammat problemet med att ett antal verk och statliga myndigheter tänker förändra sin verksamhet och flytta arbetsplatser från små kommuner till större, vilket kommer att påverka många delar av landet negativt.</textBlock>
    <textBlock id="i-555212f120ed8aa4">Det är bra att regeringen tänker gå vidare med detta, men frågan är när och hur man tänker gå vidare och när det ska vara klart. Vi får ju inte hamna i ett läge där dessa förändringar blir verklighet innan regeringen hittat en lösning.</textBlock>
    <textBlock id="i-8542bbd816f99786">Herr ålderspresident! I sin budgetproposition skriver regeringen att det är viktigt att statliga myndigheter utlokaliseras och får en större spridning över landet. Nu är det dags för verkstad. Det är en sak att skriva något och ha en viljeinriktning, men nu är det skarpt läge. Nu får vi se om dessa ord faktiskt betyder något i regeringens fortsatta arbete. Det har ministern möjlighet att svara på i dag.</textBlock>
    <textBlock id="i-c4b04c54e72bcd75">Herr ålderspresident! På nio orter föreslår Skatteverket förändringar och nedläggningar. Jag kommer från Mariestad i Skaraborg. Där handlar det om 80 arbetstillfällen, vilket i Göteborg skulle motsvara ungefär 1 600 arbetstillfällen.</textBlock>
    <textBlock id="i-8aa207a23a7f48c7">Det är en kommun som behöver såväl företag och näringsliv som verksamheter som kan backa upp detta. Det behöver finnas offentlig verksamhet också, såsom statliga verksamheter och kommunala och regionala arbetstillfällen som gör att ett par eller en familj har möjlighet att skaffa sig jobb i ett sådant område.</textBlock>
    <textBlock id="i-0c4efb0359bb876b">Det är oerhört viktigt att offentliga arbetstillfällen finns i de mindre kommunerna och inte bara landar i de större kommunerna runt om i landet. Nio kommunalråd har protesterat mot detta. De har skrivit artiklar, de kommer att uppvakta finansminister Magdalena Andersson och de har tänkt gå vidare med detta.</textBlock>
    <textBlock id="i-494920fd47f5fbbf">Det är blocköverskridande, och man jobbar aktivt för att försöka hitta en lösning. Civilministern har tänkt tillsätta någon form av utredning för att se över detta.</textBlock>
    <textBlock id="i-6bd55fb6590548a9">Min fråga till landsbygdsministern, som har det yttersta ansvaret för landsbygden och landsortskommunerna, är: Vad tänker landsbygdsminis ­ tern göra i detta läge? Kommer han att delta aktivt i arbetet för att lösa detta på ett bra sätt och ta vara på de möjligheter som finns? Har landsbygdsministern tänkt delta konkret i arbetet?</textBlock>
    <textBlock id="i-ee8eaf1c053cf42f">Det vore bra om vi kunde få en liten kort version av vad han tänker göra.</textBlock>
    <textBlock id="i-348fafffd98a0ce9">Anf. 32 Statsrådet SVEN-ERIK BUCHT (S):</textBlock>
    <textBlock id="i-66e7faf9e80d0d4e">Herr ålderspresident! De statliga jobben ska inte enbart hamna i Stockholm. Det är viktigt att den statliga närvaron finns i hela landet. Det handlar om att hålla ihop Sverige, inte dela upp det. De statliga jobben är viktiga i Sverige i stort och möjliggör ett differentierat näringsliv.</textBlock>
    <textBlock id="i-4d1ee3fee047c5d8">När det gäller den specifika frågan om Skatteverket kommer finansministern att svara på den i en interpellationsdebatt. Också statsrådet Ardalan Shekarabi kommer att gå in mer på myndighetsstyrningen.</textBlock>
    <textBlock id="i-4d103799c44f2ab7">Jag konstaterar att vi har gett Statskontoret ett uppdrag för att få en samlad bild över hur myndigheter hanterar dessa frågor. Det är ett nytt steg som inte togs under den tidigare regeringen. Jag välkomnar dock debattörerna som tillskyndare av landsbygden.</textBlock>
    <textBlock id="i-f7e0216501f7a040">Låt oss konstatera en sak. Bakom oss ligger åtta år med en regering bestående av moderater, folkpartister, kristdemokrater och centerpartister. För drygt ett år sedan, i mars 2014, sammanfattade den dåvarande regeringen sina insatser på det förvaltningspolitiska området sedan 2006 i en skrivelse till riksdagen. I skrivelsen gör den förra regeringen bedömningen att utvecklingen av myndigheternas lokala service i huvudsak är positiv. Man avsa sig ansvaret.</textBlock>
    <textBlock id="i-ffa3b449af530c4a">Hur var verkstaden under de åtta åren? Jag ska ta några exempel. Väs ­ ternorrland tappade 682 jobb, Dalarna tappade 506 jobb, Värmland tappa ­ de 482 jobb, Södermanland tappade 403 jobb och så vidare. Utvecklingen stod inte stilla, utan den gick bakåt. Med den förra regeringen gick ut ­ vecklingen bakåt när det gäller de statliga jobben.</textBlock>
    <textBlock id="i-503150970fc19b36">Vi har fått Europas snabbaste urbanisering. Alliansregeringen valde att vara passiv. Man konstaterade i skrivelsen att det var bra. Men man var aktiv på andra områden. Man fördelade 1 miljard i skatteutjämningssystemet till de rikaste kommunerna. Där kunde man vara aktiv, men när det gäller de statliga jobben var man passiv.</textBlock>
    <textBlock id="i-62bd6141c5053e8b">När det gäller jordbruket, som tappade 6 000 jobb, var man också passiv. Men jag lovar er att den nuvarande regeringen väljer en helt annan inriktning.</textBlock>
    <textBlock id="i-f9f25e0f17df280f">Min bestämda uppfattning är att regeringen har ett övergripande ansvar för den statliga servicen och närvaron ute i landet. Den har också ett ansvar för att skapa jobb och tillväxt också inom andra områden i landet.</textBlock>
    <textBlock id="i-d13f7115d713e96f">Det är inte bara de statliga jobben som ska klara av landsbygdens utveckling. Här behövs många insatser. Men jag konstaterar återigen att den förra regeringen var aktiv i att fördela orättvist i skatteutjämningssystemet. Det tänker inte vi vara.</textBlock>
    <textBlock id="i-7b65d751217ab540">Anf. 33 KRISTINA YNGWE (C):</textBlock>
    <textBlock id="i-00506e5d10d6263a">Herr ålderspresident! Jag tackar landsbygdsministern för svaret.</textBlock>
    <textBlock id="i-3145a518092215b4">Det är lite synd att ministern inte tar Anders Ahlgrens utsträckta hand när det gäller att försöka se framåt och se vad som kan göras. Jag är säker på att Anders kommer att göra en fin exposé över vad som har hänt under de senaste åren. Det som ministern försöker måla upp – att ingenting har hänt under alliansregeringens tid – är inte riktigt med sanningen överensstämmande.</textBlock>
    <textBlock id="i-d20f6742200b4268">Det är dock positivt att ministern också ser att statliga myndigheters närvaro i hela landet är viktig på många olika sätt. Myndigheterna är som sagt en viktig bas för kvalificerade jobb och svarar för en stor andel av de lokala jobben om man jämför med stadsområden.</textBlock>
    <textBlock id="i-c2d24956f99d1bec">Detta är framför allt en viktig signal om likvärdighet till de medborgare som bor och verkar på landsbygden. Det är en signal som säger att den som lever sitt liv på landet är lika mycket värd i statens ögon som den som bor i staden.</textBlock>
    <textBlock id="i-9522304abf7a0699">Runt omkring i landet pågår just nu något av en folkrörelse. Från Simrishamn i söder till Lycksele i norr gör man uppror mot Skatteverkets planerade flytt. Egentligen handlar det inte bara om Skatteverket utan om att landsbygden känner sig övergiven.</textBlock>
    <textBlock id="i-0c06e4a8a482a71e">Facebookgruppen Skatteverket ska stanna i Lycksele har just nu över åtta och ett halvt tusen medlemmar. Jag har inte sett om ministern är medlem, men jag är säker på att det skulle uppskattas av gruppen.</textBlock>
    <textBlock id="i-97d3f77aeee8dd73">Herr ålderspresident! Det vi ser är en landsbygd och glesbygd som säger ifrån och som sätter ned foten mot den centralisering som pågår och som pågått under en lång tid. Såväl mellan 2000 och 2006 som mellan 2006 och 2011 har statliga jobb flyttats från glesbygd och landsbygd till stad och stadsbygd.</textBlock>
    <textBlock id="i-ae2e99a1f2b786f0">Oberoende av vilken regering vi har haft har denna trend pågått. Detta är nämligen ingen ny trend utan en rörelse som har pågått sedan 6o-talet. På 50-talet var Sverige ett av Europas minst urbaniserade länder, där mer än hälften av befolkningen bodde på landsbygden. I dag har vi i stället den snabbaste urbaniseringen. Vem som helst förstår att detta inte är något som har hänt under alliansregeringens åtta år.</textBlock>
    <textBlock id="i-b0479285734d07de">Det handlar inte primärt om att människor flyttar från landsbygden till storstäderna, det vill säga Stockholm, Göteborg och Malmö, utan om att människor flyttar från landsbygd och glesbygd in till centralorterna. Det är samma rörelse som just nu pågår i Myndighetssverige.</textBlock>
    <textBlock id="i-c76c6b3d98462e80">Jag hörde i ministerns svar att regeringen mycket lovvärt vill utlokalisera myndigheter i hela landet. Det tycker jag är verkligt positivt, men jag tycker att det är synd om det i första hand handlar om att lägga verksamheten i länscentrum.</textBlock>
    <textBlock id="i-ca12dea5c6fd9036">Det är återigen något av en naturlag att verksamheter centraliseras och flyttas till de större tätorterna. En sådan ambition skulle inte direkt hjälpa Lycksele i Västerbottens inland, som just nu slåss för att deras kontor inte ska flytta till Umeå.</textBlock>
    <textBlock id="i-5fe38a346954a800">På Jordbruksverket har man börjat landsbygdssäkra sina beslut. Det innebär att man arbetat fram en modell för att analysera hur myndighetens beslut på generaldirektörsnivå påverkar landsbygden. Det handlar om att titta på hur beslut, analyser, remissvar och utredningar påverkar stad respektive landsbygd.</textBlock>
    <textBlock id="i-1793a1e950204f77">Jag har läst i lantbruksmedier att landsbygdsministern har uttalat en ambition att regeringen ska börja landsbygdssäkra sina beslut. Det vore otroligt välkommet.</textBlock>
    <textBlock id="i-c180d43cb46df0a4">Jag undrar hur detta arbete fortskrider i regeringen och om det kommer att bli någon landsbygdssäkring. Jag undrar också hur regeringen ser på möjligheten att säkerställa att fler myndigheter än Jordbruksverket börjar landsbygdssäkra sina beslut.</textBlock>
    <textBlock id="i-79c1165b6feaa797">Jag tycker inte riktigt att jag har fått svar på huruvida statens närvaro på landsbygden och i glesbygden kan tänkas finnas med i den parlamentariska utredning som regeringen tänker tillsätta.</textBlock>
    <textBlock id="i-f28ccca3fb8a0f51">Anf. 34 ANDERS AHLGREN (C):</textBlock>
    <textBlock id="i-55ad930738542e03">Herr ålderspresident! Jag tror att det är en bra utgångspunkt att vi som vill värna hela-landet-perspektivet på något sätt gör det tillsammans. Jag tror inte att vi klarar att vända urbaniseringen på något annat sätt än att ha den inriktningen. Därför måste vi hjälpas åt.</textBlock>
    <textBlock id="i-f0ccaf4ef16b870c">Jag kan göra en lista på sådant som har hänt före 2006. Det gäller till exempel Arbetsförmedlingens utbackning av kontoren, när man tar bort länsarbetsnämnden, när Försäkringskassan packar ihop och när tingsrätter läggs ned och polisstationer stängs. Jag kan göra listan hur lång som helst. Alla har haft sina fingrar i syltburken och medverkat till landsbygdens tömning. Det tycker jag är viktigt att säga.</textBlock>
    <textBlock id="i-52e132a3123f5685">Landsbygdsministern räknade upp några län som har tappat statliga jobb. Jag kan berätta att Stockholm, Skåne, Västra Götaland, Norrbotten, Östergötland, Västerbotten, Jönköping, Gävle, Halland, Västmanland, Blekinge, Kalmar och Kronoberg har alla ökat när det gäller antal statliga jobb. Det finns alltså också en uppsida på detta, men det finns en stor koncentration på att nya jobb hamnar i Stockholmsområdet.</textBlock>
    <textBlock id="i-666f0c38c0b28fd3">I tisdags tog Centerpartiet initiativ till en debatt i den här kammaren om statlig närvaro i hela landet. Tyvärr hade landsbygdsministern inte möjlighet att vara med i den debatten, vilket jag tycker var lite synd. Men vi förde ändå en bra dialog om detta. Centerpartiet tycker att under den tid som Statskontoret utreder centraliseringen av statens verksamheter borde vi frysa dessa möjligheter. Därför har Pelle Åsling och jag också lämnat ett brev till statsministern där vi kräver ett stopp.</textBlock>
    <textBlock id="i-93a57354e0272577">Min fråga är: Tycker landsbygdsministern att det är helt orimligt att stoppa alla planer på nedläggning av Skatteverkets och Arbetsförmedlingens kontor till dess att Statskontorets aviserade utredning är färdig?</textBlock>
    <textBlock id="i-6a00e7b36308fc41">Jag skulle vilja avsluta detta utan att det blir något större mankemang med att lämna över en kopia till landsbygdsministern på det brev som vi lämnade till statsministern med kravet på att stoppa verksamheten.</textBlock>
    <textBlock id="i-995f53e6f815fcda">Anf. 35 STEN BERGHEDEN (M):</textBlock>
    <textBlock id="i-0dd0b50621d35115">Herr ålderspresident! Jag konstaterar att jag inte fick något tydligt svar på när utredningen kommer att starta, när den beräknas vara klar och om den kommer att innefatta någon form av vänteläge för myndigheter och verk innan man gör omorganisationer tills utredningen är klar.</textBlock>
    <textBlock id="i-72c53c5ba72417aa">Civilministern har tydligt uttryckt att varje myndighet i dag har koll på sin egen verksamhet, men det är regeringen som har ansvar för helheten. Statsminister Löfven sa i en frågestund i kammaren: Vi har under ett antal år upplevt att landsbygden har utarmats på jobb. Jag ser det själv då jag kommer därifrån, och det gör ont. Uppdraget ligger kvar. Statliga myndigheter måste ta den uppgiften också.</textBlock>
    <textBlock id="i-ee0ca6aaf732c3b0">Det är alltså tydligt från många ministrar att detta finns i regeringsförklaringen. Nu väntar vi bara: När kommer det att bli verkstad av dessa utlovade delar så att vi faktiskt får se att de planerade verksamheter som nu är tänkta att flyttas får lugna ned sig ett tag och vänta in det arbete som regeringen har tänkt göra? Det arbetet välkomnar jag. Jag tycker att det är bra att man går igenom denna del och tittar på hur man kan fördela och utlokalisera en del arbeten för att dels skapa arbete, dels få bort en del av det tryck som kanske finns i storstäder på både bostäder och kontor.</textBlock>
    <textBlock id="i-0b21e00aa6a45ae5">Min fråga till ministern blir återigen: Vad har ministern tänkt att konkret göra vidare?</textBlock>
    <textBlock id="i-bd4f0b0ce9f55a28">Jag tänker också på en annan sak. Om detta hade motsvarat 1 600 arbetstillfällen i Göteborg hade förmodligen en minister varit i Göteborg och diskuterat vad man kunde göra för att lindra effekten av detta. Än så länge har vi inte sett någon minister i Mariestad när det gäller dessa 80 jobb, men ni är välkomna ned.</textBlock>
    <textBlock id="i-3f82cf36bc520ccf">Mina frågor är alltså: När startar utredningen? När är den klar? Och kommer verken och myndigheterna att få vänta på besked innan de kan gå vidare i sitt förändringsarbete?</textBlock>
    <textBlock id="i-bf9437578954a97e">Anf. 36 Statsrådet SVEN-ERIK BUCHT (S):</textBlock>
    <textBlock id="i-f97462fe70869ce0">Herr ålderspresident! Vi ska hjälpas åt, Anders Ahlgren. Det är helt rätt. Och jag tycker inte att detta är ett orimligt krav, men jag kan inte som statsråd säga så mycket mer än det för då är det någon av er som rusar upp och KU-anmäler mig. Det gör jag alltså inte.</textBlock>
    <textBlock id="i-48555911c02908c5">Vi ska också komma ihåg en annan sak. Det finns mycket hemläxor, inte bara här. Det finns hemläxor också inom den regionala obalansen, och jag tror att många får ta på sig att rätta till dem.</textBlock>
    <textBlock id="i-a97cd64356fbcdb5">När ska utredningen starta? Civilministern kommer att vara med här senare i en interpellationsdebatt. Jag tror att Bergheden kan få närmare svar av civilministern. Jag är inte civilminister och inte finansminister, men ibland när det gäller landsbygdsfrågor känns det som att det bara behövs en minister utöver statsministern. Alla politikområden träffar landsbygden, liksom staden.</textBlock>
    <textBlock id="i-9f3af96544c181ce">Det är viktigt att dessa jobb finns i hela landet och att det finns en statlig närvaro. Den trend som Kristina Yngwe berör är just en trend. Det är därför det behövs ett större helhetsperspektiv.</textBlock>
    <textBlock id="i-6121972f556ed1db">Den parlamentariska utredningen om en långsiktig sammanhållen landsbygdspolitik är någonting helt nytt. Det har aldrig, påstår jag, funnits en regering i Sverige, vare sig borgerlig eller socialdemokratisk, som har haft en sammanhållen landsbygdspolitik. Det har funnits regionalpolitik i olika former, och det har funnits delar av landsbygdspolitik, men aldrig en sammanhållen. Det här är någonting nytt.</textBlock>
    <textBlock id="i-0431d92c43e467fc">Vad gör vi mer? Vi har startat detta, och vi bjuder in alla partier till det här jobbet. Det behövs, och som Ahlgren säger måste man hjälpas åt. Vi startade en nationell livsmedelsstrategi som har mycket bäring på svensk landsbygd, inte minst när det gäller primärproduktionen och livsmedelsindustrin, som ofta är landsbygdsnära. Vi kör igång stenhårt med det nationella skogsprogrammet. Observera att det inte ens har gått sex månader! Vi har kallat till ett högnivåmöte med anledning av mjölkkrisen. Vi har inte infört handelsgödselskatter. Vi höjer dieselskattereduktionen till lantbruket och skogsbruket. Det fanns en regering som sänkte den men höjde dieselpriset. Vi höjer den.</textBlock>
    <textBlock id="i-9e3c408efa379204">Vi inför statliga lånegarantier till jordbruket. Vi tillsätter en livsmedelsattaché i Peking. Vi för en diskussion med näringarna om ytterligare länder där vi sätter in det här. Vi har gett ett uppdrag till Jordbruksverket att ta fram hur vi kan exportera bättre och ännu mer av de produkter som är landsbygdsnära. Vi ger en fördubblad metangasreducering till jordbruket. Vi anslår 10 miljoner ytterligare till viltskador. Vi sätter 30 miljoner mer till Visit Sweden så att de kan sälja mer turism som berör landsbygden. Vi sätter också in exportstöd med 75 miljoner till de små och medelstora företagen.</textBlock>
    <textBlock id="i-d42e67c04b02e444">Mina vänner! Det här är oerhört starka signaler till svensk landsbygd. Så här starka signaler har inte svensk landsbygd hört på decennier. Jag välkomnar er i arbetet. Jag välkomnar Ahlgren, och jag välkomnar hela gänget i arbetet, för det finns så mycket att göra för svensk landsbygd.</textBlock>
    <textBlock id="i-97a324adf56f1db5">Den här regeringen tror på svensk landsbygd. Den tänker inte slita isär landet. Den tänker hålla ihop det här landet.</textBlock>
    <textBlock id="i-0c3eecfe3e54cf73">Anf. 37 KRISTINA YNGWE (C):</textBlock>
    <textBlock id="i-36aa88f0fa849a7c">Fru talman! Jag får nog hålla med om att så tydliga signaler som regeringen skickar till landsbygden som den gör nu har nog ingen regering förr skickat. Jag har aldrig hört mina vänner bland företagare ute på landsbygden känna sig så oroliga som de gör som under den här regeringen.</textBlock>
    <textBlock id="i-bc80a3ff51e73d35">Jag måste säga att många otrevligheter har hänt under det senaste halvåret som den rödgröna regeringen kan beskyllas för. När byggföretagaren i Hagfors, till exempel, funderar över om han ska börja tvingas ta svartjobb igen när ROT ska minskas är det regeringens fel. När vårdentreprenören i Boden inte längre vågar investera i sitt företag på grund av oro för om det finns någon framtid för privata alternativ i Sverige är det regeringens fel. När kaféägaren på Österlen funderar över vilken av sina anställda man ska behöva säga upp när arbetsgivaravgiften för unga höjs är det regeringens fel.</textBlock>
    <textBlock id="i-5789e2fb53e363f9">Jag påstår dock inte att den centraliseringsvåg som sköljt över oss det senaste halvåret är regeringens fel. Däremot menar jag att regeringen faktiskt har möjlighet att göra någonting åt den. Om man verkligen vill att hela Sverige ska leva och om man inte ser centraliseringen som en naturlag utan effekten av en förd politik finns också möjligheten att förändra. Och det hoppas jag verkligen att regeringen har viljan att göra.</textBlock>
    <textBlock id="i-70b1f5e1076eb9bc">Jag vill tacka landsbygdsministern för denna viktiga debatt. Jag hoppas verkligen att regeringen hörsammar Anders Ahlgrens vädjan om att omgående stoppa Skatteverkets planerade omorganisation.</textBlock>
    <textBlock id="i-aa16194c6077bf1f">Anf. 38 Statsrådet SVEN-ERIK BUCHT (S):</textBlock>
    <textBlock id="i-f2193c56cdb5b669">Fru talman! Jag hann inte räkna upp alla saker i det förra inlägget.</textBlock>
    <textBlock id="i-efdbf5cc510888b5">Lanthandlarna har haft en bedrövlig utveckling. De har gått från 2 900 till 1 200. Vi fördubblar stödet till lanthandlarna. Det har varit 50–60 miljoner årligen, och nu blir det 110 miljoner årligen, 750 miljoner under programperioden .</textBlock>
    <textBlock id="i-7598ea4a21fe87a5">Bredbandssatsningen blir 4,5 miljarder – 4 500 miljoner – för att svensk landsbygd ska få bredband.</textBlock>
    <textBlock id="i-9dfba21ce6677628">Landsbygdsprogrammet innehåller totalt 36 miljarder under program ­ perioden. Den regionala fonden innehåller 12 miljarder under program ­ perioden och lokalt ledd utveckling 2 miljarder.</textBlock>
    <textBlock id="i-c61bd631356589f5">Den här regeringen tror på svensk landsbygd. Den här regeringen tror på ett Sverige som håller ihop, inte drar isär. Den här regeringen kommer att rätta till de orättvisor som gjordes i skatteutjämningssystemet.</textBlock>
    <textBlock id="i-7022c110f8faca93">Det kommer att hända mycket mer när det gäller satsningar på svensk landsbygd. De satsningar som jag räknade upp i mitt förra inlägg och i detta är vad som har hänt under sex månader. De t andra var vad som hände under åtta år och som innebar en enorm urbanisering och utarmning av svensk landsbygd. Den här regeringen har en helt annan inriktning. Och jag välkomnar er än en gång till arbetet för svensk landsbygd och till den långsiktigt hållbara politiken.</textBlock>
    <textBlock id="i-7527aef3992cc521">Tack för en bra debatt!</textBlock>
  </contentBlock>
  <contentBlock page="0" id="i-7af2ab90e7329f43">
    <textBlock id="i-6412997c8ee722ab">Överläggningen var härmed avslutad.</textBlock>
    <textBlock id="i-55b35a4d32e9ae94">§ 9 Svar på interpellation 2014/15:415 om ändring i offentlighets- och sekretesslagens och polisdatalagens bestämmelser</textBlock>
    <textBlock id="i-c41d56bfc060a204">Anf. 39 Statsrådet ANDERS YGEMAN (S):</textBlock>
    <textBlock id="i-3cf144610cc7f4f3">Fru talman! Finn Bengtsson har frågat justitie- och migrationsmi ­ nis ­ tern om han är beredd att ta initiativ till en översyn av sekretessreglerna för hemliga arkiv. Vidare undrar Finn Bengtsson om justitie- och migra ­ tionsministern avser att vidta några åtgärder för att Sverige ska tillgodose Europaparlamentets resolution från 2009 om att underlätta i medlemssta ­ terna att dokumentera brott mot mänskligheten begångna av totalitära re ­ gimer. Arbetet inom regeringen är så fördelat att det är jag som ska svara på interpellationen.</textBlock>
    <textBlock id="i-fdcdbe8a7447663d">Frågan om en ökad insyn i hemliga arkiv är viktig. Allmänintresset kan vara stort, och forskares tillgång till sekretessbelagda uppgifter kan bidra till att generera viktig kunskap om betydelsefulla händelser i Sveriges historia. Samtidigt kan det finnas behov av att skydda enskilda individers integritet eller att skydda verksamhet som svensk underrättelse- eller säkerhetstjänst bedriver.</textBlock>
    <textBlock id="i-fb6db3da29ef995d">Frågeställningarna har debatterats tidigare. Under hösten 2011 och vintern 2012 förde den dåvarande justitieministern samtal med företrädare för samtliga riksdagspartier. Samtalen fokuserade på insyn i uppgifter hos Säkerhetspolisen angående svenskars misstänkta samröre med den östtyska säkerhets- och underrättelsetjänsten Stasi, Ministerium für Staatssicherheit.</textBlock>
    <textBlock id="i-836627daade22117">En av tre huvudfrågor under samtalen var huruvida lagstiftningen borde ändras för att underlätta forskning rörande svenskars samröre med Stasi. Som ett resultat av samtalen överlämnades till riksdagen i februari 2012 riksdagsskrivelse 2011/12:67 Uppgifter hos Säkerhetspolisen om misstänkt samröre med Stasi . I skrivelsen konstaterades det att det var angeläget att uppgifter hos Säkerhetspolisen i så stor utsträckning som möjligt görs tillgängliga för forskare. Samtidigt hänvisades till att Högsta förvaltningsdomstolen genom en dom visat att det finns möjlighet för forska ­ re att ta del av omfattande material hos Säkerhetspolisen som rörde misstänkt samröre med Stasi. Materialet var sekretessbelagt men lämnades i detta fall ut under förutsättning att forskaren iakttog vissa förbehåll. Mot den bakgrunden gjorde regeringen bedömningen att det inte fanns anledning att ändra offentlighets- och sekretesslagen.</textBlock>
    <textBlock id="i-cbc04df0fbd82fdc">Denna bedömning delades sedermera av konstitutionsutskottet i betänkande 2011/12:KU9 där det konstaterades att bred partipolitisk samsyn hade uppnåtts i frågorna om offentlighet och sekretess för uppgifterna hos Säkerhetspolisen från de så kallade Stasiarkiven. Riksdagen lade därefter skrivelse 2011/12:67 till handlingarna.</textBlock>
    <textBlock id="i-11d059e81e9a54a4">Mot bakgrund av att gällande regelverk kan medge forskare en relativt långtgående insyn i sekretessbelagda uppgifter ser inte heller jag någon anledning att ta initiativ till ändringar i offentlighets- och sekretesslagens bestämmelser.</textBlock>
    <textBlock id="i-a9f70479580f3492">De legala förutsättningarna för forskning, som i enlighet med Europaparlamentets resolution kan bidra till att dokumentera brott mot mänskligheten begångna av totalitära regimer, finns med andra ord redan. Huruvida forskningen kommer till stånd avgörs främst av vilket intresse som finns inom forskarvärlden för att bedriva forskning på området. Jag avser därför inte att vidta några vidare åtgärder i frågan.</textBlock>
    <textBlock id="i-1c44c218c66e9cc1">Anf. 40 FINN BENGTSSON (M):</textBlock>
    <textBlock id="i-99830bb7ee859319">Fru talman! Jag vill tacka statsrådet för svaret. Det här en viktig fråga att belysa, vilket statsrådet nämnde i inledningen av sitt svar. Frågan kokar egentligen ned till hur angeläget det är att forskningen studerar totalitära staters sätt att agera mot demokratier.</textBlock>
    <textBlock id="i-c044d432c20f6bbc">Vi har alla berörts av och sett hur det under nazitidens härjningar infiltrerades runt om i världen. Vi har fått skrämmande vittnesmål om detta. Men det har också givit oss insyn i hur strukturerat totalitära regimer kan arbeta för att försöka kväsa demokratier och överta makten. Det gäller inte minst Östtyskland och det som under kalla kriget kallades för ministeriet för statssäkerhet, eller Stasi, och deras aktiviteter. Tyvärr var deras aktiviteter riktade även mot svenska intressen. Sverige skulle fungera som banbrytare för andra nordiska länder. Att klargöra hur Stasi agerade i Sverige är alltså av stort generellt intresse när det gäller att se om det finns någon allmän struktur för hur totalitära stater agerar. Forskningsintresset är alltså väldigt viktigt.</textBlock>
    <textBlock id="i-30ec0d56f22409df">Den väsentliga frågan är hur forskningen kan stödjas. Statsrådet säger att det redan finns möjligheter för forskningen, till och med långtgående möjligheter. Men statsrådet säger sedan att huruvida forskningen kommer till stånd främst avgörs av vilket intresse som finns inom forskarvärlden.</textBlock>
    <textBlock id="i-c8004afafa2142d6">Det här handlar i mångt och mycket om en forskare som genom Högsta förvaltningsdomstolens prejudicerande dom fick möjlighet att titta in i de så kallade Stasiarkiven. Vi har samtalat med denna forskare om hur hon har upplevt chansen att göra det här. Hon fick väldigt kraftiga förbehåll, och enligt forskarkollegor som har bedömt hennes resultat skötte hon detta till punkt och pricka.</textBlock>
    <textBlock id="i-c5fafaace2fd366d">På grund av att det inte finns någon total öppenhet i frågan, så som Europaparlamentet har varit tydliga med att de vill ha, framkommer dock en del misstankar om att S äkerhetspolisen möjligen har släppt en del uppgifter till en journalist, som alltså inte har samma förbehåll som forskaren har tagit ansvar för. Men man har kunnat analysera detta och har då sett att uppgifterna kanske inte har varit lika detaljerade som de som forskaren har kunnat studera men också belagts med tystnadsplikt om och därför inte kunnat yppa något om. Forskningssidan har alltså inte kunnat försvara sig, medan journalisten har antytt att det skulle kunna vara att röja en källa. Det var också ett av de förbehåll som forskaren fick .</textBlock>
    <textBlock id="i-45c4fc8138cdc026">Efter att både regering och riksdag hanterat frågan blev den aktuella forskaren anmäld av Säpo för att ha röjt uppgifter. Och – hör och häpna – det ledde till en förundersökning som pågick under mycket lång tid.</textBlock>
    <textBlock id="i-a4435678db61a327">Statsrådet säger i sitt svar att han vill att den här forskningen ska befrämjas, i linje med vad Europaparlamentet tydligt har uttryckt. Hur många forskare, tror statsrådet, kommer att ta sig an den viktiga uppgiften att försöka bringa lite klarhet i hur Stasi och andra totalitära regimer möjligtvis härjar på svenskt territorium om forskare beläggs med tystnadsplikt och sedan blir ifrågasatt för sin vetenskaplighet i förhållande till de förbehåll som man har fått?</textBlock>
    <textBlock id="i-1882b0daba562b16">Det finns nog inte någon forskare som, efter bland annat Säkerhetspolisens och Justitiekanslerns hantering, är beredd att återuppta det arbetet. Och då är forskningen död.</textBlock>
    <textBlock id="i-ebec5995833de8f2">Anf. 41 Statsrådet ANDERS YGEMAN (S):</textBlock>
    <textBlock id="i-a8fd4834c84db7f6">Fru talman! Forskning är angelägen. Men det är också angeläget att skydda Säkerhetspolisens källor och skydda den svenska nationens säkerhet. Därför är den här typen av uppgifter belagda med sekretess.</textBlock>
    <textBlock id="i-6fab7c799a599444">Jag kan bara konstatera att den sekretessen är något som vi är överens om brett i Sveriges riksdag. Mitt parti, Finn Bengtssons parti och de flesta andra partier är överens om att vi har hittat en bra avvägning mellan be hovet av att skildra de totalitära regimernas övergrepp och vikten av att skydda den svenska nationens säkerhet. Därför är jag inte beredd att vidta några ytterligare åtgärder för att ändra den ordningen.</textBlock>
    <textBlock id="i-481eb80affd7de69">Anf. 42 FINN BENGTSSON (M):</textBlock>
    <textBlock id="i-92c12ca156652f36">Fru talman! Då vill jag erinra om vad man har sagt i en Europaparla ­ mentsresolution som Sverige har ställt sig bakom. Där sägs bland annat att tillgången till handlingar av personlig betydelse eller för vetenskaplig forskning fortfarande är orimligt begränsad i vissa medlemsstater 20 år efter det att de totalitära kommunistregimerna i Central- och Östeuropa föll. Parlamentet uppmanar samtliga medlemsstater att göra en verklig kraftansträngning för att öppna arkiv, däribland dem som tillhörde de tidi ­ gare säkerhets- och underrättelsetjänsterna. Det är alltså vad vi har ställt oss bakom. I resolutionen betonas det att man ska ta krafttag och göra kraftansträngningar.</textBlock>
    <textBlock id="i-4425a389862cc929">Det har pågått en sådan forskning som landade väldigt väl. Den är bedömd och så att säga peer reviewed av andra forskare som mycket seriös och trovärdig. Men en av regeringen och riksdagen underställd myndighet, Säkerhetspolisen, misstänks i dag för att ha haft motiv för att misskreditera denna forskare – detta för att kanske skrämma bort andra forskare. Den aktuella forskaren har anmälts för ett brott som har lett till en lång och mycket krävande förundersökning.</textBlock>
    <textBlock id="i-73dfd6018bf111f2">Det är på det viset, statsrådet, att detta inte är att verkligen ta ett krafttag för att stimulera forskare att ta fram viktiga uppgifter om hur totalitära makter agerar mot Sveriges intressen.</textBlock>
    <textBlock id="i-7f54993b00161f8e">Naturligtvis är det oerhört viktigt att också bevaka integritetsaspekter ­ na, men det finns ju två sidor av dem. Här finns en integritet som inte be ­ höver skyddas, tvärtom. I och med att det handlar om misstanke om brott mot mänskligheten är inte integritetsskyddet så högt värderat.</textBlock>
    <textBlock id="i-b878079f72c16719">Jag vill återigen betona att den forskning som då bedrevs har gjorts på ett korrekt sätt, men den har ändå blivit misskrediterad. Det finns misstankar om att vår egen säkerhetspolis har varit inblandad i detta.</textBlock>
    <textBlock id="i-44425c3d0b9300a6">Är det en bra balansgång – som statsrådet sa – mellan avvägning av integritetsskydd och öppenhet inför uppgifter om brott mot mänskligheten som kan vara väldigt viktiga att utreda? Jag har hört denna forskare säga att hon aldrig skulle ta på sig en sådan uppgift igen. Hon är en mycket erfaren forskare, bland annat i tyska språket och tyska förehavanden både under och efter det senaste världskriget. Väldigt få skulle nog ta upp det här intresset igen.</textBlock>
    <textBlock id="i-796e53b27093663c">Eftersom jag har suttit i Riksbankens jubileumsfonds beredningsgrupp för de stora projekten där man normalt får in forskningsansökningar av den här typen har jag noterat att det inte har inkommit några sådana ansökning ­ ar. Det ser jag som ett tecken på att man inte ansöker om medel eftersom man vet att uppgiften – även om man skulle få en medelstilldelning – är alldeles för riskabel för en enskild person att utsätta sig för, om det finns sådana subversiva krafter. Jag vet inte om det är sant, men den tveksamma öppenheten skapar misstanke om det.</textBlock>
    <textBlock id="i-0b1d20b8fb4b1a55">Bara det gör att man på Regeringskansliet måste ta sig en rejäl funderare på, oavsett vem som har regeringsmakten, om vi verkligen kommer att kunna få någon klarhet i en så viktig fråga som vad Stasi gjorde i Sverige under efterkrigstiden och de konsekvenser detta har fått, även på strukturell nivå för framtida liknande problem. Det finns tyvärr fortfarande totalitära stater i vår värld.</textBlock>
    <textBlock id="i-4da35f2107d16bb7">Anf. 43 HANS WALLMARK (M):</textBlock>
    <textBlock id="i-fed342c2a5bf47aa">Fru talman! Statsrådet Ygeman! I morse vaknade jag till radionyheterna som meddelade att kanske en av de sista rättsliga processerna mot människor som var involverade i Förintelsen, i utrotning av judar, skulle inledas. Det var mot en 86-årig man som hade arbetat i ett koncentrationsläger. Det är 70 år sedan som detta fruktansvärda inträffade på vår kontinent.</textBlock>
    <textBlock id="i-a8762b5f85ea7f68">Är det då hämnd eller långsinthet som ligger bakom att det fortfarande i våra dagar bedrivs rättsliga processer mot människor mellan 85 och 90 år för att de har varit delaktiga i något så groteskt som Förintelsen? Jag tror inte det. Ytterst handlar nog allt detta om att försöka nå de sista skärvorna av sanning. Jag tror, fru talman, att sanningen också medverkar till försoning.</textBlock>
    <textBlock id="i-3b9e2d55573b9887">Med denna illustration vill jag säga att det är märkligt – inte minst i vårt eget land – att vi kan diskutera och understryka hur viktigt det är att man forskar om Förintelsen och om vad som hände på vår kontinent 1939–1945. Det är oerhört viktigt, för från svensk sida har vi också mycket att lyfta fram om vad som skedde under de åren. Det gäller den passivitet och det medlöperi som fanns i vårt land.</textBlock>
    <textBlock id="i-48469c65ef9771c8">Lika engagerade som vi kan vara över att finna historiska fakta om tiden för andra världskriget, lika stort är ibland ointresset för vad som hän ­ de i Östtyskland när DDR-regimen jagade, förföljde, fängslade och sannolikt avrättade politiska oliktänkande. Då var Sverige ett av de viktigare länderna för den östtyska säkerhetstjänsten Stasi och DDR-regimen. Sverige var ett av deras väsentliga bataljfält.</textBlock>
    <textBlock id="i-0f5c4a8d92065893">Det är av den anledningen som jag tycker att Finn Bengtssons interpellation är central. Det är av den anledningen som jag själv, sedan jag kom in i Sveriges riksdag, har engagerat mig i dessa frågor. Det är inte på grund av hämnd eller långsinthet, utan det är för att jag drivs av tron på att sanningen medverkar till försoning.</textBlock>
    <textBlock id="i-ce6eb5475045bdba">Precis som statsrådet Ygeman redogör för i sitt svar fördes det en politisk diskussion över parti- och blockgränserna. Den dåvarande alliansregeringen lade fram en skrivelse, som jag tycker var ett steg i rätt riktning. I skrivelsen hänvisades det till att Högsta förvaltningsdomstolen genom en dom visat att det fanns möjligheter för forskare att ta del av det omfattande materialet hos Säkerhetspolisen.</textBlock>
    <textBlock id="i-73770d1dbc888e82">Jag tillhörde dem som gladde mig åt möjligheten för nämnda forskare – Birgitta Almgren – att skriva en uppföljare till sin väldigt omtalade bok Inte bara Stasi . Uppföljaren Inte bara spion er kom några år senare. Då inträffade det som Finn Bengtsson tog upp. Hon hade gått igenom arkiven i Sverige men också arkiven i Tyskland. Hon råkade då ut för att det startades en förundersökning eftersom Säpo misstänkte henne för att ha offentliggjort uppgifter.</textBlock>
    <textBlock id="i-bcdab43585d61f43">Sedan kunde hon med trovärdighet visa att den typen av uppgifter som hon möjligtvis skulle kunna anklagas för att publicera hade hon forskat fram på andra ställen. Det fanns ett mycket öppnare arkiv i Berlin.</textBlock>
    <textBlock id="i-a54ccab12644b946">Fru talman! När vi diskuterade den skrivelse som den dåvarande regeringen lade fram handlade det om att finna en balanspunkt mellan allmänintresset och den enskilde. Statsrådet Ygeman hänvisar nu till att det kan handla om skydd av källor och kanaler för Säpo. Det är ett sämre argument, tycker jag. Just det land som vi ska forska om och undersöka är ett land som har upphört att existera. Tack och lov existerar inte längre DDR-diktaturen.</textBlock>
    <textBlock id="i-53db946cb043a140">Anf. 44 Statsrådet ANDERS YGEMAN (S):</textBlock>
    <textBlock id="i-65fc97545676c161">Fru talman! Det är naturligtvis Säpos källor som är emot diktaturen som vi ska skydda, inte Stasis källor. Vi har gett ett löfte att skydda dem som har tagit risker för att skydda demokratin. Det är deras trygghet som vi ska skydda. Det får inte råda några tvivel om det.</textBlock>
    <textBlock id="i-75fabe87b689de7f">Regeringen delar synpunkten att forskare i så stor utsträckning som möjligt ska få ta del av hemligstämplat material för att vetenskapligt kunna analysera vad Stasis verksamhet inneburit för Sverige. Vi socialdemokrater i riksdagen ställde upp bakom den moderatledda regeringens skrivelse. Genom förvaltningsdomstolens dom i maj 2010 har vi fått klarhet i att det går att få ut den typen av uppgifter.</textBlock>
    <textBlock id="i-b37048c8c6c06fc5">Nästa fråga är hur vi i så fall finansierar forskningen i Sverige, men det är en fråga som inte ligger på inrikesministerns bord, utan forskningen i Sverige finansieras i konkurrens när olika forskare presenterar sina forskningsprojekt.</textBlock>
    <textBlock id="i-f33561b50b29d3c3">Sedan tror jag att man ska vara aktsam, Finn Bengtsson, med att slunga ut anklagelser om man inte presenterar några belägg för dem. Det kan bidra till en ryktesspridning som inte gynnar saken över huvud taget.</textBlock>
    <textBlock id="i-ebcc1b72ffb89b06">Den tidigare moderatledda regeringen gjorde sin bedömning och fick ett brett stöd i riksdagen. Jag ser ingen anledning att i dag göra någon annan bedömning än den som den moderatledda regeringen och riksdagen tidigare gjort.</textBlock>
    <textBlock id="i-26a99474bd03911b">Anf. 45 FINN BENGTSSON (M):</textBlock>
    <textBlock id="i-1697ea24681d3f1a">Fru talman! Låt mig kommentera det som statsrådet sa om ryktesspridning. Den ryktesspridningen florerar redan, och det är just det som är problemet. Problemet kommer inte att lösas med den balanspunkt som man från regeringssidan nu anser är vettig. Jag har stor förståelse för att regeringen försvarar den tidigare regeringen, men vi är i ett annat läge när det gäller forskningen. Forskningen kommer inte att vara så fri som statsrådet låter påskina. Vi kan väl i så fall slå vad om hur många forskare som kommer att ge sig in på det fältet. Jag tror inte att vi kommer att se någon, eftersom den utsatta positionen är så pass riskabel med tanke på hur man valt att hantera den så kallade öppenheten mot forskningen.</textBlock>
    <textBlock id="i-d252e9a2f5176a3f">Jag vill i mitt avslutande inlägg ta upp ytterligare en sak med statsrådet, som inte riktigt konkret tas upp i svaret, nämligen hur det ser ut med sekretessen. Jag delar till fullo Hans Wallmarks syn att det ofta är försoningsskapande att få fram sanningen. Det är så man kan försonas, och det är trots allt försoning som är lösningen på problem, hur svåra de än må vara.</textBlock>
    <textBlock id="i-c1e1d1a2c9c5827a">Generellt gäller för den här typen av ärenden en 70-årig sekretess. Var och en inser att om vi har en 70-årig sekretess, med ett rekvisit som säger att det är grundprincipen och att det ska till mycket starka skäl för att lätta på den sekretessen, får vi inte särskilt många som kommer att kunna förhöras och kunna vittna om vad som egentligen förevarit.</textBlock>
    <textBlock id="i-d896d0530e5f172c">Det har diskuterats vid ett seminarium i riksdagen om man eventuellt skulle ha minskat sekretessen till 50 år. Bara det skulle ge många fler möjligheter till vittnesbörd. Den dåvarande ordföranden i justitieutskottet Morgan Johansson, som nu är statsråd och visserligen inte har ansvar för dessa frågor, tyckte sig då vara intresserad av en sådan frågeställning.</textBlock>
    <textBlock id="i-78a79c2289cc5016">Frågan är om det nuvarande statsrådet med ansvar för dessa frågor också är det.</textBlock>
    <textBlock id="i-3b9bff7a9562943c">Anf. 46 HANS WALLMARK (M):</textBlock>
    <textBlock id="i-b9c21a2db8cccbeb">Fru talman! En sak förenar statsrådet Ygeman och undertecknad, och det är att vi båda är glada över vad alliansregeringen åstadkom. Inte minst gäller det skrivelsen på det här området. Det var en bra process som ledde fram till att vi fick skrivelsen och sedan hade en riksdagsdiskussion i frågan. Som en konsekvens av det bedrev Birgitta Almgren faktiskt forskning i ämnet och kom ut med sin andra bok på temat.</textBlock>
    <textBlock id="i-2d73ab58bdad48f4">Det som gav en bitter eftersmak var den rättsliga process som följde. Förundersökningen lades ned, men tyvärr tror jag att processen har haft en klart avkylande effekt på många forskare. Det offentliga Sverige har med ena handen öppnat för möjligheten att komma in i de viktiga arkiven, men genom att en förundersökning inleddes mot en forskare har man med den andra handen på ett tydligt sätt slutit den möjligheten. Man kan fundera på hur skuld och ansvar ska fördelas.</textBlock>
    <textBlock id="i-df227b04b453b48f">Jag delar statsrådet Ygemans synpunkter. Det var bra att vi fick en skrivelse. Det var bra att vi fick igång processen. Jag skulle dock önska mer forskning i detta angelägna ämne. För den dåvarande DDR-diktaturen, alltså dåvarande Östtyskland, var Sverige kolossalt intressant eftersom vi var, som de uppfattade det, landet mitt emellan.</textBlock>
    <textBlock id="i-ec3eec84ee8a4d3e">Vi var landet mitt emellan den dåvarande öst–väst-konflikten. Man lade därför ned betydande resurser på att försöka få tag i svenska lärare, företrädare för fackliga organisationer och andra föreningar och förbund för att på olika sätt kunna påverka dem. Av den anledningen tycker jag att de svenska Stasiarkiven är intressanta.</textBlock>
    <textBlock id="i-bdedda98add7b8a3">Fru talman! Jag hör vad statsrådet Ygeman säger. Det är möjligt att jag till och med landar i samma slutsats som han, nämligen att en viktig fortsatt uppföljning, utöver att det kan vara klokt att se över sekretesslagstiftning ­ en i likhet med vad Finn Bengtsson påpekar, kanske vore en rejäl finansiering av ett forskningsprojekt som specifikt tittade på Stasiarkiven i Sverige. Det har jag motionerat om tidigare, och jag lär få återkomma med det, fru talman.</textBlock>
    <textBlock id="i-f4eacbd943010d92">Anf. 47 Statsrådet ANDERS YGEMAN (S):</textBlock>
    <textBlock id="i-c67cec175d0de867">Fru talman! Sanningen är försoningsskapande. Det kan vi vara överens om. Det finns många exempel på det, från Sydafrika till Rwanda och vidare. Men jag tror inte att ett bra sätt att skapa vare sig sanning eller försoning är att reproducera skvaller i riksdagens talarstol. Jag tycker att man ska vara noga med att kunna belägga det man yttrar i talarstolen.</textBlock>
    <textBlock id="i-8b028dfd95ce1a87">Jag kan konstatera att vi i grunden är överens om att det är viktigt att forskning bedrivs om de svenska Stasiarkiven. Jag kan också konstatera att den tidigare regeringen gjorde ett bra arbete som Socialdemokraterna och många andra partier ställde sig bakom.</textBlock>
    <textBlock id="i-82dc7daafd99ab9c">Hans Wallmark önskar sig mer forskning. Jag tycker att det i grunden är bra, men som med all annan forskning är det upp till forskarsamhället att i konkurrens mellan olika forskningsprojekt välja ut de mest intressan ­ ta. Det kanske inte är ett fält där jag som statsråd ska peka ut det ena eller det andra forskningsprojektet, även om jag kan känna stor sympati för Hans Wallmarks önskan om ytterligare forskning om Stasi.</textBlock>
    <textBlock id="i-66acd552c76c8d3c">Sammanfattningsvis, fru talman, står vi fortfarande bakom det beslut som riksdagen i stor enighet har fattat.</textBlock>
  </contentBlock>
  <contentBlock page="0" id="i-39a9bd5d2762a42b">
    <textBlock id="i-2d65311404092352">Överläggningen var härmed avslutad.</textBlock>
    <textBlock id="i-ae32452a2f25c647">§ 10 Svar på interpellation 2014/15:374 om kontanthantering i hela landet</textBlock>
    <textBlock id="i-f836d70c13d0259b">Anf. 48 Statsrådet PER BOLUND (MP):</textBlock>
    <textBlock id="i-3d64e97f8dc16ff4">Fru talman! Per Åsling har frågat mig om jag är beredd att bjuda in banker och andra aktörer till samtal om hur en välfungerande kontanthantering ska kunna garanteras i hela landet.</textBlock>
    <textBlock id="i-b801ba15faa7b33d">Jag vill inledningsvis försäkra alla om att jag tar landsbygdens villkor på största allvar och att jag anser att det är av största vikt att det går att såväl bo som att driva företag i hela Sverige oavsett om man befinner sig i stad eller på landsbygd. Vidare anser jag att en minskad kontanthantering inte ska få begränsa möjligheterna att välja hur man vill hantera sin ekonomi.</textBlock>
    <textBlock id="i-6cbe579ab45f5950">Alla i samhället bör ha tillgång till grundläggande betaltjänster. I första hand bör marknaden tillhandahålla dessa tjänster och staten övervaka att så sker. Statens ansvar för de grundläggande betaltjänsterna bör endast omfatta de orter och den landsbygd där behoven av grundläggande betaltjänster inte tillgodoses av marknaden. Jag har därför bjudit in såväl kreditinstitut som andra aktörer till ett rundabordssamtal den 27 april 2015 för att diskutera kontanthanteringen i Sverige.</textBlock>
    <textBlock id="i-83a5153183398796">Banker är förvisso en viktig aktör i kontanthanteringen, men vi måste ha i åtanke att de inte är de enda aktörerna på marknaden som kan vara behjälpliga med att möjliggöra en effektiv och säker kontanthantering i hela landet.</textBlock>
    <textBlock id="i-d3b47ad6c4d8c7fd">Kontantanvändningen i Sverige har minskat de senaste åren och minskar alltjämt. Å ena sidan leder det till minskad miljöpåverkan, säkrare arbetsplatser och minskad risk för svarta pengar och penningtvätt. Å andra sidan är det min övertygelse att Sverige inte kommer att bli ett kontantlöst samhälle inom en överskådlig framtid. Det arbete som pågår inom Riksbanken med att byta ut sedlar och mynt är ett tecken på att så inte är fallet.</textBlock>
    <textBlock id="i-dfd31f25c119879c">Det kommer således även fortsättningsvis att finnas behov av kontanthantering i Sverige. Det är därför viktigt att konsumenter, företag och föreningar har tillgång till en effektiv och säker kontanthantering oavsett var i landet de bor eller är verksamma.</textBlock>
    <textBlock id="i-0b08e1c2290dc801">För närvarande pågår ett arbete inom Regeringskansliet med att analysera remissvaren från Kontanthanteringsutredningen, där till exempel Riksbankens roll berörs. Den 1 april 2015 beslutade regeringen om en utredning för att genomföra bland annat betalkontodirektivet och betaltjänstdirektivet i svensk författning. En utredare bör överväga vilka lagstiftningsåtgärder som behöver vidtas för att möjliggöra insättning och uttag av kontanter på betalkonto.</textBlock>
    <textBlock id="i-d8df574de257fbe3">Jag ser med tillförsikt fram mot det betänkande som ska lämnas. Men då det dröjer innan vi kan ha en lagstiftning på plats är det viktigt att vi redan nu ser över om det går att få fram effektiva och säkra lösningar som inte är beroende av lagstiftning. Det är viktigt att vi i det arbetet vänder på alla stenar och är öppna för alla förslag.</textBlock>
    <textBlock id="i-c5a954e4b4089719">Anf. 49 PER ÅSLING (C):</textBlock>
    <textBlock id="i-1381d3810c793a97">Fru talman! Jag vill börja med att tacka Per Bolund för svaret.</textBlock>
    <textBlock id="i-a752d3acae1dd8f1">Kontanterna håller på att försvinna i snabb takt. Det riskerar att klyva landet. Det här är en fråga som vi i Centerpartiet har följt noga, och vi kommer att fortsätta att följa den, då det framför allt är landsbygden som drabbas. Särskilt allvarligt är det när exempelvis småföretagare och personer som bor på orter utan väl fungerande digital infrastruktur drabbas. De riskerar att få åka långt för att hantera vanliga bankärenden eller vanliga betalärenden.</textBlock>
    <textBlock id="i-e19f044113555662">Fram till 2005 hade Riksbanken ansvaret för kontantförsörjningen. Det var ett ansvar som innebar att man skulle garantera att det fungerade över hela landet. Sedan den socialdemokratiska regeringen avreglerade ansvaret har flera aktörer, både offentliga och privata, tagit på sig ett ansvar för kontanthanteringskedjan. Bankerna ansvarar i stort för det, men tyvärr tar inte alla banker ansvaret på allvar. Det är med denna utgångspunkt som jag ställt frågan vilka initiativ statsrådet är beredd att ta.</textBlock>
    <textBlock id="i-1325c7127095bb9d">Sedan jag ställde interpellationen har statsrådet deklarerat att han kommer att kalla in banker och finansinstitut till en sittning, vilket jag tycker är oerhört positivt; jag vill tacka för det. Dessutom har riksdagens finansutskott efter det att jag lämnade in interpellationen haft en offentlig hearing som jag tycker var bra. Jag tror att vi kan vara överens om att alla i samhället bör ha tillgång till grundläggande betaltjänster och att en minskad kontanthantering inte ska få begränsa möjligheten att välja hur man vill hantera sin ekonomi.</textBlock>
    <textBlock id="i-48462fbb95fa6edf">Av det riksdagsbundna målet för kontanthantering framgår med all önskvärd tydlighet att det statliga åtagandet omfattar de orter och bygder där behoven inte tillgodoses på annat sätt än av marknaden. Här är det ett åtagande som är mycket tydligt och som måste innebära att alla har möjlighet att hantera sin ekonomi på valfritt sätt över hela landet, med andra ord oavsett var man bor. Det måste gälla privatpersoner, företag, förening ­ ar och därmed också civilsamhället, som ska ha goda möjligheter att göra uttag och insättningar av kontanter hos kreditinstitut, hos betaltjänstleverantörer eller på annat sätt. Det är statens ansvar att dessa tjänster fungerar på alla områden i alla bygder där marknaden inte tillgodoser det.</textBlock>
    <textBlock id="i-7040594225b68409">Det är klart att det är viktigt att följa upp vad som har gjorts från samhällets sida. Post- och telestyrelsen har här ett speciellt ansvar. Post- och telestyrelsen samarbetar också med länsstyrelserna, och i den årliga uppföljningsrapporten konstaterar länsstyrelserna samstämmigt att detta inte fungerar på ett tillfredsställande sätt. Det motsvarar inte de krav som man kan ställa på samhällets betalfunktioner.</textBlock>
    <textBlock id="i-2bf370e386d856a6">Jag vill därför att statsrådet utvecklar vilka initiativ han är beredd att ta utöver det som har presenterats i svaret.</textBlock>
    <textBlock id="i-5a21cbfe958322e0">Anf. 50 ULLA ANDERSSON (V):</textBlock>
    <textBlock id="i-031887c239b8e171">Fru talman! När det blir en debatt om kontanthanteringen i samhället kan man inte låta bli att delta. Jag får tacka Per Åsling för interpellationen och Per Bolund för svaret.</textBlock>
    <textBlock id="i-67f3004ae5f864c3">Under flera år har jag och Vänsterpartiet drivit den här frågan. Vi har bland annat stått här i kammaren och debatterat frågan med den förra regeringen. Nu har en ny regering tillträtt, och nya möjligheter öppnar sig därför.</textBlock>
  </contentBlock>
  <contentBlock page="0" id="i-320585d5f0b0a81d">
    <textBlock id="i-f1f17d700f7c12a7">Tillgången till kontanter i samhället anser jag ytterst vara en demokratifråga. Ska vi leva i ett samhälle där de fyra storbankerna själva bestämmer sig för att avskaffa kontanterna, eller ska vi leva i ett samhälle där vi gemensamt tar ans var för och finner lösningar på människors rätt till kontanter? För mig är svaret enkelt. Vi måste ta ett politiskt ansvar för att se till att vi har en fungerande kontanthantering i hela samhället. Ingen av oss tror väl att vi under överskådlig framtid kommer att fatta ett politiskt beslut om att avskaffa kontanterna.</textBlock>
    <textBlock id="i-1cd23ee18ac6f615">I dag har många människor problem när det inte finns tillgång till kontanter. På fem år har antalet bankkontor som hanterar kontanter minskat med 500. Det får konsekvenser, inte minst för alla pensionärer, för personer med olika former av funktionsnedsättningar, för föreningar och för företag. Nyligen publicerades en artikel om en företagare i mitt hemlän Gävleborg som fick åka 20 mil varje dag för att bli av med sin dagskassa. Så kan man inte ha det. Men det är också så att mellan 500 000 och 1 miljon människor inte ens får tillgång till ett kort. För väldigt många människor finns det alltså inte ens något alternativ.</textBlock>
    <textBlock id="i-41a0a3830a1dca62">Statsrådet Per Bolund brukar hänvisa till att man kan byta bank. Så enkelt är det inte heller, eftersom vi inte har någon fungerande bankkonkurrens. På vissa orter ska vi vara glada om det över huvud taget finns ett bankkontor.</textBlock>
    <textBlock id="i-848729b435677bac">Statsrådet säger i sitt svar till Per Åsling att banker inte är de enda som skulle kunna upprätthålla någon form av fungerande kontantservice. Jag menar att bankerna har ett större ansvar än andra aktörer på marknaden för att tillhandahålla kontanter och att vi politiskt har ett ansvar att se till att de faktiskt gör det. I Norge har man till och med en lagstiftning som ålägger bankerna att upprätthålla viss kontanthantering. Det tycker jag och Vänsterpartiet vore en rimlig väg att gå även här.</textBlock>
    <textBlock id="i-0bf14f94076a11ce">Min fråga till statsrådet går i linje med Per Åslings. Vad anser statsrådet är möjligt att göra, om man nu inte anser att bankerna ska ta det ansvar de rimligen borde ta? Vilka är de andra aktörer statsrådet tänker sig? Jag kan tänka mig att det kan vara handeln. Det har kommit signaler om det från statsrådet. Men den information jag har säger att handeln inte är så intresserad, varken arbetsgivarsidan eller arbetstagarsidan, på grund av säkerhetsaspekter. Man anser att det rimliga är att bankerna tar det ansvar de borde ta.</textBlock>
    <textBlock id="i-9022b896d1beeae0">Jag hoppas att statsrådet kommer att utveckla sitt svar under debatten, för det är en oerhört viktig och central fråga. Nu har avvecklingen pågått i rekordfart under ett antal år. Man må ste agera snabbt om vi ska kunna få till stånd en lösning på problemen.</textBlock>
    <textBlock id="i-d01dae8a3a803fc8">Anf. 51 BÖRJE VESTLUND (S):</textBlock>
    <textBlock id="i-6431ed644a7f8652">Fru talman! Jag tror att den första motion jag skrev i riksdagen handlade om att alla skulle ha rätt till någon form av eget bankkonto för att hantera sina in- och utbetalningar på sitt eget sätt. Sedan har den här frågan följt mig . Oavsett vilken regering som suttit har jag med jämna mellanrum tagit upp detta i olika sammanhang och på olika sätt, oftast i form av interpellationer, men ibland bara i form av frågor, för att få utrett vad som ska gälla. Hittills har svaren varit i stil med: Nej, vi ska inte göra någonting alls. Nej, vi ska göra ännu mindre än vad vi redan tidigare planerat för. Nej, vi gör ingenting.</textBlock>
    <textBlock id="i-b8f5e1889873d76e">Tyvärr har detta varit den doktrin som fått råda under många år. Det handlar inte om vilken regering som har suttit vid makten. Alla regeringar har varit likadana. Alla har sagt samma sak. Sedan hände detta med Panaxiakonkursen, och då blev det fart på det. Då insåg man att någonting var fel i betalsystemet. Någonstans fungerade det inte med att man hade privatiserat kontanterna i samhället. Det var någonting som inte stämde i det sammanhanget. Då tillsatte regeringen utredningen om kontanthanteringslagstiftningen. Den har också berört några andra aspekter.</textBlock>
    <textBlock id="i-2bdb5f744764f8a6">Det g er en sur eftersmak i munnen när Per Åsling tar upp detta. Förlåt mig, Per Åsling: Vi hade Svensk Kassaservice, som åtminstone hjälpligt såg till att det fanns kontanter över hela landet. Såvitt jag vet, som var ansvarig för frågan i trafikutskottet från den socialdemokratiska gruppen, försökte den socialdemokratiska regeringen att lägga ned Svensk Kassaservice helt och hållet. Men det lyckades den inte med, bland annat på grund av oss socialdemokrater i utskottet.</textBlock>
    <textBlock id="i-dbd3975acc132ace">Men nästa regering, regeringen Reinfeldt 1, lade ned den. Såvitt jag vet hette den dåvarande kommunikationsministern vid det tillfället Åsa Torstensson. Det låg inom hennes område. Det är möjligt att det var Anders Borg som lade fram propositionen. Men Centerpartiet var ändå i allra högsta grad inblandat i att man fick bort Svensk Kassaservice och därmed en garanterad möjlighet att komma åt kontanter för de allra flesta svenskar.</textBlock>
    <textBlock id="i-d28a88cd44f3ae20">Nu ska jag inte skälla mer. Det har skett väldigt mycket positivt under hösten och under våren när det handlat om just kontanthanteringen. Det har kommit en debatt där alla parter har sagt samma sak. Vid den utfrågning som vi hade i riksdagen fanns det inte någon som påstod att kontanter var någonting som skulle försvinna i samhället. Så har det varit tidigare.</textBlock>
    <textBlock id="i-07d7feedabad287e">Flera gånger har det varit så att man har sagt: Kontanter kommer ändå att försvinna. Det behöver vi inte. Nu erkänner man att det behövs kontanter. Sedan var i och för sig inte någon beredd att ta ett större ansvar. Det kan också konstateras. Men det finns ett visst uppvaknande i debatten, och därför behöver man göra något.</textBlock>
    <textBlock id="i-2131a17d938c114d">Jag tycker också att vi ska ha en lagstiftning. Det allra bästa vore om man kunde komma fram på något sätt. Problemet med lagstiftning är att det alltid måste utredas på det ena eller andra sättet, endera genom en utredare eller genom att man tar fram en departementspromemoria. Båda två tar sin tid.</textBlock>
    <textBlock id="i-c7557b821930b002">Anf. 52 Statsrådet PER BOLUND (MP):</textBlock>
    <textBlock id="i-e34f1dbe9708edbd">Fru talman! Jag vill tacka interpellanten och övriga debattörer för det engagemang som visas i frågan. Det är väldigt glädjande. Det är en fråga som är viktig för många människor i vårt samhälle.</textBlock>
    <textBlock id="i-23fc6569dc6686b3">Från regeringens sida är det ingen tvekan. Vi har ett tydligt mål att alla i samhället ska ha tillgång till grundläggande betaltjänster till rimliga priser. Målsättningen är självklart också att människor ska kunna välja själv på vilket sätt de vill sköta sin ekonomi.</textBlock>
    <textBlock id="i-acdcab7b0a8ebc7e">Alltfler väljer att göra det genom digitala tjänster. Det är en utveckling som i grunden är positiv eftersom det öppnar möjligheter för många människor som inte har funnits tidigare. Om man vill sköta det med hjälp av kontanter ska man också ha den möjligheten.</textBlock>
  </contentBlock>
  <contentBlock page="0" id="i-512e36bfa702d270">
    <textBlock id="i-38349070a195c581">Vi redovisade en hel del åtgärder som regeringen avser att komma med. Vi har en kontanthanteringsutredning som nyligen har inkommit med sina förslag. Ett av de förslagen är att Riksbanken ska få ett huvudansvar för kontanthanteringen i Sverige. Just nu håller vi på med arbetet att sammanställa remissvaren och analysera dem. Sedan ska vi försöka komma fram med hur regeringen ska agera i den frågan.</textBlock>
    <textBlock id="i-6c719f394acfd9c8">Som jag också konstaterar på går en utredning som handlar om en lagstiftning om vilka rättigheter man har som konsument att kunna använda kontanter för att kunna sätta in och ta ut på ett sådant konto som Börje Vestlund lyfter fram i debatten. Ulla Andersson väcker frågan om att utreda möjligheten att ha en lagstiftning om kontanthantering. Det är precis det som pågår och som vi har satt igång på Regeringskansliet. Vi tittar på vilka ålägganden man ska ha på fi nansiella institut för att tillgodose den grundläggande rättigheten att kunna använda betalkonton och därmed också kunna både sätta in och ta ut kontanter. Det var kanske lite grann ett förslag som slog in öppna dörrar.</textBlock>
    <textBlock id="i-fd93cf3a9e77c52f">Börje Vestlund var inne på att ett problem med lagstiftningsvägen är att det ibland kan tendera att bli fyrkantigt. Om man tycker att reglerna är för begränsande brukar många aktörer försöka hitta vägar att kringgå lagstiftningen och hitta utvägar för att minska sina kostnader. Kan man lösa problemen med hjälp av dialog och samtal och olika typer av stimulanser kan det oftast vara en snabbare väg framåt och leda till väldigt bra och effektiva reformer.</textBlock>
    <textBlock id="i-4875cb1a2b460995">Som Per Åsling lyfter fram har regeringen gett i uppdrag till både Post- och telestyrelsen och länsstyrelserna att ha ett ansvar för att se: I vilka delar av landet duger inte de betaltjänster och möjligheter som marknaden själv erbjuder? Det finns också möjligheter att söka medel som är avsatta från Post- och telestyrelsen för att se till att de grundläggande betaltjänsterna kan upprätthållas i hela landet.</textBlock>
    <textBlock id="i-f08e54809d926671">Självklart följer regeringen utvecklingen väldigt noga. Är det så att man fortsätter att visa på att det är problem och att man inte får en tillräckligt hög kvalitet är vi självklart beredda att komma med kompletterande åtgärder. Däremot tror jag inte att man ska försöka att hitta på åtgärder i desperation utan att ha gediget underlag. Det är ett ganska dåligt sätt att fatta beslut på.</textBlock>
    <textBlock id="i-4fb2b3f23f72b9af">Vi behöver självklart ha en bra kunskapsbas att fatta våra beslut på. Den gängse metoden för att få en bra kunskapsbas är ofta att lyssna på myndigheternas uppgifter. Där håller länsstyrelse rna just nu på att rapportera hur det ser ut i hela landet. Man kan också tillsätta en utredning, och det har regeringen redan gjort i det här fallet.</textBlock>
    <textBlock id="i-19df6d148a4bf9f6">Ulla Andersson frågar mig vad det finns för andra möjligheter förutom bankerna att tillgodose kontanthantering. Det har funnits ett projekt med att ha det som kallas för betaltjänstombud där länsstyrelserna genomför regionala insatser genom att etablera den tjänsten. För närvarande fungerar inte den tjänsten eftersom det institut som erbjöd den har fått sitt tillstånd återkallat. Men det pågår arbete. Förhoppningsvis kan problematiken lösas gan ska snabbt, och då hoppas vi att den verksamheten ska kunna komma igång igen framöver.</textBlock>
    <textBlock id="i-a5f84f6e4dfd16f9">Anf. 53 PER ÅSLING (C):</textBlock>
    <textBlock id="i-eb220d6a0ee95d0a">Fru talman! Jag vill börja med att kommentera två av de delar som framkommer i svaret. Den första är att bankerna är en viktig aktör för kontanthantering men inte den enda. Det finns andra aktörer, svarar statsrådet. Det är riktigt att det finns flera aktörer på marknaden. Men om vi tar perspektivet att se vem som har det övergripande ansvaret och som är övergripande aktör är otvetydigt bankerna den enda aktören med den utgångspunkten på marknaden för kontanthantering.</textBlock>
    <textBlock id="i-c63b88a6113d98d4">Det gäller sedan Riksbanken förlorade ansvaret för kontantförsörjning ­ en till medborgare och företag 2005. Det är klart att det har skapat en monopolliknande situation. Den är inte bra eftersom den skapar möjlighet för bankerna att organisera verksamheten och prissätta tjänsterna på ett sätt som riskerar att bli väldigt kostsamt för den enskilde och hushållet oavsett om vi talar om kreditkort eller betalkort, vad vi nu väljer att benämna det med. Det innebär också att vi inte får ett heltäckande system.</textBlock>
    <textBlock id="i-7dc7e1890d852255">Den andra saken jag vill kommentera är att det pågår ett arbete inom Regeringskansliet, som mycket riktigt påtalas i svaret. Om man tittar på uppdraget till den utredning som nyligen är presenterad och den som nu tillsätts är det inte svar på hela kontanthanteringens delar i hela dess kedja. Kontanthanteringsutredningen hade endast ansvaret för själva kontanthanteringskedjan, det vill säga vem som ska ansvara för hantering, lagring och transport av kontanter.</textBlock>
    <textBlock id="i-3ff834a7670c8fdf">När det gäller den utredning som nu tillsätts avseende betalkontodirektivet är det angeläget, och jag välkomnar att regeringen har tagit det initia ­ tivet. Den ska överväga vilka lagstiftningsåtgärder som möjliggör insättning och uttag av kontanter och inte frågan om kontanternas tillgänglighet. Har jag fel i den utgångspunkten får statsrådet gärna korrigera mig.</textBlock>
    <textBlock id="i-3b2269efe662e0d4">Jag vill återigen komma tillbaka till den fråga som jag ställde i mitt förra inlägg: Vilka ytterligare åtgärder ser statsrådet är viktiga att vidta för att öka tillgängligheten för kontanter? Jag skulle gärna vilja att statsrådet med utgångspunkt från här och nu beskriver vilka konkreta åtgärder som kan vara angelägna att vidta.</textBlock>
    <textBlock id="i-1d78f6f1b70ecf46">Jag ställer frågan utifrån att jag tror att det är viktigt att vi har perspektivet hela landet. Det är så lätt att skapa system som utgår från Stockholm, Bryssel eller Frankfurt och som därmed missgynnar den svenska landsorten, den svenska landsbygden och alla byar och bygder som i dag lider av brist på kontanter.</textBlock>
    <textBlock id="i-69c6eff102225727">Anf. 54 ULLA ANDERSSON (V):</textBlock>
    <textBlock id="i-6e5b357e7a3b75c4">Fru talman! Det är egentligen rätt märkligt att vi lever i ett samhälle där människor inte har rätt att bestämma över sin egen ekonomi längre, eftersom bankerna bestämmer om du får ta ut dina egna pengar i kontanter eller inte. Visst är det en stor demokratifråga, den avveckling av kontanter som bankerna har initierat i vårt samhälle.</textBlock>
    <textBlock id="i-9baa1dfc61e4d966">Bara för några månader sedan skrev jag en fråga till statsrådet kring kontanthanteringen och fick då till svar att det inte alls var aktuellt att ålägga bankerna ett ansvar för kontanthanteringen. Snarare tvärtom ansåg statsrådet att det var ett alldeles för stort ingrepp i bankernas verksamhet.</textBlock>
  </contentBlock>
  <contentBlock page="0" id="i-b8cce014c4566f33">
    <textBlock id="i-83fbbe2ba9e54633">Det tycker man inte i Norge, utan där tycker man att det är givet att ha en lagstiftning på plats som anger bankernas ansvar för kontanthantering ­ en. De har också lyckats ringa in vilken finansverksamhet det ska gälla. Det tycker jag är en rimlig ordning. Jag har väldigt svårt att se hur man annars ska lösa det för hela landet. Även om det finns projektmedel och Post- och telestyrelse n är inte det den långsiktiga lösningen, och det är definitivt inte lösningen här och nu, med tanke på hur det ser ut.</textBlock>
    <textBlock id="i-d6b089f7356a0a21">Länsstyrelsen i Dalarna gör ett årligt arbete med att kartlägga. Det är jättebra. Men inte heller det är lösningen, utan det är enbart en kartläggning som underlättar en offentlig debatt i frågan.</textBlock>
    <textBlock id="i-21f34ff73b2bf091">Jag har många exempel från mitt eget län, från företagare och föreningar som har stora problem med att hantera situationen, som den är i dag. Det har pågått under lång tid, och jag vet att regeringen är ny. Men jag vill ändå fråga – för att få ett klart svar: Är statsrådet beredd att lagstifta, att ålägga bankerna ansvar för kontanter?</textBlock>
    <textBlock id="i-58a86caee6e9917b">Anf. 55 BÖRJE VESTLUND (S):</textBlock>
    <textBlock id="i-ddd9e217ed469c20">Fru talman! Jag vill börja med att slå ifrån på en väsentlig punkt: Lura aldrig in dig, Per Åsling, i den lilla återvändsgränd att detta är en fråga som berör bara svensk landsbygd och glesbygd! Då tror man väldigt fel. Då har Per Åsling aldrig träffat små butiksägare vid till exempel Tensta torg, som inte blir av med sina kontanter. Då har man aldrig träffat dem som driver småbutiker, även mitt i Stockholms city. Då har man inte träffat dem som har gjort en insamling på ett möte på sin förening i en Stockholmsförort, där det inte heller är möjligt att bli av med kontanterna.</textBlock>
    <textBlock id="i-3559fe11abf5703b">Nu tar jag exempel från Stockholm eftersom jag bor i Stockholm, men jag skulle säkert kunna säga detta om en annan större ort. Detta är ett problem som finns över hela landet. Tro inte att detta är ett landsbygdsproblem!</textBlock>
    <textBlock id="i-890c25d11999ae7c">Men det finns en stor skillnad. Det finns gott om bankomater i de större städerna. Det är faktiskt sant.</textBlock>
    <textBlock id="i-69d2979799e74b47">Det andra som jag skulle vilja säga och som jag tycker är viktigt är: Menar man att det handlar om något annat än insättningar och uttag? Vad ska man kunna garantera via lagstiftning förutom insättningar och uttag? Det är väldigt svårt för mig att förstå. Vad är det då man skulle vilja se?</textBlock>
    <textBlock id="i-38a7064c6393c359">Slutligen: Enligt både Nordea och Swedbank finns det ingen centralort i Sverige där det inte finns möjlighet att ta ut och sätta in kontanter. Där ­ emot kanske det finns på bara ett ställe.</textBlock>
    <textBlock id="i-d6b300502a86f3f1">Anf. 56 Statsrådet PER BOLUND (MP):</textBlock>
    <textBlock id="i-96c97955b7ca809d">Fru talman! Tack återigen för angelägna debattinlägg! Jag tycker att det är viktigt att frågan debatteras, och därför är jag glad att den här interpellationsdebatten pågår. Jag är också glad att utskottet tidigare har kallat till en hearing kring hur man kan se till att hantera den utveckling som nu pågår. Det är allt färre människor som väljer att använda kontanter, och det får påverkan på hela vår ekonomi.</textBlock>
    <textBlock id="i-fb77430ee747632e">Jag är samtidigt en teknikvän på det sättet att jag tycker att det är bra när det utvecklas nya möjligheter för oss människor att hitta olika vägar för att betala och hantera vår ekonomi. Jag själv använder nu för tiden mycket sällan kontanter, eftersom det helt enkelt passar min livssituation bäst. Däremot måste man ha respekt för att andra människor väljer att ha andra sätt att betala på och inte känner sig bekväma med att till exempel använda internet för betalningar eller att använda kort.</textBlock>
    <textBlock id="i-f55f171d78aa4cc9">Jag vill berätta en liten anekdot. Jag var uppe i Jämtland, Per Åslings hemtrakter, i förra veckan. Då ville jag köpa en vara direkt av en tillverkare. Jag hade inga kontanter, som jag brukar. Men dessutom fungerade inte kortet. Då hamnar man i problem. Som Per Åsling själv lyfter upp i debatten är det ganska stora avstånd för att åka iväg och hämta kontanter i någon automat eller liknande. Men då uppstod en möjlighet genom att företagaren hade swishtjänst. Jag kunde då swisha över pengar via mobilen. Vi lyckades alltså hitta ett annat sätt att sköta betalningen, så jag kunde glad åka tillbaka med min vara, och alla var glada och nöjda.</textBlock>
    <textBlock id="i-7733efde48061c7a">Det visar på att tekniken hela tiden utvecklas. Det utvecklas nya möjligheter. Jag hoppas att vi kan vara överens om att det i grunden är något positivt. Sedan måste man, som det sker i alla teknikskiften när ny teknik kommer in, hantera övergångsfasen. Regeringen är helt inriktad på att vi måste se till att människor känner sig trygga i sin vardag och har möjlighet att hantera kontanter på ett bra sätt.</textBlock>
    <textBlock id="i-5978a8f224d63ee2">Vi vet också att tekniska problem uppstår i många delar av landet där det inte finns en tillräckligt bra teknisk infrastruktur för att kunna använda sig av elektroniska tjänster. På de platserna har man inte valfriheten att kunna använda den nya tekniken. Här har regeringen självklart också ett stort ansvar, tillsammans med riksdagen, för att se till att tekniken fungerar i hela landet och att det finns en digital infrastruktur så att man kan använ ­ da den tjänst som passar en själv. På det sättet tror jag att många kommer att uppleva att det i framtiden blir lättare att bo på landsbygden och hantera sin ekonomi, just genom att använda modern teknik och moderna tjänster.</textBlock>
    <textBlock id="i-6e4b255bc7f951b1">Återigen: För de människor som finns i vårt samhälle i dag och inte känner sig trygga med att använda elektroniska tjänster ska det finnas möjligheter att hantera sin ekonomi i hela landet. Därför finns det också ett uppdrag till bland annat länsstyrelserna och Post- och telestyrelsen att se till att man fyller igen de glapp som finns när marknaden inte löser problemen.</textBlock>
    <textBlock id="i-d895e1192ba00fd9">Ulla Andersson frågar om jag är beredd att lagstifta här och nu om att ålägga bankerna att hantera kontanter. Så går det inte till, utan ska man lagstifta måste man ha en ganska lång utredningsprocess, ta fram underlag, ha en bred remissrunda och gå till Lagrådet. Det är en ganska lång process.</textBlock>
    <textBlock id="i-c2a93d39e9dd94f7">Nu har vi en process på gång. Vi har en utredning som handlar om hur vi ska implementera det direktiv som alla EU-länder gemensamt har kommit överens om, som handlar om hur alla människor kan få tillgång till grundläggande betaltjänster, få ett betalkonto som man ska ha tillgång till.</textBlock>
    <textBlock id="i-6d2dd1958db46350">Att i det läget lägga på ytterligare en utredning med ett näraliggande syfte tror jag inte skulle skapa någon klarhet och öppna möjligheter utan snarare skapa förvirring, så jag tror att det vore ett ganska dumt steg att ta.</textBlock>
    <textBlock id="i-49ae64203daeaa68">Däremot måste vi nu avvakta vad denna utredning kommer fram till och ta hänsyn till de förslag som kommer in och därefter gå tillbaka till riksdagen för att implementera dessa förslag i svensk lagstiftning.</textBlock>
    <textBlock id="i-4f7f3fc2fef56334">J ag hoppas att Ulla Andersson inte tycker att vi ska ha två parallella lagstiftningsprocesser som handlar om liknande frågor.</textBlock>
    <textBlock id="i-2bae9f90c644484f">Anf. 57 PER ÅSLING (C):</textBlock>
    <textBlock id="i-a768c8fa56946e8d">Fru talman! Låt mig börja med att återigen tacka för de svar som jag har fått från statsrådet. Jag delar statsrådets uppfattning att det är en viktig fråga som vi har diskuterat i dag, och jag tycker att det är bra att både Ulla Andersson och Börje Vestlund har varit med i debatten.</textBlock>
    <textBlock id="i-229b0f54d47cca2a">Statsrådet nämner att människor själva måste få välja. Då utgår jag från att det gäller vilka betalningssystem som människor vill använda. Det är klart att det är riktigt.</textBlock>
    <textBlock id="i-0d9a02ea39265871">Men det är också viktigt att människor själva får välja var i landet de vill bo och verka. Då är det angeläget att kunna konstatera att man behöver vidta åtgärder för att få en bättre fungerande kontanthantering på landsbygden. Landsbygden blöder i detta perspektiv. Det arbete som nu görs på det politiska området är viktigt och angeläget.</textBlock>
    <textBlock id="i-7e881e271a4a1a13">Avslutningsvis skulle jag vilja skicka med till statsrådet Per Bolund att de utredningar och det arbete som nu görs, med bäring på behovet av att landa utredningar som har funnits tidigare, måste gå skyndsamt.</textBlock>
    <textBlock id="i-20d320b56d9a46f8">En sista uppmaning: Rappa på!</textBlock>
    <textBlock id="i-18c4a62c853a46e4">Anf. 58 Statsrådet PER BOLUND (MP):</textBlock>
    <textBlock id="i-72bfd14f3b7c0227">Fru talman! Jag vill återigen passa på att tacka Per Åsling för en bra interpellation i ett angeläget ämne. Jag är glad för att den här debatten kunde hållas. Jag tror att vi kommer att behöva återkomma till denna fråga kontinuerligt. Vi ser nämligen att detta är en utveckling som fortsätter.</textBlock>
    <textBlock id="i-d7e2b9ddecb51ec0">Samtidigt är det viktigt att tänka på att när man vidtar åtgärder, speciellt när det är åtgärder som kan ha en ganska stor effekt, till exempel en lagstiftningsåtgärd, kan det påverka marknaden och ekonomin i ganska stor utsträckning. Jag kan se en risk i att om man vidtar mycket aggressiva åtgärder skulle det kunna få vissa effekter. Till exempel om man ålägger alla banker att hantera kontanter vid alla tillfällen överallt är risken att man i stället för att få banker som är kontantlösa inte får några bankkontor över huvud taget, det vill säga att bankerna inte ser någon lönsamhet i verksamheten och att det kan bli en försämrad tjänst för människor i hela landet. Det är såklart en utveckling som ingen av oss vill se.</textBlock>
    <textBlock id="i-1403474e07d6f26c">Det gäller alltså att här vidta åtgärder som är effektiva men som samtidigt inte får klart negativa konsekvenser, där betalmöjligheterna försämras. Det är det som är regeringens ambition.</textBlock>
    <textBlock id="i-2e24b56abc7d9409">Vi har varit aktiva i denna fråga. Vi tycker att det är viktigt att det finns betalinfrastruktur i hela landet, så att människor ska kunna både leva och verka och också kunna driva företag i hela landet och kunna både få kontanter som betalning och göra sig av med kontanter, det vill säga sätta in dem på sina konton. Det är den ambition som regeringen har, och det agerar vi efter. Det gör vi, kan jag försäkra Per Åsling, med den allra största fart. Vi ser ingen anledning att dra benen efter oss, utan vi vill gärna få fram resultat i denna fråga. Vi märker nämligen att det är väldigt många människor som är engagerade och oroade över den utveckling som vi ser. Där har regeringen självklart ett ansvar att lyssna till dessa röster och återkomma med förslag. Det är precis det som regeringen är i färd med att göra.</textBlock>
  </contentBlock>
  <contentBlock page="0" id="i-0e5e3cdcf0a7f902">
    <textBlock id="i-3a45b5c03e1d0107">Överläggningen var härmed avslutad.</textBlock>
    <textBlock id="i-1cb8b31a184e09c6">Ajournering</textBlock>
  </contentBlock>
  <contentBlock page="0" id="i-6a362eea1906cdb8">
    <textBlock id="i-e7757e67e7fa4533">Kammaren beslutade kl. 16.03 på förslag av tredje vice talmannen att ajournera förhandlingarna till kl. 18.00.</textBlock>
    <textBlock id="i-4ed1719c962590a5">Återupptagna förhandlingar</textBlock>
  </contentBlock>
  <contentBlock page="0" id="i-0d519118092a449e">
    <textBlock id="i-4442da8c76cadf0f">Förhandlingarna återupptogs kl. 18.00.</textBlock>
    <textBlock id="i-e16db1cb22c521fe">§ 11 Svar på interpellation 2014/15:491 om avsteg från riktvärden för buller i vissa orter</textBlock>
    <textBlock id="i-f07b036a551bd2ae">Anf. 59 Statsrådet MEHMET KAPLAN (MP):</textBlock>
    <textBlock id="i-74616c25c3a249e4">Fru ålderspresident! Ola Johansson har frågat mig om det är min och regeringens uppfattning att det ska finnas olika bullerkrav för bostadsbyggande beroende på invånarantalet i de orter som berörs av järnvägsbuller.</textBlock>
    <textBlock id="i-4e956ca39cd8f345">Låt mig börja med att säga att jag delar Ola Johanssons uppfattning att det är rimligt att samma riktvärden för buller som gäller i våra större städer ska gälla i mindre städer och tätorter. Det är inte bara i storstäderna det råder bostadsbrist utan även i många mindre orter runt om i landet. Därför är det viktigt att på olika sätt skapa förutsättningar för att det ska gå att bygga bostäder i bullerutsatta lägen även där.</textBlock>
    <textBlock id="i-778e068676df5562">Ett av hindren för bostadsbyggande har varit den osäkerhet som i vissa fall funnits avseende hur buller från trafik ska hanteras vid planering och byggande av nya bostäder. Det har även förekommit skillnader i tillämpningen av regelverket runt om i landet. Ett annat problem har varit att bullerfrågans hantering skilt sig åt beroende på om bullret bedömts i planskedet eller i samband med tillsyn och tillståndsprövningar av miljöfarliga verksamheter.</textBlock>
    <textBlock id="i-3515b54355c9cead">Sammantaget har denna situation i vissa fall försvårat för byggandet och lett till en viss rättsosäkerhet för bullrande verksamheter. Det har således funnits behov av tydligare, enklare och mer samordnade regler för buller. För att öka samordningen i regelverken avseende buller och göra det enklare att bygga bostäder i bullerutsatta lägen har regeringen nu beslutat om en förordning som innehåller riktvärden för trafikbuller utomhus vid bostadsbyggnader. Riktvärdena gäller i hela landet, oavsett om det handlar om små orter eller större städer.</textBlock>
    <textBlock id="i-d24494225b38e8ff">Det är min och regeringens förhoppning att förordningen kommer att underlätta byggandet av bostäder i hela vårt land, inte minst i mindre orter där det tidigare kan ha varit svårt att bygga i centrala och kollektivtrafiknära lägen där många gärna vill bo.</textBlock>
    <textBlock id="i-5f5c7d77c80551d4">Anf. 60 OLA JOHANSSON (C):</textBlock>
    <textBlock id="i-569eac2b50e5469c">Fru ålderspresident! Jag tackar Mehmet Kaplan för svaret. Det finns faktiskt inte mycket att anmärka på i Mehmet Kaplans svar på min interpellation i ämnet riktvärden för buller i vissa orter. Jag tackar alltså för det.</textBlock>
    <textBlock id="i-d26a53701a31b449">Jag noterar att ministern delar min och Centerpartiets uppfattning att det är rimligt att samma riktvärden för buller som tillämpas i storstadsområden ska tillämpas i mindre tätorter och små städer. Jag noterar också att regeringen äntligen, tre månader för sent, har fattat beslut om en ny förordning om trafikbuller vid bostadsbyggnader och att den med 55 decibel ekvivalent ljudnivå vid fasad innebär små steg i rätt riktning.</textBlock>
    <textBlock id="i-8cd4204b8d0ccd3b">I den förordning som remitterades av allianspartierna i höstas och som kunde ha gällt från årsskiftet är detta värde satt högre – 60 decibel mätt vid fasad, alltså inte inomhus. Detta arbete påbörjades av Centerpartiet och den tidigare regeringen under förra mandatperioden, och det starkaste motståndet stod Mehmet Kaplan och hans partikamrater i Miljöpartiet för när de här i riksdagen motsatte sig samordning av plan- och bygglagen och miljöbalken. De förespråkade fortsatt otydlighet och oförutsägbarhet för byggare, kommuner och verksamhetsidkare. Att nu tvingas höja riktvärdena över huvud taget måste alltså ha suttit hårt inne.</textBlock>
    <textBlock id="i-276ac9464ea20bb0">Med svårtolkade regler baserade på olika lagrum har det varit svårt för verksamhetsutövare och byggföretag att förutsäga vad länsstyrelsen i slut ­ ändan ska yttra och besluta vid exempelvis överklaganden. Oförutsägbarheten och skillnaderna är nog dessvärre ingenting man rättar till i första taget. Vi ser det på andra områden, till exempel när det gäller tillämpning ­ en av strandskyddsbestämmelser. Det byggherrar och kommuner nu uppfattar som en konstruktiv dialog kan ändå sluta med ett avslag baserat på gällande förordningar och egna tolkningar från andra myndigheter, till exempel Boverket och Trafikverket.</textBlock>
    <textBlock id="i-8cf5e29ce2e1d84b">En sådan tolkning är just Trafikverkets riktlinjer för buller och vibra ­ tioner vid planering och bebyggelse, där de själva tolkar vad som ska be ­ traktas som ett stadsområde. Det är här problematiken finns. En större stad har enligt Trafikverket mer än 20 000 invånare. Det är baserat på FN:s definition av en stad. Är det inte lite bisarrt att översätta detta till svenska förhållanden?</textBlock>
    <textBlock id="i-b198ddb43c617abb">Vårgårda är en ort som är stor nog att kunna undantas från Trafikverkets tolkning av vad som är en stor stad. Den har mindre än 20 000 invånare. Länsstyrelsen i Västra Götalands län har därför avstyrkt del av Klockarebolet eftersom bullernivåer på över 60 decibel har uppmätts där. Vårgårda ligger län gs stambanan, och det är också ett riksintresse. Det är nu omöjligt att utveckla samhället med nya bostäder utan att så sker i bullerutsatta lägen.</textBlock>
    <textBlock id="i-c0ae0c524e16bc41">I Alvesta avvisades detaljplanen för Sjökanten med hänvisning till att staden inte har tillräckligt många invånare. Alvesta är som vi vet också en järnvägsknut, och precis som för Vårgårda krävs det alltså omfattande bullerutredningar varje gång det ska planeras för bostäder. Så sent som i mars beslutade ni i regeringen att avvisa Lindesbergs kommuns skrivelse om Tallen i Frövi. Det handlar om äldrebostäder. Med den nu presenterade förordningen utgår jag dock ifrån att en förnyad kontakt kan tas med Lindesbergs kommun, så att 28 lägenheter för pensionärer möjliggörs i Frövi.</textBlock>
    <textBlock id="i-c40ae63f6508026f">Fru ålderspresident! Det systematiska åsidosättandet av mindre orters behov av förtätning och små lägenheter för ungdomar, ensamstående, pensionärer och små familjer måste upphöra. Med de ytterligare höjda gränsvärden som har föreslagits av allianspartierna skulle det bli möjligt att bygga i Frövi, Alvesta och Vårgårda samt på Tingberget i Kungsbacka.</textBlock>
    <textBlock id="i-c067ba7c8ea9a961">Anf. 61 Statsrådet MEHMET KAPLAN (MP):</textBlock>
    <textBlock id="i-f12882eb7d2b795a">Fru ålderspresident! Jag vill kort redogöra för bullerförordningen såsom vi har beslutat om den i regeringen. Riktvärdet vid den exponerade fasaden skärps från 60 till 55 decibel ekvivalent ljudnivå, och riktvärdet vid den exponerade fasaden för studentlägenheter skärps från 65 till 60 decibel ekvivalent ljudnivå men breddas samtidigt till att omfatta alla lägenheter som är mindre än 35 kvadratmeter.</textBlock>
    <textBlock id="i-7bb75fdcdbd78c7a">Många remissinstanser var kritiska till den borgerliga regeringens tidigare föreslagna riktvärden, eftersom de kan leda till ohälsosamma ljudnivåer. Bland annat kritiserades förslaget av ett flertal representanter för Institutet för miljömedicin och flera myndigheter. Naturvårdsverket ansåg exempelvis att riktvärdesnivåerna i flera fall var alltför höga för att olägenhet för människors hälsa ska undvikas.</textBlock>
    <textBlock id="i-0dc787ea05d7b660">Regeringen har lyssnat på vad remissinstanserna har sagt, och den förordning som nu har beslutats har i större utsträckning än den remitterade – som Ola Johansson förtjänstfullt har försvarat tidigare – tagit hänsyn till den kunskap som finns om sambanden mellan buller och hälsa. Det är samband vi i dag vet mer om än vi gjorde tidigare. Samtidigt kommer den nya bullerförordningen att underlätta för bostadsbyggande.</textBlock>
    <textBlock id="i-c5fd496c169e5d0e">Fru ålderspresident! Jag vill passa på att tacka Ola Johansson för en konstruktiv debatt i ämnet tidigare. Som statsråd med ansvar för bostads- och stadsutvecklingsfrågor har min ambition hela tiden varit att ha en väl avvägd balans mellan skyddet av människa och miljö och behovet av att bygga på områden där det annars bara byggs större lägenheter. Det har gjort att de mindre lägenheterna under lång tid tyvärr inte har blivit byggda.</textBlock>
    <textBlock id="i-00721da3057ff685">Tillsammans med det bostadspolitiska paket vi har lanserat och som vi kommer att jobba med framöver innebär detta att det för de 3,2 miljarder som är ett investeringsstöd kommer att byggas ungefär 15 000 nya små, klimatsmarta och billiga hyresrätter. Förordningen kommer också att skapa en grogrund för att det faktiskt byggs.</textBlock>
    <textBlock id="i-1af29b85276d81a3">Jag vill också lyfta fram att i samband med att förordningen togs fram gjordes en avvägning så att förordningen säkerställer rimliga ljudnivåer. Personligen var jag på plats i en ljudstudio på Konstfack här i Stockholm för att lyssna på olika typer av ljudnivåer. Och det var verkligen en aha-upplevelse att få förståelse för vad ett decibeltal innebär. Det är inte så enkelt att göra en skärpning från 60 till 55 decibel, att det bara är fem steg i decibelskalan, eftersom decibelskalan inte är linjär.</textBlock>
    <textBlock id="i-c7ab06ee389d1f75">För regeringen har det varit viktigt att kunna hitta balansen mellan skyddet av människan och miljön o ch möjligheten att bebygga fler områden, förtäta städerna och bygga hållbara städer för människor att leva i långsiktigt.</textBlock>
    <textBlock id="i-3112417dfd298e2b">Anf. 62 OLA JOHANSSON (C):</textBlock>
    <textBlock id="i-6d633eedf551823f">Fru ålderspresident! Jag noterar fortfarande att vi är överens om att det systematiska åsidosättandet av mindre orters behov av förtätning och små lägenheter för ungdomar, ensamstående, pensionärer och små familjer måste upphöra. Men jag är rädd för att de mycket blygsamma höjningar av riktvärdena som det nu beslutas om inte kommer att vara tillräckliga, utan att fler bostadsutvecklingsprojekt blir stoppade med hänvisning till den orimliga tolkningen av avstegsmöjligheterna, som är föremål för diskussionen här i dag.</textBlock>
    <textBlock id="i-a8635d213544c1e1">Jag är inte så säker på att byggföretagen med deras kunskap och kompetens kommer att vara speciellt intresserade av att arbeta med bullerskyddande åtgärder, bättre fönsterglas och tätare dörrar, givet att man fortfarande har små möjligheter att bygga med de regler som kommer att föreslås.</textBlock>
    <textBlock id="i-4c37f41a522d03ac">Med ytterligare höjda gränsvärden, som har föreslagits av oss i allianspartierna, blir det inte bara möjligt att bygga bostäder i Frövi utan också i Alvesta, Vårgårda och hemma på Tingberget i Kungsbacka.</textBlock>
    <textBlock id="i-89b4de09a2a8d76b">Sveriges Kommuner och Landsting har frågat 60 kommuner som byggt mer än 1 000 bostäder sedan 2002, och 72 procent tyckte att bullerreglerna är ett allvarligt hinder för bostadsbyggandet. 62 procent menade att de ti ­ digare motsägelsefulla reglerna mellan miljöbalken och plan- och bygg ­ lagen var ett stort problem som har skapat stor osäkerhet. Hela 87 procent menade att de gamla riktvärdena var särskilt problematiska när det gällde just att få möjlighet att bygga studentbostäder och små lägenheter. I rap ­ porten framgår det också att 47 000 nya bostäder låg färdiga för att byggas , m en på grund av det dåvarande regelverket gick de inte att bygga.</textBlock>
    <textBlock id="i-1f34c4140c4eb694">Jag hoppas att Mehmet Kaplan håller med om att det är välkommet att de flesta av de här bostäderna kommer att kunna byggas med stöd av en ny förordning och inte uteslutande med stöd av de omfattande subventio ­ ner som regeringen har förslagit. Dessutom finansierar man dem dels genom att höja arbetsgivaravgifterna för unga, dels genom att begränsa vanliga bostadskonsumenters möjlighet att göra ROT-avdrag och genom att försvåra för små byggföretag att verka i de kommuner där dessa bostä ­ der så väl behövs.</textBlock>
    <textBlock id="i-c603404d878af9b6">Det är bra att regeringen har pekat ut en väg och marginellt höjt decibeltalen. Men med ett så lågt gränsvärde som 60 decibel som högsta nivå är det ändå osäkert om det i dessa kommuner kommer att bli någon större skillnad. Och som jag tidigare sa är det ytterst osäkert hur det kommer att bli i Vårgårda, i Alvesta, i orten Frövi vid stambanan i Lindesbergs kommun och på Tingberget i Kungsbacka när den nya förordningen träder i kraft.</textBlock>
    <textBlock id="i-458cbceadc847f37">Låt oss hoppas och tro att en klar majoritet, samma som nu har tvingat fram ett regeringsbeslut om en förordning, också kan höja det lägsta gränsvärdet till 60 decibel och tillåta 65 decibel om det gäller små lägenheter som upplåts tillfälligt till exempelvis studenter. Det är först då som vi kan garantera likvärdighet i hela landet.</textBlock>
    <textBlock id="i-24f54a588e7adce4">Fru ålderspresident! Vi är överens om att det inte är rimligt med skillnader, avvikelser och olika tolkningar inom Sverige, men med de försiktiga justeringar som vi hittills har tagit del av undrar jag om inte problemen med olika tillämpningar kvarstår.</textBlock>
    <textBlock id="i-fe8e6d0870c3f5b5">Anf. 63 Statsrådet MEHMET KAPLAN (MP):</textBlock>
    <textBlock id="i-b5caac5f51b74282">Fru ålderspresident! Tack så mycket, Ola Johansson, för ännu en vederhäftig beskrivning av situationen!</textBlock>
    <textBlock id="i-0e5ba5f4682e4dec">Jag är faktiskt väldigt nöjd med den bullerförordning som regeringen har beslutat om. Den har tagit sin utgångspunkt i ett arbete som har gjorts. Vi har under våren jobbat aktivt för att hitta en bra balans mellan skyddet av människa och miljö och behovet av att bygga mer och med kvalitet och för framtiden.</textBlock>
    <textBlock id="i-ef080ad438c9b3c9">Det som jag dock är orolig över – något som det alltid finns en risk för när man diskuterar nivåer av olika slag – är att det blir ett race mot botten, att varje skärpning uppfattas som ett problem och att man ska vara mer tillåtande.</textBlock>
    <textBlock id="i-194b03e2b946832c">Den diskussionen har förts i denna kammare tidigare, och jag har tittat på protokoll från tidigare debatter. Under de åtta år som den förra regeringen satt vid makten hade man faktiskt möjligheten att hantera den här frågan på ett annorlunda sätt och tillåta den i mitt och många remissinstansers tycke skadligare nivån.</textBlock>
    <textBlock id="i-28bfe65795631f1b">Frågan om buller är inte vilken fråga som helst. När vi undantar just mindre lägenheter gör vi det trots att vi har vetskap om att det kan bli en riskabel situation. Men vi gör denna avvägning, för det byggs redan i dag hus med lägenheter med fasader åt två håll. Därför är jag intresserad av Ola Johanssons inställning till hur mycket buller vi kan tillåta i sådana lägenheter.</textBlock>
    <textBlock id="i-bec3f1b225f3b8ac">Det beslut om förordning som regeringen har tagit har välkomnats av många aktörer i bostadsbyggarbranschen, bland annat Sabo och inom byggindustrin, som ett samordnat förslag som innebär att otydligheterna försvinner. Idén var också att regelverket skulle bli enklare, tydligare och mer förutsebart jämfört med det som är i dag.</textBlock>
    <textBlock id="i-6a8c3e1dadac15e8">Eftersom dagens tillämpning är så olika i olika delar av landet är det svårt att kort beskriva hur detta kommer att falla ut. Ola Johansson räknar upp ett antal olika orter, och jag är övertygad om att på vissa platser, till exempel en del mindre kommuner, kommer förordningen sannolikt att upplevas som mer tillåtande jämfört med dagens tillämpning. Däremot kan det i vissa storstadskommuner bli så att förordningen i stället upplevs som striktare i vissa delar. Och i ett avlångt land med ett antal storstäder, mellanstora orter, glesbygd och landsbygd kommer de 290 kommunerna att ha olika förutsättningar.</textBlock>
    <textBlock id="i-ff3d51a5062813a6">För oss var det viktigt att få en bullerförordning på plats som möjliggör byggandet av fler små lägenheter för unga och studenter och samtidigt ha ett bra skydd för miljön och människors hälsa. Riktvärdena i förordningen gäller i hela la ndet och underlättar därför byggandet även på mindre orter.</textBlock>
    <textBlock id="i-631863d2a8396b0a">Anf. 64 OLA JOHANSSON (C):</textBlock>
    <textBlock id="i-8e65aa078dc93645">Fru ålderspresident! Diskussionen om buller är svår att föra, eftersom vi har intressen som står emot varandra. Det är ungefär som att diskutera hur långt ett snöre är.</textBlock>
    <textBlock id="i-ad25239a0bf4b0c1">Om man väljer att bosätta sig centralt, nära kollektivtrafik, nära all kommersiell service och storstadens puls, är risken att man blir bullerutsatt, men man gör det av egen fri vilja. Den avvägningen måste vi skapa möjlighet för bostadskonsumenten att göra, samtidigt som vi ger byggföretagen möjlighet att med deras kompetens åstadkomma bostäder som är tysta på insidan men kan vara mer bullerutsatta på utsidan.</textBlock>
    <textBlock id="i-4d5973d71a7890a6">När vi diskuterar olika nivåer noterar jag samtidigt att regeringen och Alliansen ligger på samma nivå när det gäller bostäder med upp till 35 kvadratmeters storlek. Regeringen föreslår i dag att den högre nivån ska ligga på 60 decibel. Där lägger vi oss också i vårt förslag, men vi begränsar den högre nivån, 65 decibel, till studentbostäder. I små bostäder som är 35 kvadratmeter stora kan mycket väl en ung mamma med en sexmånaders bebis bosätta sig, och vi vill inte onödigtvis utsätta henne och hennes barn för buller.</textBlock>
    <textBlock id="i-1e70f473831b7354">Som lite kuriosa noterar jag att Bromma flygplats undantas i detta sammanhang. Det är ju intressant med tanke på den diskussion som har varit och att Mehmet Kaplan, Åsa Romson och Gustav Fridolin har deltagit i detta beslut.</textBlock>
    <textBlock id="i-b8b378b3cb706dcd">Jag tackar Mehmet Kaplan för svaret och dialogen. Buller från trafik och verksamheter är vardag i många tätorter. Buller ska i första hand motverkas vid källan, och jag är säker på att ett sådant arbete pågår ute i bran ­ scherna.</textBlock>
    <textBlock id="i-c6ab6a963146b6cf">Jag noterar att frågan om industribuller inte är hanterad i den nya förordningen. Jag emotser besked även på den punkten så småningom.</textBlock>
    <textBlock id="i-f92056e89333cc16">Anf. 65 Statsrådet MEHMET KAPLAN (MP):</textBlock>
    <textBlock id="i-7068e2937591cf74">Fru ålderspresident! Jag tackar Ola Johansson för en interpellationsdebatt där jag både fått möjlighet att svara på Ola Johanssons frågor och berätta om regeringens politik på området.</textBlock>
    <textBlock id="i-5159f5a9e9628517">Jag är glad över att förordningen har tagits emot väl. Vi har jobbat i den takt som en ordentlig, bra och adekvat behandling kräver och lyssnat på remissinstanserna. Hade vi inte tänkt lyssna på dem skulle vi inte ha behövt skicka ut frågan på en sådan bred remissrunda.</textBlock>
    <textBlock id="i-541a020f5a86f872">Bullerförordningen kommer att gälla ett bra tag framöver. Både Ola Johansson och jag är intresserade av långsiktiga spelregler. Det är viktigt att branschen vet vad som gäller för lång tid framåt, och bullerförordningen är en bra balans mellan de olika bitarna.</textBlock>
    <textBlock id="i-2fa21b5ea2fff681">Förordningen ska tillämpas vid bedömningen av om kravet på förebyggande av olägenhet för människors hälsa i plan- och bygglagen är uppfyllt. Jag nämner det för att denna bestämmelse börjar gälla den 2 juni 2015, och enligt en övergångsbestämmelse gäller den bara för ärenden som påbörjas från och med detta datum. Det är alltså inte förordningen i sig som reglerar i vilka ärenden den kan tillämpas utan den berörda bestämmelsen i plan- och bygglagen. Därmed kan vi också avsluta den diskussion vi tidigare haft om hur vi ska tillämpa denna förordning.</textBlock>
    <textBlock id="i-b2f1753231fa05c6">Utgångspunkten för regeringen har hela tiden varit att ha en bra balans mellan å ena sidan skyddet av människa och miljö, som är oerhört viktigt och inget man kompromissar med, och å andra sidan möjligheten att bygga.</textBlock>
  </contentBlock>
  <contentBlock page="0" id="i-5dcf423ea729f682">
    <textBlock id="i-86dd06d435826a25">Överläggningen var härmed avslutad.</textBlock>
    <textBlock id="i-315a2da63642e256">§ 12 Svar på interpellation 2014/15:427 om ratificering av ILO-konvention 169</textBlock>
    <textBlock id="i-bbb9fd1e43f5b2aa">Anf. 66 Kultur- och demokratiminister ALICE BAH KUHNKE (MP):</textBlock>
    <textBlock id="i-a7616a0217212e71">Fru ålderspresident! Mia Sydow Mölleby har frågat mig om jag avser att vidta åtgärder för att Sverige ska ratificera ILO:s konvention 169, ILO 169, och när detta i så fall ska ske. Frågan om en ratificering av ILO 169 är en viktig fråga för mig, och därför tackar jag interpellanten för frågan.</textBlock>
    <textBlock id="i-af548d35c201eafb">Låt mig understryka att Sverige har ratificerat de centrala FN-konven ­ tioner som finns till skydd för de mänskliga rättigheterna. Enskilda samer åtnjuter liksom alla andra individer i Sverige ett skydd enligt dessa kon ­ ventioner.</textBlock>
    <textBlock id="i-4bf3b8ca51060c85">Som Mia Sydow Mölleby påpekar har dock Sverige genom åren fått motta kritik vad gäller samernas rättigheter som urfolk. Under de senaste åren har därför en rad åtgärder för att stärka det samiska folkets ställning som urfolk vidtagits, däribland förändringen av regeringsformen där samernas status som folk nu slås fast. Detta har också noterats av FN:s olika granskningskommittéer, däribland FN:s rasdiskrimineringskommitté.</textBlock>
    <textBlock id="i-ac007990a13f6044">Sedan våren 2011 pågår förhandlingar mellan Sverige, Finland och Norge om en nordisk samekonvention. Konventionens ändamål är att stär ­ ka det samiska folkets rättigheter så att samerna kan bevara och utveckla sitt språk, sin kultur, sina näringar och sitt samhällsliv med minsta möjliga hinder av landgränserna.</textBlock>
    <textBlock id="i-803b90ea79af9f97">De frågor rörande markrättigheter som aktualiseras vid övervägandet av en ratifikation av ILO:s konvention 169 behandlas också i utkastet till den nordiska samekonventionen.</textBlock>
    <textBlock id="i-853b7f1a8c322a8b">Det är regeringens förhoppning och målsättning att förhandlingsprocessen kring den nordiska samekonventionen kan driva på utvecklingen med att finna samförståndslösningar i utestående frågor.</textBlock>
    <textBlock id="i-5aff1357c2c2fa14">Även om tidigare utredningar har kommit fram till att Sverige i stora delar uppfyller konventionens krav finns det vissa utestående frågor. Dessa frågor gäller bland annat rätten till mark och frågan om renskötselrätten är tillräckligt stark för att uppfylla konventionens krav.</textBlock>
    <textBlock id="i-e67607c26ae4bf16">Regeringen har i dialogen med FN:s råd för mänskliga rättigheter, inom ramen för den så kallade UPR-processen, åtagit sig att ta ställning till samtliga rekommendationer Sverige har fått, inklusive den om ratificeringen av ILO 169, och ska lämna besked i juni.</textBlock>
    <textBlock id="i-a496650c9b51e3c9">Anf. 67 MIA SYDOW MÖLLEBY (V):</textBlock>
    <textBlock id="i-2523d1517278848b">Fru ålderspresident! Jag tackar ministern för svaret, även om det tyvärr känns ganska mycket som ett icke-svar. Det är onekligen intressant, för att inte säga anmärkningsvärt, att ministern särskilt påpekar att enskilda samer åtnjuter mänskliga rättigheter. För mig är det självklart att alla människor i Sverige åtnjuter mänskliga rättigheter, men det var inte det jag frågade om.</textBlock>
    <textBlock id="i-c26e974d121770fd">Ministern påpekar också att det pågår förhandlingar mellan Sverige, Finland och Norge om en nordisk samekonvention för att stärka det samiska folkets rättigheter med minsta möjliga hinder av landgränser. Det är bra, men det var inte heller det jag frågade om.</textBlock>
    <textBlock id="i-1de68b4f6e3d6898">Min fråga gällde om ministern avser att vidta några åtgärder för att Sverige ska ratificera ILO:s konvention 169 och när det i så fall ska ske.</textBlock>
    <textBlock id="i-a1b117380369103c">Jag har lite svårt att begripa vad ministern menar i de sista meningarna i svaret. Jag tolkar det som att ministern ska svara till FN:s råd för mänskliga rättigheter och det svaret ska komma i juni. Jag hade förväntat mig ett svar här i dag.</textBlock>
  </contentBlock>
  <contentBlock page="0" id="i-4a093127215559e8">
    <textBlock id="i-6d344ce496636bdd">ILO:s konvention antogs 1989. Samtliga svenska ombud röstade för konventionen. Redan 1990 väcktes motioner i riksdagen om ratificering av ILO 169. Det var enskilda motioner från Folkpartiet och Centerpartiet och kommittémotioner från Vänsterpartiet och Miljöpartiet. På hösten 1991 behandlades regeringens skrivelse om konventionen och dessa mo ­ tioner.</textBlock>
    <textBlock id="i-e25d6b82d4e52e9b">Jag kan inte låta bli att läsa upp vad jordbruksutskottet skrev 1991, och det är ju ett tag sedan:</textBlock>
    <textBlock id="i-a66193c4402ac9d3">Utskottet erinrar om att Sveriges representanter deltagit aktivt i utarbetandet av ILO:s konvention nr 169. Utskottet finner liksom föredragande statsrådet att det är önskvärt att det på sikt skall bli möjligt att tillträda konventionen. Med hänvisning till att förslagen om en samlad samepolitik ligger under beredning och till vad som i övrigt anförs i regeringsskrivelsen delar dock utskottet ILO-kommitténs och regeringens mening att Sverige för närvarande inte bör tillträda konventionen. Frågan om tillträde bör ytterligare noga övervägas i samband med beredningen av samerättsutredningens m.fl. förslag så att ett förslag om ratificering kan framläggas i nära anslutning till ett sammanhållet förslag i samefrågorna. Utskottet fäster stor vikt vid att frågekomplexet behandlas skyndsamt. Därmed får motionerna i väsentliga stycken anses tillgodosedda.</textBlock>
    <textBlock id="i-e1606d8e28e6ae07">Detta var alltså ett yttrande från 1991 då man menade att det borde behandlas skyndsamt. Det var som sagt motioner från Vänsterpartiet och Miljöpartiet.</textBlock>
    <textBlock id="i-4ee45d554af57042">Min fråga till ministern kvarstår: Avser ministern att göra något för att ratificera ILO 169 och i så fall när?</textBlock>
    <textBlock id="i-24ba55ae906efa9d">Anf. 68 JONAS SJÖSTEDT (V):</textBlock>
    <textBlock id="i-9c2d0238933eb13c">Fru ålderspresident! Jag tackar minister Bah Kuhnke för svaret.</textBlock>
    <textBlock id="i-3c074c5ced7994a2">Under århundraden har samerna i Sverige och i Norden känt sig tillbakaträngda. Många samer vittnar om hur expansionen av vattenkraft och skogsnäring, militära övningsområden och gruvor tränger ut dem från deras traditionella områden där de har levt. Särskilt påtagligt är det förstås för de renskötande samerna.</textBlock>
    <textBlock id="i-1541c7a94b17d6bb">Det finns en konflikt mellan det moderna samhällets expansion och den samiska livsstilen och traditionen.</textBlock>
    <textBlock id="i-26b23e4e4f0fb1a1">ILO 169 är till för att skydda urfolkens rättigheter och deras tillgång till sina traditionella marker. Därför är det viktigt för många samer att man ratificerar konventionen. Det är lite av ett test på om de vackra ord som sägs i debatterna om urfolk och värnandet av dessa verkligen motsvaras av handling och innehåll eller om de är förbehållna själva högtidstalen.</textBlock>
    <textBlock id="i-f853d84992c4c9af">Det finns kanske ingen fråga som är så viktig för samepolitiken som ratificeringen av 169, som har varit ganska kontroversiell i Sverige. Nu är frågan: Vad vill regeringen, och vad vill ministern? Det undrar vi, och jag tror att många samer i Sverige undrar det också. Tyvärr svarar minister Bah Kuhnke inte på det.</textBlock>
    <textBlock id="i-10fb3c3c8f1765e9">Men jag skulle verkligen vilja veta. Vad tycker ministern? Är det inte rimligt att ratificera konventionen? Skulle det inte stärka samernas rättigheter? Bör man inte, om man en gång har varit med och beslutat om en konvention, ratificera den?</textBlock>
  </contentBlock>
  <contentBlock page="0" id="i-26b93999c9792d77">
    <textBlock id="i-fe47c54023982c8e">Det är en sorts åtagande man har gjort att genomföra det i verkligheten, för att man ska leva upp till det man har lovat sin egen befolkning men också för att om vi, som är en välutvecklad demokrati, inte ratificerar och genomför internationella konventioner, hur ska vi då kunna kräva och förvänta oss av andra länder att de ska göra det? Det handlar om trovärdigheten i själva konventionssystemet.</textBlock>
    <textBlock id="i-ca797b1021b5083a">Den kanske mest omstridda frågan i dag i den konfrontation som finns mellan det moderna samhällets expansion och de samiska traditionella markerna är gruvnäringen. Vi känner alla till konflikter som den i Kallak i Jokkmokks kommun, Kiruna Irons planer på stora dagbrott i områden som är känsliga för renskötseln i två samebyar och konflikten i Rönnbäcken i Västerbotten.</textBlock>
    <textBlock id="i-9eb49560da6a1946">Den svenska minerallagen präglas av en obalans där företagen har stora rättigheter och där samerna och lokalbefolkningen ofta känner sig maktlösa inför de kommersiella intressena.</textBlock>
    <textBlock id="i-94555bdfd96f5604">Min fråga till ministern, utöver frågan vad ni tycker, vad ni vill och vad ni kommer att göra, är: Anser ministern att ratificeringen av ILO 169 skulle stärka samernas möjligheter att påverka gruvetableringar i sina egna traditionella områden och i så fall hur? Det är sådana förhoppningar som många knyter till en ratificering av ILO 169.</textBlock>
    <textBlock id="i-3e7e659b31710b09">Vi menar att detta problem är reellt. Det är dags att göra någonting åt obalansen. Ratificering av ILO 169 är ett steg. Ett annat är att vi inte ska ha gruvprospektering och gruvbrytning i naturreservat, Natura 2000-områden eller världsarvsområden. Det är faktiskt tillåtet i Sverige i dag att ha det.</textBlock>
    <textBlock id="i-624372471d12651b">Delar inte en minister som företräder Miljöpartiet åsikten att skyddade naturområden ska undantas från gruvdrift? Till det kommer att man borde höra samebyarna på ett annat sätt vid till exempel ansökningar om undersökningstillstånd.</textBlock>
    <textBlock id="i-501a67a2f3c0f295">Jag vill höra lite om hur ministern menar att vi ska nå en bättre balans mellan gruvnäringen och samernas berättigade intressen och tillgång till sina traditionella marker.</textBlock>
    <textBlock id="i-40bd733f05bcfbee">Anf. 69 Kultur- och demokratiminister ALICE BAH KUHNKE (MP):</textBlock>
    <textBlock id="i-3571b5ac0ea9c99c">Fru ålderspresident! Samerna är ett urfolk. De är inte bara Sveriges utan Europas enda urfolk. Samerna är med andra ord unika, och den samiska kulturen är något alldeles särskilt.</textBlock>
    <textBlock id="i-4838c9c3d7972e5d">Behandlingen och bemötandet av samerna är däremot inget unikt utan uppfyller på alltför många sätt den utsatthet som flertalet urfolk världen över har fått utstå av majoritetssamhället.</textBlock>
    <textBlock id="i-27fc929d7a857ed4">Samerna har genom århundradena blivit bestulna på sitt språk, sin kultur, sina liv och sina mänskliga rättigheter. Lyckligtvis har den samiska kulturen trots allt överlevt, om än med nöd och näppe, och lyckligtvis har det förtryck som samerna utsatts för inte gått obemärkt förbi.</textBlock>
    <textBlock id="i-f7940b06fb7f489a">Kritiken mot Sveriges sätt att leva upp till, eller inte leva upp till, de mänskliga rättigheterna generellt och samernas rättigheter specifikt har under åren varit kraftig och kommit från flera håll. FN är en av kritikerna, men där finns också många intresseorganisationer, däribland Svenska kyrkan och inte minst samiska organisationer och företrädare. De har löpande höjt sina röster för dessa berättigade rättigheter.</textBlock>
    <textBlock id="i-67c6dfc8763ed6cc">Kritiken berör inte enbart ILO 169 utan också den på många sätt avgörande språkfrågan, för om ett språk dör så dör väldigt mycket.</textBlock>
    <textBlock id="i-88a90f5100a0050c">Interpellanten har frågat mig om jag avser att vidta åtgärder för att Sverige ska ratificera ILO-konvention 169 och i så fall när. Jag vill berätta för interpellanten och för alla att under de dryga sex månader som jag har varit statsråd i Sveriges nya regering har aktiviteten och arbetet för kampen för de mänskliga rättigheterna varit hög inom Regeringskansliet, högre än på många, långa år. Den ambitionsnivån kommer inte att sjunka.</textBlock>
    <textBlock id="i-ada5bd8f894b9d4a">Jag är helt inställd på att när jag som miljöpartist och när vi som regering går till val 2018 ska vi stolt visa på hur vi konkret gjorde skillnad och stärkte de mänskliga rättigheterna och samernas rättigheter.</textBlock>
    <textBlock id="i-6383251822a24d98">Men interpellanten nöjer sig förstås inte med det utan vill ha svar och veta exakt vad och när. Men det kommer interpellanten inte att få, inte nu, dels därför att det just nu pågår ett arbete, dels därför att politik – om man ska vara framgångsrik – också handlar om att spela sina kort rätt och i rätt ordning. Det vore därför dumt av mig att hoppa över pågående processer. Flera processer pågår nämligen för de mänskliga rättigheter som behöver stärkas i vårt land.</textBlock>
    <textBlock id="i-8d930f278e8e2477">I juni förväntas Sverige ge svar till FN om hur vi tänker hantera den rekommendation vi fått att ratificera ILO 169.</textBlock>
    <textBlock id="i-d0d856cca66780d0">Anf. 70 MIA SYDOW MÖLLEBY (V):</textBlock>
    <textBlock id="i-0655077c603f2312">Fru ålderspresident! Jag tackar ministern, som på ett bra sätt beskrev den historia vi har där många övergrepp har begåtts. Mycket behöver åtgärdas och göras.</textBlock>
    <textBlock id="i-ba11b5fe7c445544">Samtidigt riskerar vi att fastna ännu mer i svårlösta frågor ju längre tiden går. Konflikterna cementeras, och de löser sig inte av sig själva utan kräver aktiva insatser.</textBlock>
    <textBlock id="i-ad015b5dbdc5bb16">Rennäringen är, som ministern påpekade, central och avgöra nde för den samiska kulturen. Frågan om t illgången till mark och vatten måste lösas. Under tiden diskussionerna och tankearbetet pågår trängs samerna och renskötseln från många olika håll.</textBlock>
    <textBlock id="i-f1dd6ae8b99bc75b">Jonas Sjöstedt och jag var på besök i Kiruna i november. Då träffade vi den samiska ungdomsorganisationen Sáminuorra , Sametinget, Svenska samernas riksförbund och flera samebyar. Alla var oroliga för framtiden, och den yngre generationen var tveksam till om man över huvud taget skulle kunna bedriva renskötsel i framtiden.</textBlock>
    <textBlock id="i-44be4a8471f1102a">Gruvbrytningen, som Jonas Sjöstedt lyfte fram, gör stora, irreversibla intrång och skador i renbetesmark. Transportvägar för både gruvnäring och skogsbruk förstör vattnet och skär rakt igenom marker och områden där renarna passerar. Vi pratar till exempel om en Natoövning i norra delen av landet under renkalvningsperioden. Det är klart att allt sådant påverkar möjligheten att bedriva rennäring.</textBlock>
    <textBlock id="i-22ff62722eb1bf35">Järnvägsspåren skär igenom, och mängder med renar blir överkörda. Man sprider salt på vägarna, och renarna går dit och slickar i sig och blir överkörda.</textBlock>
    <textBlock id="i-7bf075ceacd5dc19">Samråd och samverkan fungerar inte. Det är tydligt att det kan bli väldigt fel trots att det ibland finns goda avsikter.</textBlock>
    <textBlock id="i-d458ce7421e6cfff">Vi fick se ett enormt belysande exempel på det. Renarna passerar Kiruna, och då behöver de ta sig över järnvägen. Man har stängslat in järnvägen. Det är bra. Man har också byggt en ekodukt, en bro, som renarna kan kliva över spåren på. Det är väldigt smart. Det är bara det att efter det anlägger man en ny bangård alldeles bredvid ekodukten så att renarna backar tillbaka och inte vågar gå över järnvägen. Det är oljud, starka lampor och stor aktivitet som förstås skrämmer renarna. Helhetsbilden saknas, och rennäringen blir alltmer trängd.</textBlock>
    <textBlock id="i-42d1077f7f96835b">På flygplatsen i Kiruna vill man förlänga landningsbanan. Då riskerar man att köra upp landningsbanan alldeles för nära järnvägen, och det blir ännu trängre för renarna att passera. Det blir helt enkelt snart omöjligt att driva rennäring uppe i Kiruna. Det är många intressenter som inkräktar på marken, och det är klart att mycket behöver göras.</textBlock>
    <textBlock id="i-dbe88ae1acf96e12">Jag har inte ställt frågan om exakt vad ministern avser att vidta för åtgärder, exakt i vilken ordning, när och så vidare. Jag har bara frågat om ministern avser att vidta åtgärder för att Sverige ska ratificera ILO-konventionen 169 och i så fall när. Jag får, vad jag förstår, svaret att ministern inte kommer att tala om det i riksdagen, utan att hon kommer att meddela FN detta i juni. Jag tycker inte att det riktigt duger. Jag tror nog att det vore bra om ministern funderade på att kanske ändå återkomma till riksdagen med informationen här.</textBlock>
    <textBlock id="i-6a5a23c50bc2301d">Anf. 71 JONAS SJÖSTEDT (V):</textBlock>
    <textBlock id="i-7e07f4cc287d0b3e">Fru ålderspresident! Jag tackar minister Bah Kuhnke. Riksdagen är folkvald. Vi är valda för att stifta lagar och för att välja en regering. Jag tycker att det är rimligt att regeringen svarar på frågor från riksdagen och berättar om sin politik i riksdagen. Därför beklagar jag att ministern inte kan eller vill ge ett svar på frågan om ILO 169, som i grunden är en väldigt politisk fråga. Det handlar om att ta ställning i det här fallet.</textBlock>
    <textBlock id="i-d32ee5cd199bc646">Jag vet att Miljöpartiet tidigare har varit för en ratificering av ILO 169. Om ni är oeniga i regeringen hoppas jag att ni står på er och att ni kämpar för att leva upp till det som många har upplevt som ett löfte om att man ska ratificera konventionen.</textBlock>
    <textBlock id="i-9118b8064860af90">Ni ska veta att vi i Vänsterpartiet kommer att stödja alla sådana förslag. Vi kommer att hälsa dem med glädje om de kommer, och vi kommer att rösta för dem här i riksdagen. Jag tycker att det är viktigt att man vågar ta detta steg, för politik är också att vara tydlig och att stå för sina värderingar. Men man behöver göra mer för att få en bättre balans mellan samernas intressen och rennäringen som en del av det – även om långt ifrån alla samer är renskötande – och den expansiva gruvnäringen i Norrbotten och Västerbotten. I dag är det en obalans.</textBlock>
    <textBlock id="i-fbf7e1d8e96537a0">Vi tycker att man ska ratificera ILO 169. Vi tycker att skyddade naturområden ska vara skyddade naturområden och därmed undantas från både prospektering och gruvbrytning. Vi tycker att om det finns ett val mellan olika riksintressen, vilket det gör ibland i de här konflikterna, är det rimligt att de viktigaste områdena för renskötseln – renskötselns kärnområden – har företräde framför andra intressen.</textBlock>
    <textBlock id="i-f4d8430d317448d6">I slutändan är det detta politiken handlar om: att vilja någonting och att vilja förändra. Därför skulle jag vilja uppmana minister Bah Kuhnke att kämpa för en ratificering av ILO 169 och att lägga fram ett sådant förslag.</textBlock>
    <textBlock id="i-bde1ef8734efb3ce">Anf. 72 Kultur- och demokratiminister ALICE BAH KUHNKE (MP):</textBlock>
    <textBlock id="i-94aef16b1421334d">Fru ålderspresident! Man kan inte ge svar som inte finns. Detta är pågående processer, och det är också en del av att ta ansvar i en regering. I juni ska Sverige ge FN svar på rekommendationer vi har fått om att ratificera ILO 169. Arbetet med den processen är vi just nu i.</textBlock>
    <textBlock id="i-847b9451038c5a66">Möjligheterna till samernas rättigheter får dock inte stå och falla med ILO 169, och de står och faller inte med ILO 169. Den politik som just nu äntligen arbetas fram behöver vara mångfasetterad och spela på flera strängar. Det behövs mycket politik för att samernas rättigheter ska uppfyllas.</textBlock>
    <textBlock id="i-65e576f3c5f8ecc8">Samernas eget folkvalda organ, Sametinget, är kanalen för det samiska självbestämmandet. Just därför arbetar vi med Sametinget och med Norge och Finland i framtagandet av och arbetet med den nordiska samekonven ­ tionen. Den blir förhoppningsvis ett av flera verktyg som behövs för att det samiska självbestämmandet ska komma till sin rätt.</textBlock>
    <textBlock id="i-96b2b17f3df01439">Det som är den nordiska samekonventionens särprägel och kanske den största vinsten, som tål att betonas, är att den är direkt utformad och anpassad till samernas unika situation. På det sättet skiljer den sig från ILO 169, som har vissa mer allmänna formuleringar om urfolks rättigheter.</textBlock>
    <textBlock id="i-ba08d6ace9a626cc">En annan viktig poäng med den nordiska samekonventionen är att den just tar hänsyn till och försöker hantera samernas rättigheter över landgränserna, vilket är en av flera utmaningar som vi har i dag.</textBlock>
    <textBlock id="i-e0ffa13e653468a9">Det är min förhoppning och målsättning att arbetet med och resultatet av den nordiska samekonventionen kan bidra till utvecklingen med att finna lösningar på flera av de utestående frågor som finns i dag och vara ett av flera viktiga politiska verktyg för det samiska folkets rättigheter och för allas våra mänskliga rättigheter.</textBlock>
    <textBlock id="i-a9743c2f4c6b2edf">Anf . 7 3 MIA SYDOW MÖLLEBY (V):</textBlock>
    <textBlock id="i-56e4a872c38efb98">Fru ålderspresident! Jag tackar k ultur- och demokratiminister Bah Kuhnke. Nordiska samekonventionen är ingenting som vi motsätter oss på något sätt. Jag instämmer fullt i det som Jonas Sjöstedt sa tidigare: Vi kommer att välkomna alla steg på vägen för att se till att vi verkligen får en ordning där samernas möjligheter att leva som eget kulturfolk och som urfolk tillgodoses. Men det ena behöver inte utesluta det andra.</textBlock>
    <textBlock id="i-4015c17bd7600e33">Vi har lämnat flera olika förslag i den motion som vi väckte i höstas och under en lång tid. Under förra mandatperioden skrev jag en motion 2011, bland annat om ILO 169. Konstitutionsutskottet röstade förstås ned den, men jag och konstitutionsutskottets ordförande, före detta språkröret Peter Eriksson, reserverade oss tillsammans. Likadant var det hösten 2013, när Miljöpartiet motionerade i samma ärende.</textBlock>
    <textBlock id="i-b2779fa5a24c71f9">Det är klart att detta gjorde att man ändå fick en del förhoppningar om att det skulle hända något mer nu. Men i år har Miljöpartiet i riksdagen röstat emot saker som ni tidigare har röstat för och saker som ni har uttalat att ni är för. Då är det klart att man börjar undra.</textBlock>
    <textBlock id="i-75bf5906bd5faebd">Jag hoppas verkligen att detta betyder att det blir åtgärder och att vi kan komma vidare. Jag håller absolut med om att det behövs fler saker, förstås. Språkfrågan är viktig. Möjligheten vad gäller skolorna och språken där är absolut avgörande. Men även om ni inte kan säga exakt vad ni ska göra och om ni ska svara till FN är jag fortfarande nyfiken på ambitionen. Har ni en vilja att verkligen se till att ratificera ILO 169?</textBlock>
    <textBlock id="i-a4fd1ad5ea51324b">Anf. 74 Kultur- och demokratiminister ALICE BAH KUHNKE (MP):</textBlock>
    <textBlock id="i-685955016574d923">Fru ålderspresident! ILO 169 är en viktig konvention, för den skriver fram och handlar om urfolks alldeles särskilda rättigheter. ILO 169 finns för att erkänna och stärka urfolkens rätt och behov av att utveckla sina identiteter, språk och kulturer.</textBlock>
    <textBlock id="i-4d2bb041e7abb87d">ILO 169 är dock inget magiskt trollspö. Vi lurar oss själva om vi tror att en ratificering av ILO 169 i ett slag förändrar allt till det bättre. Ett förtryck som har pågått i hundratals år har hundratals konsekvenser, minst. ILO 169 är ett verktyg för att lindra konsekvenserna, men det behövs många fler verktyg och mycket mer förändrad politik.</textBlock>
    <textBlock id="i-3124b63ffea845eb">Det låter på debattörerna här som om förtrycket gentemot samerna uppstod för sex månader sedan, när regeringen och jag tillträdde.</textBlock>
    <textBlock id="i-f066f5c6b0292ae0">Jag vill upplysa om och upprepa att det är ett flerhundraårigt förtryck av det samiska folket och den samiska kulturen som fortfarande har konsekvenser för det samiska folket. Det kommer med andra ord att ta väldigt mycket längre tid än sex månader att förändra verkligheten till det bättre. Och det kommer att krävas oerhört mycket arbete, oerhört mycket vilja och oerhört mycket kamp. Men det kommer att gå. Just nu arbetas det för fullt.</textBlock>
    <textBlock id="i-59c238d020f98e39">Jag vill tacka för interpellationen .</textBlock>
  </contentBlock>
  <contentBlock page="0" id="i-66a7921765dae4fa">
    <textBlock id="i-922a483915b39828">Överläggningen var härmed avslutad.</textBlock>
    <textBlock id="i-d6162ee547e517c5">§ 13 Svar på interpellation 2014/15:417 om rättssäkerheten hos Försäkringskassan</textBlock>
    <textBlock id="i-aa35d89a419116b2">Anf. 75 Socialförsäkringsminister ANNIKA STRANDHÄLL (S):</textBlock>
    <textBlock id="i-49683ccf2d444745">Fru ålderspresident! Lars-Arne Staxäng har bett mig redogöra för vilka avvägningar som ligger bakom Försäkringskassans nya ordning för intern ­ utredarna samt hur jag ska säkerställa att rättssäkerheten på Försäkrings ­ kassan efterlevs.</textBlock>
    <textBlock id="i-9040edb862b5b107">Jag har talat med Försäkringskassan som har berättat att beslutade förändringar har föranletts av en översyn av processen för hur internutredningar bedrivs inom Försäkringskassan. Kartläggningen visade att processen saknade insyn och transparens men också juridiska avstämningspunkter. Mot bakgrund av dessa brister har Försäkringskassan nu vidtagit behövliga åtgärder, och på så vis kan rättssäkerheten i processen öka. Jag ställer mig positiv till dessa och kan kortfattat redogöra för vilka förändringar det handlar om.</textBlock>
    <textBlock id="i-3a3f5ec3516955d8">Internutredarna ska nu placeras hos rättsavdelningen för att öka insynen i internutredningens verksamhet. Tidigare var det otydligt vem som skulle besluta om en utredning skulle läggas ned eller inledas, vilket inte kan anses vara rättssäkert. Förändringen innebär att rättsavdelningen kommer att besluta om samtliga utredningar, vilket ger bättre förutsättningar för att alla ärenden kommer att behandlas lika.</textBlock>
    <textBlock id="i-df50b14dfd1c6d7b">Försäkringskassan har också beslutat att chefer i verksledande ställning, det vill säga högre chefer, inte ska granskas internt inom myndighet ­ en utan av en extern part. Det beror på att det både inom och utanför myndigheten, på grund av lojalitetsband eller av rädsla för repressalier eller annan påverkan, kan ifrågasättas om utredningen genomförs helt objektivt. Den ordningen är relativt vanlig; flera andra myndigheter arbetar på det sättet, bland annat Skatteverket och Migrationsverket.</textBlock>
    <textBlock id="i-93c500907b2318ef">Jag kan därmed konstatera att det som ligger bakom Försäkringskassans nya ordning är ambitionen om en mer transparent process med större insyn och fler juridiska avstämningspunkter. Jag bedömer därför inte att det är nödvändigt från min sida att vidta några ytterligare åtgärder.</textBlock>
    <textBlock id="i-b0d4e132a83cf91a">Anf. 76 LARS-ARNE STAXÄNG (M):</textBlock>
    <textBlock id="i-df230aff57ae7a14">Fru ålderspresident! Jag vill först tacka för svaret.</textBlock>
    <textBlock id="i-ba28b5425ff4e171">När SVT tog upp den här frågan den 9 mars i år reagerade jag och funderade på vad som låg bakom förslagen från Försäkringskassans ledning. Man har tidigare haft en del diskussioner och utredningar hos Försäkringskassan och haft delade meningar om bland annat jäv vid misstänkta oegentligheter. Därför borde det verkligen ligga i Försäkringskassans lednings intresse att se till att internutredarna har fria händer att belysa alla fakta vid misstänkt korruption eller andra oegentligheter.</textBlock>
    <textBlock id="i-3dc5aac78f14321e">Jag ser det därför som något märkligt att man i vissa fall frånkopplar den egna internutredningen och i stället beslutar om en extern part och framför allt att detta beslut tas av en annan del av Försäkringskassan, nämligen rättsavdelningen . Jag tycker nog fortfarande att det är mer naturligt att internutredningen ska styra processen, och när man vid behov tar in kompetens kan man mycket väl göra det från rättsavdelningen eller med hjälp av just extern part.</textBlock>
    <textBlock id="i-4cf78a8c1842dd58">Jag anser därför att frågan finns kvar, trots att jag har fått en förklaring här. Jag inser mycket väl att det kan uppkomma en delikat situation om någon av de högsta cheferna är föremål för misstänkt korruption. Men vid sådana tillfällen borde det enligt min mening vara om möjligt ännu viktigare att det normala regelverket följs, även om jag också inser att det då kan vara nödvändigt med en extern part.</textBlock>
    <textBlock id="i-01f01b83bd4da8b2">Därför kvarstår jag nog i min uppfattning om att det nya förslaget inte ger internutredningen på Försäkringskassan fullt mandat att hålla i utredningar vid oegentligheter.</textBlock>
    <textBlock id="i-c99723bb85180899">Anf. 77 Socialförsäkringsminister ANNIKA STRANDHÄLL (S):</textBlock>
    <textBlock id="i-00a46c8dd7c3480b">Fru ålderspresident! Jag vill tacka Lars-Arne Staxäng för att han lyfter upp frågan.</textBlock>
    <textBlock id="i-8e01b31304599c33">Jag blev också förundrad när jag på morgonen den 9 mars lyssnade på nyheterna och det här kom upp. Därför förstår jag att frågan ställs till mig. Men mot bakgrund av den dialog som jag har haft med Försäkringskassan, där de pekar på att målsättningen med det här tvärtom är att öka rättssäkerheten och skapa förstärkt juridisk insyn, känner jag att det här är steg i rätt riktning. Dessutom har jag satt mig in i frågan och förstått att fler myndigheter än Försäkringskassan har den här ordningen när det gäller de ledande cheferna på myndigheten. I Försäkringskassans fall handlar det om tio chefer i verksledande ställning som kan komma i fråga för den externa utredningen.</textBlock>
    <textBlock id="i-8ecd1b8b6df1a017">Jag har i grund och botten uppfattningen att Försäkringskassan gör detta för att som sagt öka rättssäkerheten och möta de eventuella frågetecken som kan ha uppstått hos allmänhet eller andra i samband med det som skedde, som belystes i medierna och som riksdagsledamoten själv refererar till.</textBlock>
    <textBlock id="i-08728ab25d173444">Jag känner egentligen inte att det i nuläget finns något utrymme för mig att ytterligare ifrågasätta den ordning som man nu har beslutat om. Däremot tar jag naturligtvis till mig Lars-Arne Staxängs synpunkter.</textBlock>
    <textBlock id="i-7e2b4df4712e49ba">Anf. 78 LARS-ARNE STAXÄNG (M):</textBlock>
    <textBlock id="i-ec85aba1d05ad9c9">Fru ålderspresident! Det är viktigt och angeläget att man beivrar och kommer till rätta med oegentligheter i alla organisationer och företag. Men när det gäller Försäkringskassan är detta om möjligt ännu viktigare. För ­ säkringskass an är den största utbetalaren från våra socialförsäkrings ­ system i hela Sverige, där hundratals miljarder utbetalas varje år. Utbetal ­ ningarna är våra ihopsamlade skatter och avgifter i Sverige.</textBlock>
    <textBlock id="i-a449c48173cedac2">När det gäller det mesta av pengarna sker det på ett helt korrekt, bra och oklanderligt sätt. Men i en sådan stor organisation uppkommer det ty ­ värr också konstigheter och oegentligheter då och då. Oftast är det kassan som är utsatt för någon typ av bedrägeri utifrån, men det kan också handla om någon medarbetare som medvetet eller omedvetet har gjort fel, vilket leder till felaktiga utbetalningar eller andra felaktigheter. Av just dessa an ­ ledningar är det mycket viktigt att internutredningen har en viktig funk ­ tion, integritet och status. Det ska vara en utredningsfunktion vars arbete har högsta ledningens gillande och försvar för sitt arbete.</textBlock>
    <textBlock id="i-9b9fee340a952a29">Jag kan mycket väl förstå att det finns ett värde i att den så kallade rättsavdelningen kan ingå i en undersökning eller utredningsprocess. Men jag är fortfarande tveksam till att det bästa sättet är att låta rättsavdelningen styra alla internutredningar.</textBlock>
    <textBlock id="i-b86cf5774a4a599e">Anf. 79 Socialförsäkringsminister ANNIKA STRANDHÄLL (S):</textBlock>
    <textBlock id="i-516441a7faa08992">Fru ålderspresident! Om det är någonting som jag verkligen vill understryka är det just det som Lars-Arne Staxäng inleder med. Det är oerhört viktigt att alla våra myndigheter, men inte minst de stora myndigheterna som också omfamnar sådana otroliga summor av våra gemensamma resurser, är helt oförvitliga. De ska också utifrån kunna uppfattas som helt oförvitliga i sitt sätt att hantera inte minst sådana här frågor som gäller misstankar om oegentlighet eller liknande.</textBlock>
    <textBlock id="i-2a15f9efeeec7aa6">Enligt de uppgifter som jag har fått från Försäkringskassan – utifrån att man placerar internutredarna på rättsavdelningen – kommer man vad jag förstår att få en bättre styrning av och kontroll över när ett internutredningsärende ska inledas. Den utredning som Försäkringskassan gjorde visade att detta inte fungerade riktigt. Det innebär att det är chefen för verksjuridik på rättsavdelningen som har att ta ställning till om en internutredning ska inledas eller inte. Det blir alltså inte den otydlighet som rådde tidigare.</textBlock>
    <textBlock id="i-9fac75058a75ddb1">Precis som jag har sagt tidigare grundar sig – enligt den redogörelse som jag har fått från Försäkringskassan – detta på en ordning som finns inom andra stora myndigheter, till exempel inom Skattemyndigheten som är en känslig myndighet, inte minst ur dessa avseenden.</textBlock>
    <textBlock id="i-ebf04410b437fc5a">Jag är ändå nöjd med den ordning som man har redogjort för.</textBlock>
    <textBlock id="i-03691f4b6521dfe1">Anf. 80 LARS-ARNE STAXÄNG (M):</textBlock>
    <textBlock id="i-40e848063ec4c278">Fru ålderspresident! Först vill jag tacka för svaret. Det är väldigt viktigt att vi tar de här frågorna på allvar. Jag tackar statsrådet för hennes inlevelse och för att hon betonade detta.</textBlock>
    <textBlock id="i-5f78a0f9ed7a8834">Det visar sig att Försäkringskassan betalar ut – om man räknar in pen ­ sionerna – upp till 400–500 miljarder varje år. Därför är det oerhört viktigt att det sker på rätt sätt.</textBlock>
    <textBlock id="i-428d858a994296cf">Jag märker att det finns delade meningar. Det är inte fråga om ifall det ska ske på rätt sätt eller inte, utan frågan är hur man gör detta på bästa sätt. Är det chefen för rättsavdelningen som är den bäst skickade eller är det någon annan? Det är möjligtvis där vi skiljer oss åt i uppfattning.</textBlock>
    <textBlock id="i-26d5e3d4c18a9777">Jag fick höra att man gör på det här sättet på andra myndigheter. Men min uppfattning kvarstår a tt vi ska kontrollera detta och om ett eller ett par år se hur det har gått. Blev det en bättre ordning, eller ska vi kanske gå tillbaka till den gamla ordningen?</textBlock>
    <textBlock id="i-a199e6098c582b85">Jag tackar för svaret.</textBlock>
    <textBlock id="i-86355efacd433713">Anf. 81 Socialförsäkringsminister ANNIKA STRANDHÄLL (S):</textBlock>
    <textBlock id="i-1c885cac123cdc41">Fru ålderspresident! Avslutningsvis har jag inte så mycket mer att anföra. Jag konstaterar att jag och riksdagsledamoten nog är helt överens om vikten av och synen på dessa frågor.</textBlock>
    <textBlock id="i-b48f0abb5f1479e5">I nuläget, med tanke på det förtroende som Försäkringskassan ändå måste få av mig som statsråd, har jag inget ytterligare att anföra. Vi får helt enkelt utvärdera hur den här ordningen kommer att fungera framöver.</textBlock>
    <textBlock id="i-e9f38756b5c2cfd7">Jag avslutar här och tackar så mycket för debatten.</textBlock>
  </contentBlock>
  <contentBlock page="0" id="i-b7305c5953533dcb">
    <textBlock id="i-e03ccf30ab09be3f">Överläggningen var härmed avslutad.</textBlock>
    <textBlock id="i-63068fb917532110">§ 14 Svar på interpellation 2014/15:421 om en sjukersättning som stöder arbetslinjen</textBlock>
    <textBlock id="i-e431b27a5c4600d2">Anf. 82 Socialförsäkringsminister ANNIKA STRANDHÄLL (S):</textBlock>
    <textBlock id="i-a469a81586890763">Fru ålderspresident! Finn Bengtsson har frågat mig om jag har gjort ställningstagandet att beräkningsgrunderna för partiell sjukersättning förorsakar orättvisor som motverkar arbetslinjen, samt i så fall hur och med vilken tidsaspekt jag avser att åtgärda detta. Finn Bengtsson har också frågat om den övergångslösning som han föreslår är något som jag är beredd att gå vidare med. Slutligen är frågan om jag i likhet med vad Parlamentariska socialförsäkringsutredningen föreslår avser att fortsätta med att ock ­ så utreda hur den framtida aktivitets- och sjukersättningen bör utformas.</textBlock>
    <textBlock id="i-3cf152db9601a341">På uppdrag av den förra regeringen har alltså frågan om hur antagandeinkomsten ska tillämpas vid förändringar i ersättningsgraden utretts av Försäkringskassan. Myndigheten lämnade en rapport om detta i juni 2012. Den förra regeringen lämnade dock ingen proposition med förslag om ändringar av dessa regler.</textBlock>
    <textBlock id="i-294bedd1f05b5171">Regeringen har nu behov av att bereda ärendet på sedvanligt sätt, innan ett ställningstagande kan göras i denna fråga.</textBlock>
    <textBlock id="i-421ba3a8586185ab">Parlamentariska socialförsäkringsutredningen lämnade sitt slutbetänkande, SOU 2015:21, den 2 mars 2015. Där står: Förbättringar kan behö ­ va göras även i sjuk- och aktivitetsersättningen. Kommittén har emellertid av tidsskäl prioriterat sjukpenningen.</textBlock>
    <textBlock id="i-ba635f1aa89b775a">Regeringen anser att det är angeläget att förbättra situationen för denna grupp personer med relativt sett låga inkomster. Regeringen lämnade därför redan i budgetpropositionen för 2015 ett förslag om förbättring för personer med sjuk- och aktivitetsersättning. I vårändringsbudgeten lämnas nu återigen detta förslag, som innebär att hel inkomstrelaterad sjukersättning och aktivitetsersättning ska höjas till 64,7 procent av den försäkrades antagandeinkomst.</textBlock>
    <textBlock id="i-bad920125a9540fd">Anf. 83 FINN BENGTSSON (M):</textBlock>
    <textBlock id="i-4bb0857f3054d8d8">Fru ålderspresident! Tack så hemskt mycket för svaret, statsrådet! Jag är glad över att få ett så pass positivt svar.</textBlock>
    <textBlock id="i-4a09ae04f832cdcb">Det är alldeles korrekt att det var alliansregeringen som utredde den här frågan via Försäkringskassan. Från början trodde vi att det skulle vara ganska enkelt att göra en justering som alla skulle gynnas av. Men det visade sig att några skulle få försämringar. Då måste man överväga att ändra systemet så att inte redan utsatta grupper drabbas av försämringar. Det var tyvärr inte någon quick fix som gick att genomföra.</textBlock>
    <textBlock id="i-d2add5c89b280e4c">Jag vet att man också hade diskussioner med Finansdepartementet eftersom detta också är en finansieringsfråga, även om de belopp som vi talar om enligt min mening kanske är felräkningspengar. Det ska man inte säga när det handlar om miljoner, men hela utgiften inom sjuk- och aktivitetsersättning rör sig om en väldigt liten summa. Men rättvisekravet är starkt hos individerna.</textBlock>
    <textBlock id="i-87d80f008a7816ea">Jag har mött många individer som har fått en partiell sjukersättning. Sedan har de velat arbeta av olika skäl, vilket uppbackas av arbetslinjen. Även de som har funktionsnedsättningar vill naturligtvis gärna arbeta.</textBlock>
    <textBlock id="i-14973b095df6165c">När man har gjort en lönekarriär – hör och häpna – straffas man av att den inte räknas en till godo över huvud taget. Det är ett förfärligt bakslag, inte bara för individerna utan även för vår trovärdighet när det gäller arbetslinjen, som såväl Alliansen som Socialdemokraterna står bakom. Det har vi varit väldigt tydliga med, både i valrörelsen och efter valet. Vi värnar verkligen om arbetslinjen.</textBlock>
    <textBlock id="i-40ce08075380d9e2">De som står längst från arbetsmarknaden är – förutom nyanlända, asylsökande och ungdomar – de funktionshindrade. Det är den gruppen som vi har allra svårast att hjälpa in på arbetsmarknaden.</textBlock>
    <textBlock id="i-a968fcaf27eed730">Har man en gång hamnat i en partiell sjukersättning ska man från början känna att man har stöd. Man ska kunna räkna med att det uppskattas av staten när man behöver det, som det ofta är när man har en kronisk sjukdom som så att säga hinner i kapp. Om man då behöver justera sjukersättningen borde man få räkna in sin lönekarriär.</textBlock>
    <textBlock id="i-0926d557c249f02c">Jag hade ett förslag, och jag är mycket glad över att socialförsäkringsministern har övervägt det och funderat på om det skulle fungera. Med tanke på det som Försäkringskassan har kommit fram till innebär det en försämring för ungefär hälften, om Försäkringskassan efter att en ind ivid har gjort en lönekarriär räknar på den gamla antagandeinkomsten.</textBlock>
  </contentBlock>
  <contentBlock page="0" id="i-b1f772d0e893eb3f">
    <textBlock id="i-ce5fbc3f4e87379c">Det finns alltså en grupp på 30 procent som kan drabbas av en försämring. Då borde man under en övergångstid ha e n övergångslösning där man kan välja det system som gör att ingen blir förlorare. Detta rör sig om individer som har varit med och bidragit och betalat skatt, så de har varit produktiva.</textBlock>
    <textBlock id="i-34819be19e215729">Om inte denna signal ändras kan jag tänka mig att ju fler som drabbas av systemets orättvisa, desto fler tar hellre en för tidig, men onödigt hög procentsats av sjukersättningen. Då förlorar såväl individen som staten på detta.</textBlock>
    <textBlock id="i-40d7fe9b0b1d4776">Man kan resonera utifrån sådana effekter, även om de föraktfullt kallas för dynamiska. Men det finns ett argument för att det i förlängningen kan vara en självfinansierande reform.</textBlock>
    <textBlock id="i-88c5af992ba97c52">Anf. 84 Socialförsäkringsminister ANNIKA STRANDHÄLL (S):</textBlock>
    <textBlock id="i-19db7f4ce1029a5b">Fru ålderspresident! Jag vill tacka Finn Bengtsson för interpellationen och för att han gjorde mig uppmärksam på problemet. Han ger i talarstolen en mycket bra beskrivning av de individer som han mött och där incitamenten för arbete för personer med viss nedsättning inte är helt tydliga.</textBlock>
    <textBlock id="i-a596207f7589eaac">Jag har i min tidigare roll som ordförande för fackförbundet Vision mött dessa människor som kommer i kläm på det sättet. Den interpellation som Finn Bengtsson ställt har satt ljuset på problemet och föranlett mig att ordentligt sätta mig in i frågan och också ta del av det arbete som den förra regeringen initierade. Samtidigt vill jag be om förståelse för att det naturligtvis behövs en beredningstid i Regeringskansliet innan vi i så fall kan komma med ett slutgiltigt ställningstagande och ett eventuellt förslag i frågan.</textBlock>
    <textBlock id="i-cafbefba1f21ca7d">När jag tittat på detta har jag förstått att man, när man införde sjuk- och aktivitetsersättningen 2003, hade en diskussion om detta men ändå kom fram till att konstruera beräkningsgrunden på det här sättet i det nya systemet. Mot bakgrund av att tiderna har förändrats kan det vara läge att titta på det.</textBlock>
    <textBlock id="i-c334ebe131a76ad3">Anf. 85 FINN BENGTSSON (M):</textBlock>
    <textBlock id="i-e6cf3351c83195c5">Fru ålderspresident! Jag tycker att det nu, när vi har nya positioner, är dags att gräva ned eventuella stridsyxor. Jag gjorde ett litet nummer av att när man gick över från förtidspension till sjuk- och aktivitetsersättning var det läge att göra någonting åt problemet. Då var det en socialdemokratisk regering, men å andra sidan har frågan, precis som statsrådet säger, utretts av den tidigare alliansregeringen. Man nådde dock inte ända fram. Bland annat kunde man inte lösa den finansiella biten, även om jag tycker att man borde ha kunnat ta tag i den. Jag har därför full respekt för att det måste ske ett beredningsförfarande som behöver ta en viss tid.</textBlock>
    <textBlock id="i-b2bcaa339dd51fec">Jag är glad att statsrådet nu uppmärksammat frågan och läst den utredning som Försäkringskassan gjorde. Det tror jag är ett bra underlag att börja med. Det är viktigt att inte förspilla tiden alltför mycket, för det är många som berörs av detta. De vill naturligtvis gärna se att det händer någonting.</textBlock>
    <textBlock id="i-3724527777a02014">Också av rent moraliska hänsyn, att de inte ska behöva förmedla ett negativt budskap till andra som är i behov av sjukersättning tidigt i livet – de är ofta med i samma patientorganisationer och liknande – är det viktigt att vi inte får ett missutnyttjande av sjukersättningen utan att den verkligen stimulerar arbetslinjen. Det vore av stort värde.</textBlock>
    <textBlock id="i-e06eac6ce29f0908">Låt mig också säga att ett syfte med interpellationen var just att få det svar som jag är glad att statsrådet här levererar. Hon säger att hon sett och läst det, uppmärksammat problemet och börjat agera. Det tror jag räcker långt i en beredningsfas för att man som patient ska vilja hålla ut. Jag tror att det på alla sätt kan gynna en bra sjuk- och aktivitetsersättning i framtiden.</textBlock>
    <textBlock id="i-2c7d081df4efb08f">Som jag poängterade i min interpellation, och som statsrådet kommenterade i sitt svar, är det riktigt att jag i Parlamentariska socialförsäkringsutredningen ställde frågan: Kan vi läsa direktiven på ett sådant sätt att vi även ska titta på sjuk- och aktivitetsersättningen? Den hette ju Parlamentariska socialförsäkringsutredningen, och i den borde även ha ingått sjuk- och aktivitetsersättningen. Med tanke på de många ytterligare uppdrag som utredningen hade ansåg de inte att de hade tid att även ta med sjuk- och aktivitetsersättningen. De stannade vid sjukförsäkringen. Det var viktigt nog att vi där kom fram till ett gemensamt ställningstagande.</textBlock>
    <textBlock id="i-ca9c0fd6b090016e">Jag är glad att vi fick in skrivningar om sjuk- och aktivitetsersättning ­ en. Jag vill påminna statsrådet om att det var en bred parlamentarisk förankring kring just den skrivningen. I stället för att tillsätta en ny formell utredning som ser över sjuk- och aktivitetsersättningen tycker jag att det är viktigt att den partiella problematiken, antagandeinkomsten, vid en ny beräkning får ett snabbspår. Sedan kan det finnas all anledning att längre fram tillsätta en utredning om sjuk- och aktivitetsersättningen, med tanke på den stora budgetpost det är för staten, och se över den eftersom det gått ett drygt decennium.</textBlock>
    <textBlock id="i-1fdc74eab0f75999">Vitsen med den här interpellationen är som sagt att undanröja en orättvisa som finns och har funnits alldeles för länge. Jag är glad att socialförsäkringsministern ger mig rätt på den punkten, och jag hoppas att hon fortsätter att arbeta enträget för att lösa problemet.</textBlock>
    <textBlock id="i-6dc516958f68d7a1">Anf. 86 Socialförsäkringsminister ANNIKA STRANDHÄLL (S):</textBlock>
    <textBlock id="i-37f87ff39481c7e4">Fru talman! Jag har inte så mycket mer att tillägga i nuläget annat än att jag naturligtvis har tagit del av Parlamentariska socialförsäkringsutredningens skrivning gällande sjuk- och aktivitetsersättningen. Som riksdagsledamoten pekar på är det här en fråga som man har tittat på tidigare. Nu handlar det snarare om att man måste räkna på vad det skulle kosta och hur man i så fall kan lösa det på ett klokt sätt. Där hade riksdagsledamoten ett välutvecklat – föredömligt – förslag.</textBlock>
    <textBlock id="i-79cfa3306fb61f1c">Jag tror att jag stannar där och tackar så mycket för debatten.</textBlock>
    <textBlock id="i-6f5b1f2498d8b03d">Anf. 87 FINN BENGTSSON (M):</textBlock>
    <textBlock id="i-8a14b17797074536">Fru talman! Jag ska inte förlänga debatten utan föreslår att vi använder de kvarvarande minuterna till att arbeta med att göra förändringen så snabbt som möjligt.</textBlock>
  </contentBlock>
  <contentBlock page="0" id="i-4657ab09325acd36">
    <textBlock id="i-fef7b292fbddd15c">Överläggningen var härmed avslutad.</textBlock>
    <textBlock id="i-fde9f0c50c9d2760">§ 15 Svar på interpellation 2014/15:473 om förändringar av föräldraförsäkringen</textBlock>
    <textBlock id="i-0aef00801ab1a0ef">Anf. 88 Socialförsäkringsminister ANNIKA STRANDHÄLL (S):</textBlock>
    <textBlock id="i-49b05df09c119615">Fru talman! Emma Henriksson har frågat mig om jag avser att flytta makten över hur föräldraförsäkringen fördelas från föräldrarna till lagstiftaren, om jag avser att begränsa möjligheterna till föräldraledighet samt vilka åtgärder som avses med andra ekonomiska styrmedel som ska leda till att föräldraledigheten delas mer lika.</textBlock>
    <textBlock id="i-b3ce7bf48b419505">Det är lagstiftaren som beslutar om föräldrapenningens ersättningsnivåer, om åldersgränser och om fördelningen av föräldrapenningen mellan vårdnadshavarna. Lagstiftningen ger möjligheter till flexibilitet men sätter även gränser för hur föräldrapenningen kan användas. Politiken utformas utifrån en mängd olika intressen och mål.</textBlock>
    <textBlock id="i-08f069a461bcc93e">Barn har rätt till båda sina föräldrar och till omvårdnad. Föräldrapenningen möjliggör för föräldrarna att vårda barnet när föräldrarna avstår från förvärvsarbete. Det är genom föräldraförsäkringen, tillsammans med en väl utbyggd förskola, som det blir möjligt för föräldrar att kombinera föräldraskap och arbete.</textBlock>
    <textBlock id="i-2f35e5065b7197f6">Faktum kvarstår dock att kvinnor i genomsnitt är föräldralediga i ca 15 månader under barnets två första år medan män i genomsnitt är lediga i enbart ca 4 månader. Den sneda fördelningen av föräldraledigheten kan påverka kvinnors situation på arbetsmarknaden negativt. Avgörande steg behöver tas så att ett mer jämställt nyttjande av föräldrapenningen uppnås.</textBlock>
    <textBlock id="i-af9810af712a75a5">Föräldraförsäkringen är en viktig del av den ekonomiska familjepolitiken, av arbetsmarknadspolitiken och även av barnrättspolitiken. Lagstiftningen omprövas och diskuteras kontinuerligt utifrån dels de mål som politiken önskar nå, dels de konsekvenser som samhällets stöd ger upphov till. Effektiviteten hos ekonomiska styrmedel, föräldraledighetens längd samt exempelvis stjärnfamiljers möjligheter att använda föräldrapenning ­ en utgör delar av en sådan bred diskussion.</textBlock>
    <textBlock id="i-38a32cb6df29e4e4">Regeringen har aviserat att den avser att återkomma till riksdagen med förslag om att ytterligare en månad i föräldrapenningen reserveras för vardera föräldern. Förslag om att införa begränsningar av föräldraledighetens längd diskuteras inte för närvarande.</textBlock>
    <textBlock id="i-debc81c4cdf85341">Anf. 89 EMMA HENRIKSSON (KD):</textBlock>
    <textBlock id="i-4bd9d79b43e2d71b">Fru talman! Tack, statsrådet, för svaret på min interpellation! Skälet till interpellationen är ett uttalande av statsrådet i samband med Sveriges Radios Lördagsintervjun men också en uppföljande intervju i Sveriges Radios P1-morgon några dagar senare. Det har dessutom tillkommit uttalanden av statsministern i samband med statsministerns frågestund. Det ska ­ par en oro om vad som är regeringens ambition med föräldraförsäkringen.</textBlock>
    <textBlock id="i-90950dd7844affa9">Det som kanske väcker mest oro är statsministerns svar. Han säger: Eftersom det ska påbörjas en diskussion om en förändring av föräldraförsäkringen måste den diskussionen ske innan vi säger exakt hur allting ska vara. Det ger inte någon som helst vägledning till vad som egentligen är Socialdemokraternas vilja i frågan.</textBlock>
    <textBlock id="i-bcd6186eb7187597">De uttalanden som statsrådet har gjort kan kombineras med uttalanden från ett tidigare statsråd från Socialdemokraterna, Anna Hedborg, som sitter i Delegationen för jämställdhet i arbetslivet . Hon har uttalat att man bör göra inskränkningar i föräldraförsäkringen, och då inte främst i antalet dagar som föräldrarna får med ersättning, utan i hur de ska vara möjliga att utnyttja.</textBlock>
    <textBlock id="i-ed6d003a53c3072c">För den som inte har små barn kanske det är svårt att riktigt greppa föräldraförsäkringens komplexitet. Men de flesta som använder föräldraförsäkringen vet att man kan nyttja den ganska flexibelt. Det kan göra att man kan få några dagar extra genom att inte ta ut alla dagar i veckan utan gå ned lite i ekonomi men få utbyte i form av mer tid med sina barn. Det gör det möjligt att spara dagar, så att man kan vara lite mer flexibel i fråga om när man vill att barnen ska börja i förskola. Man kan spara några dagar så att man kan ta ut delar av dagar under barnets första år på förskolan för att undvika att det blir alldeles för långa dagar. Man kan också spara några dagar så att man har dem kvar om barnet behöver lite extra senare.</textBlock>
    <textBlock id="i-1d7f07d6b8e6392b">Från Kristdemokraternas sida skulle vi gärna se att den där flexibiliteten fanns i samma utsträckning för både mammor och pappor, att också pappor kunde använda möjligheten att ha en lång och sammanhållen ledighet tillsammans med sina barn. Vi ser nämligen hur viktigt det är för att bygga upp den nära relationen mellan pappa och barn. Det är viktigt för både pappan och barnet. Det är nog bra för mamman också, men framför allt är det viktigt för relationen mellan pappa och barn.</textBlock>
    <textBlock id="i-d4619a368c4e5c2a">Men med tanke på de uttalanden som gjorts av statsrådet och tidigare socialdemokratiska statsråd och med tanke på den osäkerhet som statsministern gett uttryck för – han vill vänta och se vad andra tycker – kvarstår frågan. Har Socialdemokraterna och regeringen ambitionen att minska möjligheten för föräldrar att använda den här flexibiliteten? Eller vill man i stället öka pappornas möjlighet att vara hemma längre, sträcka ut på föräldraförsäkringen och inte vara begränsad av de regler som slår till i samband med barnets ettårsdag? Dessa drabbar ofta pappor, eftersom pappor tar ut delar av sin föräldraförsäkring senare än vad mammor gör.</textBlock>
    <textBlock id="i-7dca00f679131fd4">Finns det några som helst funderingar hos regeringen och Socialdemo ­ kraterna om att minska möjligheterna att nyttja föräldraförsäkringen flexi ­ belt som i dag? Eller kan vi i dag få ett besked från regeringen om att svenska föräldrar inte behöver oroa sig, om att ni inte kommer att göra några begränsningar?</textBlock>
    <textBlock id="i-0b22d24a06781701">Anf. 90 Socialförsäkringsminister ANNIKA STRANDHÄLL (S):</textBlock>
    <textBlock id="i-951ae2ea699ded4d">Fru talman! Jag tackar för frågorna. Jag tror att vi delar utgångspunkten att vi är väldigt stolta över den svenska föräldraförsäkringen. Den har tillsammans med särbeskattning och vår barnomsorg gett förutsättningar för svenska kvinnor att ha det högsta arbetskraftsdeltagandet bland kvinnor i världen. Det är vi väldigt stolta över.</textBlock>
    <textBlock id="i-58a3f3efc3b368c1">Samtidigt går det inte att blunda för att föräldraförsäkringen så som den nyttjas i dag – jag skulle inte vilja säga så som den är konstruerad, men så som den nyttjas – innebär en ojämn fördelning när det gäller uttaget av föräldrapenning. Det innebär att kvinnor alltjämt tar ut ca 75 procent av föräldrapenningen. Under barnets två första år tar mammorna ut nästan 80 procent. Senare studier visar att framför allt föräldrar i medelinkomstlägen tenderar att dra ut ännu mer på sin föräldraledighet än vad man gjorde för tio år sedan.</textBlock>
    <textBlock id="i-cdd2aa2e09956714">Man kan tänka sig att det är alldeles utmärkt att vi har den flexibiliteten i vår föräldraförsäkring. Men i och med att vi alltjämt har ett väldigt ojämställt uttag av föräldraförsäkringen innebär detta också att många kvinnor blir borta länge från arbetsmarknaden. Här pratar vi som sagt om kvinnor i medelinkomstlägen, ofta välutbildade, som i samband med att de bildar familj får se sina lönekarriärer och sina karriärer på arbetsplatserna avstanna.</textBlock>
    <textBlock id="i-dbbc2a6bbaaf1c2d">Dessutom ser vi som sagt att kvinnors ohälsa ökar efter att de bildat familj. Vi vet också att den part som tar ut den största delen av föräldraförsäkringen tenderar att ta på sig den största delen av det obetalda hemarbetet, vilket man sedan ligger kvar med under resten av arbetslivet. Trots att vi är jättestolta över vår föräldraförsäkring är det sätt den nyttjas på i dag någonting som för en del kvinnor leder till förfång under resten av arbetslivet.</textBlock>
    <textBlock id="i-3096cd079c1113e0">Som jag sa i mitt svar på riksdagsledamotens interpellation finns det i nuläget inga ambitioner och inget pågående arbete på mitt departement för att inskränka längden på vår föräldraförsäkring. Däremot finns det en gedigen ambition att verka för att vi får ett jämnare uttag av vår föräldraförsäkring. Därför kommer vi också att återkomma till riksdagen med en proposition om att vika ytterligare en månad. När vi har gjort detta vid tidigare tillfällen har det inneburit precis det som riksdagsledamoten lyfter fram: att papporna tar ut en större del av ledigheten när barnen är små.</textBlock>
    <textBlock id="i-c84db9cb4eb0325f">När jag ska referera till olika uttalanden som möjligtvis gjorts i medierna är det självklart så att det är min uppgift som ansvarig minister att tillåta mig att fundera i de här banorna, när jag ser vilka konsekvenser detta ger för väldigt många kvinnor på den svenska arbetsmarknaden. Ja, är det så att man drar ut väldigt länge på sina dagar är det värt att fundera över om längden på vår föräldraförsäkring, med tanke på hur den nyttjas i dag, också innebär ett problem för kvinnor, som då blir borta väldigt länge från sina arbetsplatser.</textBlock>
    <textBlock id="i-982b45b1cd55e157">Vi har dessutom en delegation som också riksdagsledamoten refererar till, Delegationen för jämställdhet i arbetslivet, vilken faktiskt den förra regeringen tillsatte. Delegationen ska lämna sitt slutbetänkande inom kort. Jag är säker på att de också anser att relationen mellan föräldraförsäkringen och det ojämställda arbetslivet är någonting som man inte kan se förbi. Vad de kommer att komma fram till vet jag dock inte i dag.</textBlock>
    <textBlock id="i-89ad6bb31363bce5">Anf. 91 EMMA HENRIKSSON (KD):</textBlock>
    <textBlock id="i-3a93d4b294ab7ab5">Fru talman! Nu handlar den här interpellationen inte i första hand om regeringens ambitioner att ytterligare begränsa föräldrars möjlighet att välja vem av föräldrarna som ska få använda föräldraförsäkringen. Men att regeringen avser att genom ytterligare kvotering ge ännu mer makt till politiker att reglera vem som ska vara hemma och vem som ska ha möjlighet att använda dagarna är någonting som faktiskt inte ens socialdemokratiska väljare är för. Bland alla partiers väljare finns det en majoritet som anser att det är föräldrarna själva som ska ha makten över fördelningen.</textBlock>
    <textBlock id="i-3124f5e8da739a72">När man införde den kvotering som i dag finns i föräldraförsäkringen, då i form av en tvångsdelning med 30 dagar, hade vi redan en utveckling där fler pappor tog ut fler dagar i föräldraförsäkringen, en utveckling som Kristdemokraterna och jag personligen välkomnar. Men kvoteringen innebar också ett uttalat påpekande till pappor att det var 30 dagar som pappor borde ta ut, vilket också fick en starkt normerande effekt. När det ändrades till 60 dagar gav det en normerande effekt att pappor skulle ta ut just 60 dagar. Om man nu inför 90 dagar kommer även det säkerligen att ha en starkt normerande effekt, så att man tar ut 90 dagar.</textBlock>
    <textBlock id="i-9371fbaf037c1979">Kristdemokraternas ambition är att föräldrar ska vara lika mycket föräldrar, att både mammor och pappor ska känna det är min del om hela den halva av föräldraförsäkringen som är vars och ens. Hälften var har man i dagens föräldraförsäkring, och den hälften ska man ha möjlighet att använda. Då blir politiska pekpinnar någonting som kanske till och med styr så att pappor tar ut mindre sammanhängande föräldraförsäkring. Många av dem som nyttjar sina dagar i dag gör det inte genom sammanhängande föräldraförsäkring. Det blir inte en primärförälder som tar huvudansvaret, utan man fördelar dagarna under många år i barnens liv för att få ut sina dagar utan att det blir en sammanhängande föräldraledighet.</textBlock>
    <textBlock id="i-23f10f62a6a519e8">Men tillbaka till det som den här interpellationen handlar om, nämligen ytterligare ambitioner att minska möjligheten att vara hemma lite längre. Det gläder mig, fru talman, att statsrådet också ser den ökade ohälsan hos inte minst föräldrar och i synnerhet mammor, vilken vi har kunnat se under ett antal år och där vi också ser en oroväckande ökning.</textBlock>
    <textBlock id="i-e0cf96ab623ab370">Det skulle dock vara intressant ifall statsrådet har några belägg för att det är just flexibiliteten i föräldraförsäkringen, möjligheten att vara hemma lite längre med sina barn, som skulle vara en orsak till den ökade ohälsan. Det skulle precis lika gärna kunna vara tvärtom, att det beror på stressen och pressen att känna att man inte har möjlighet att helt och fullt styra över sin vardag utan är fast i ett ekorrhjul där man inte känner att man räcker till också för sina barn. Mina erfarenheter på området visar att vi tyvärr vet alldeles för lite. Vi kan inte säga att det är vare sig det ena eller det andra i dag. Vi ser att det är en ökad stress för småbarnsföräldrar som inte minst drabbar många kvinnor med ökad ohälsa.</textBlock>
    <textBlock id="i-b63e9d6759a2896c">Jag skulle ändå vilja ta upp med statsrådet det som Kristdemokraterna har föreslagit, att öka pappors möjlighet att använda flexibiliteten i föräldraförsäkringen. Eftersom pappor tar ut de flesta av sina dagar efter barnets ettårsdag har de inte möjlighet att sträcka ut på dagarna på samma sätt som man kan innan barnets ettårsdag. Innan barnets ettårsdag har du din sjukpenninggrundande inkomst tryggad även om du inte tar ut ledighet alla dagar i veckan. Det gör att mammorna tänjer sina dagar mer än pappor gör. Är regeringen beredd att också titta på ökad flexibilitet?</textBlock>
    <textBlock id="i-565d2be5f04bb60e">Anf. 92 Socialförsäkringsminister ANNIKA STRANDHÄLL (S):</textBlock>
    <textBlock id="i-36560985758c86f0">Fru talman! Tack, Emma Henriksson, för det inspelet! Som socialförsäkringsminister med ansvar för ekonomisk familjepolitik, sjukförsäkring men även för pensioner ser jag konsekvenserna av det ojämställda uttaget som vi har av föräldraförsäkringen i Sverige. Precis som Emma Henriksson säger har vår föräldraförsäkring ända sedan den infördes varit helt individualiserad med en överlåtelsemöjlighet. Det är den enda socialförsäkring i Sverige som är utformad på ett sådant sätt.</textBlock>
    <textBlock id="i-e945dfb931426bcf">Man kan konstatera att det som har skett är att pappor har överlåtit sina dagar till mammorna. Dessutom har kvinnor samtidigt ökat sitt arbetskraftsdeltagande och sitt deltagande på den svenska arbetsmarknaden, vilket jag hoppas vi är överens om ändå är bra. Det som blir konsekvensen för kvinnor i slutänden efter att de bildar familj, utöver att vi väldigt tydligt ser i statistiken att ohälsan ökar för kvinnor efter att de har bildat familj, är att kvinnors pensioner i genomsnitt är 6 000 kronor lägre än mäns efter ett arbetsliv. Tittar vi bara på tjänstepensionerna är de ungefär hälften av vad mäns tjänstepensioner är. Det leder till att väldigt många kvinnor som dessutom många gånger arbetar i sektorer på arbetsmarknaden som är lägre lönesatta i slutändan också blir fattigpensionärer. Jag kan lova att jag ser konsekvenserna av detta.</textBlock>
    <textBlock id="i-01298f9d99f804e1">Jag ser också vilken nyckel föräldraförsäkringen är när det handlar om att åstadkomma ett mer jämställt arbetsliv. För mig är det så att barn har rätt till båda sina föräldrar. Det är precis det som vi vill åstadkomma med att nu göra förändringar i föräldraförsäkringen som går i en riktning som var den ursprungliga tanken med vår föräldraförsäkring, nämligen att båda föräldrarna skulle vara delaktiga och ta ansvar för barnens uppväxt. Det ser vi i dag att pappor många gånger går miste om.</textBlock>
    <textBlock id="i-fd409e1236e91eaa">Med den ordning vi har i dag går pappor miste om tillgängligheten till sina barn genom att vi har en ojämställdhet i samhället. Det vi ser hos föräldrar som delar lika på föräldraförsäkringen när barnen är små är att till exempel vid en separation är det betydligt vanligare att de barn vilkas båda föräldrar har deltagit fullt ut sedan barnen var små bor växelvis hos sina föräldrar och har fortsatt tillgång till båda sina föräldrar. Men också samarbetet mellan föräldrarna i händelse av en separation fungerar betydligt bättre.</textBlock>
    <textBlock id="i-66057706940d484a">Föräldraförsäkringen är en avgörande nyckel. Det som vi från regeringens sida försöker att åstadkomma med att vi nu reserverar ytterligare en månad är att öka kvinnors möjlighet att delta fullt ut i arbetslivet. Men ett barn ska också ha rätt till båda sina föräldrar. Jag stannar där så länge.</textBlock>
    <textBlock id="i-d613715d8bfc45f3">Anf. 93 EMMA HENRIKSSON (KD):</textBlock>
    <textBlock id="i-3d6f0df65292f3e2">Fru talman! I samband med diskussionen för några år sedan om ytterligare kvotering och begränsning av föräldrars makt att besluta över föräldraledigheten gjorde bland annat Timbro en undersökning där man frågade föräldrar hur de själva ser på sin relation, huruvida de lever jämställt men också hur de ser på andras relation och huruvida andra lever jämställt. Betydligt fler ansåg att de själva levde i en jämställd situation än vad de upplevde att andra gjorde. De som upplevde att andra inte levde jämställt var också mer villiga att gå in och besluta hur andra borde leva sina liv.</textBlock>
    <textBlock id="i-4b77946c8bf8efa5">Fru talman! Det kanske är där den största skillnaden finns mellan hur vi kristdemokrater och socialdemokraterna ser på föräldraförsäkringen. Vi menar att föräldraförsäkringen är ett väldigt viktigt verktyg för familjer och för möjligheten att mammor och pappor ska kunna ha en nära relation till sina barn. De ska kunna finnas där när barnen är små utan att för den sakens skull behöva ta bort foten från arbetsmarknaden. De ska kunna ha möjligheten att ha den kvar för att kombinera föräldraskap med ett aktivt deltagande på arbetsmarknaden. Det är någonting som är väldigt positivt.</textBlock>
    <textBlock id="i-ee4a8631a8bba98a">Hur de väljer att göra ska vara upp till föräldrarna. Det ska vara föräldrarna som fattar de avgörande besluten om de gör bedömningen att tiden med barnen är viktigare under den korta period i livet det handlar om trots att det får ekonomiska konsekvenser. De ska ha full kunskap om vilka konsekvenser det får, men de måste ha möjlighet att fatta det beslutet.</textBlock>
    <textBlock id="i-2fc2238bfd66dfc1">Min fråga till statsrådet kvarstår. Är regeringen beredd att göra ytterligare förändringar i möjligheten för pappor att använda föräldraförsäkringen mer flexibelt så att också pappor kan ta del av möjligheten att tänja ut på dagarna efter barnets ettårsdag?</textBlock>
    <textBlock id="i-a103d3fce984e8d1">Anf. 94 Socialförsäkringsminister ANNIKA STRANDHÄLL (S):</textBlock>
    <textBlock id="i-734617888867b360">Fru talman! Jag är inte helt säker på att jag riktigt förstår vad Emma Henriksson är ute efter här. Jag noterar också oviljan att svara upp mot den statistik som jag är väldigt tydlig med här. Det finns svart på vitt hur föräldrar använder föräldraförsäkringen i dag och hur de har använt den sedan 70-talet.</textBlock>
    <textBlock id="i-0b85d37d904a8797">Om man till exempel tittar på Danmark, ett strålande exempel och ett närliggande land med likartad föräldraförsäkring, har man där inte vikt några månader. Där kan man konstatera att de ligger på samma nivå när det gäller pappors uttag för föräldraledighet och ansvar för barnen när de är små som vi gjorde 1995 när vi införde den första månaden.</textBlock>
    <textBlock id="i-14969767409b1794">Jag skulle vilja referera till det som Emma Henriksson inledde med och de olika uttalandena av statsministern och mig. Vi har varit tydliga från regeringens sida att till exempel frågan om stjärnfamiljer är en fråga som vi har för avsikt att titta vidare på och utreda vidare. Det kommer vi också att göra. Det finns med i regeringsförklaringen. I den delen förstår jag precis vad statsministern menar när han uttrycker sig som han gör.</textBlock>
    <textBlock id="i-dbbaeff012c51b0e">När det handlar om längden på föräldraförsäkringen i dag – det vill säga de 480 dagarna med 390 dagar med sjukpenninggrundande inkomst och resten så kallade garantidagar – finns det för närvarande inget på ­ gående arbete i Regeringskansliet att på något sätt inskränka detta. Där ­ emot finns det en tydlig ambition kvar att vi ska åstadkomma en modern föräldraförsäkring som bidrar till ett jämställt samhälle och ett jämställt Sverige där kvinnor och män har lika stor tillgång till sina barn och barn har lika stor tillgång till sina föräldrar.</textBlock>
    <textBlock id="i-17dd60c92f63370c">Socialförsäkringarna påverkar hur människor väljer. Det är så. Det har vi en möjlighet att göra och förhoppningsvis också skapa bättre förutsättningar för kvinnor att både få en bättre hälsa och kunna delta fullt ut i arbetslivet utifrån sin kompetens.</textBlock>
  </contentBlock>
  <contentBlock page="0" id="i-34ff5619431b82d6">
    <textBlock id="i-02d73f83371612b5">Överläggningen var härmed avslutad.</textBlock>
    <textBlock id="i-5de82d662ae1edb7">§ 16 Anmälan om interpellationer</textBlock>
  </contentBlock>
  <contentBlock page="0" id="i-c7dd7875f5cf5f41">
    <textBlock id="i-9b3ff7b7dc5b319b">Följande interpellationer hade framställts:</textBlock>
  </contentBlock>
  <contentBlock page="0" id="i-39a1ebd683f06110">
    <textBlock id="i-0a95dd7a061317f1">den 17 april</textBlock>
  </contentBlock>
  <contentBlock page="0" id="i-67a18fd8aa0e09cf">
    <textBlock id="i-3ac9399f157ccaf7">2014/15:519 Kärnkraftens förutsättningar</textBlock>
    <textBlock id="i-6d9681768a017e0c">av Mattias Bäckström Johansson (SD)</textBlock>
    <textBlock id="i-850409753564e8d4">till statsrådet Ibrahim Baylan (S)</textBlock>
    <textBlock id="i-c0b862421144a2cb">2014/15:520 Ocker som bedrivs av staten</textBlock>
    <textBlock id="i-7cbd66b105c6f523">av Jan Ericson (M)</textBlock>
    <textBlock id="i-6495064c74defc2a">till finansminister Magdalena Andersson (S)</textBlock>
  </contentBlock>
  <contentBlock page="0" id="i-900a20af1444af14">
    <textBlock id="i-07f9743ffaeb8fad">2014/15:521 Klimatinvesteringar i kommuner och regioner</textBlock>
    <textBlock id="i-635926bda91ee2a4">av Johan Hultberg (M)</textBlock>
    <textBlock id="i-e272fa919a0d96c6">till klimat- och miljöminister Åsa Romson (MP)</textBlock>
  </contentBlock>
  <contentBlock page="0" id="i-36306778fed52dea">
    <textBlock id="i-6b2134c18abbccf7">den 20 april</textBlock>
  </contentBlock>
  <contentBlock page="0" id="i-85089a6b84c58db8">
    <textBlock id="i-db9bf5994f0ea1d8">2014/15:522 Investeringsstöd för trygghetsboende</textBlock>
    <textBlock id="i-20bdc4f9b0818ab1">av Lotta Finstorp (M)</textBlock>
    <textBlock id="i-cc71316b68728b83">till statsrådet Mehmet Kaplan (MP)</textBlock>
    <textBlock id="i-a6bf1868e58429f4">2014/15:523 Bostadssituationen för asylsökande och flyktingar</textBlock>
    <textBlock id="i-d75d9dfa5a3145cc">av Roland Utbult (KD)</textBlock>
    <textBlock id="i-c46eda61a8096790">till justitie- och migrationsminister Morgan Johansson (S)</textBlock>
    <textBlock id="i-71612297daa4835a">2014/15:524 Svensk angränsande zon</textBlock>
    <textBlock id="i-d746c3b413976940">av Allan Widman (FP)</textBlock>
    <textBlock id="i-8bca35de71258b8e">till utrikesminister Margot Wallström (S)</textBlock>
    <textBlock id="i-7866bcaa19ebc5e5">§ 17 Anmälan om frågor för skriftliga svar</textBlock>
  </contentBlock>
  <contentBlock page="0" id="i-ff3598317e146ebd">
    <textBlock id="i-a3e83d31139e39a6">Följande frågor för skriftliga svar hade framställts:</textBlock>
  </contentBlock>
  <contentBlock page="0" id="i-8b0454ae078bf016">
    <textBlock id="i-2d178be5547ac77a">den 17 april</textBlock>
  </contentBlock>
  <contentBlock page="0" id="i-493f456c39f5667c">
    <textBlock id="i-76451369f1764ba5">2014/15:431 Beslut om en skola ska genomföra de frivilliga nationella proven</textBlock>
    <textBlock id="i-c76c59b2eeae643a">av Gunilla Nordgren (M)</textBlock>
    <textBlock id="i-e8b1a2bc537db0d0">till utbildningsminister Gustav Fridolin (MP)</textBlock>
    <textBlock id="i-e11816ce2725f4bb">2014/15:432 Åtgärder mot att rastplatser blir boplatser</textBlock>
    <textBlock id="i-69121381348b0f4a">av Sten Bergheden (M)</textBlock>
    <textBlock id="i-afaa5b063954c530">till statsrådet Anna Johansson (S)</textBlock>
    <textBlock id="i-416d5a9a6432917d">2014/15:433 Fler säkra rastplatser</textBlock>
    <textBlock id="i-4846bad2823c8f06">av Sten Bergheden (M)</textBlock>
    <textBlock id="i-84cf60e57c4f280a">till statsrådet Anna Johansson (S)</textBlock>
    <textBlock id="i-d2cf1f035fd358c2">2014/15:434 Möjlighet för svenska medborgare i Norge att ansöka om pass</textBlock>
    <textBlock id="i-166245b07f958bf5">av Boriana Åberg (M)</textBlock>
    <textBlock id="i-f346a32e7bd92219">till statsrådet Anders Ygeman (S)</textBlock>
    <textBlock id="i-a58e236e7e6e53f7">2014/15:435 Löftesbrott om ideella organisationers välgörenhet</textBlock>
    <textBlock id="i-1094989877a7c948">av Cecilia Widegren (M)</textBlock>
    <textBlock id="i-8978f0500b6b6ebb">till finansminister Magdalena Andersson (S)</textBlock>
    <textBlock id="i-2ab3b0f9a2bb2113">2014/15:436 EU:s importtullar på bioetanol</textBlock>
    <textBlock id="i-580853e5c06caa97">av Lars Hjälmered (M)</textBlock>
    <textBlock id="i-9fdae97a52d3f166">till finansminister Magdalena Andersson (S)</textBlock>
  </contentBlock>
  <contentBlock page="0" id="i-d0c6e01b9e417baf">
    <textBlock id="i-555d39bbe4309f43">den 19 april</textBlock>
  </contentBlock>
  <contentBlock page="0" id="i-a9085bce1b629355">
    <textBlock id="i-85c7e3a5c43058ed">2014/15:437 Marin nedskräpning</textBlock>
    <textBlock id="i-563706722ab7e051">av Boriana Åberg (M)</textBlock>
    <textBlock id="i-c71b554ecd97967b">till klimat- och miljöminister Åsa Romson (MP)</textBlock>
  </contentBlock>
  <contentBlock page="0" id="i-ae41581456920caa">
    <textBlock id="i-ecc6273333cea845">2014/15:438 Moms på ideell secondhandverksamhet</textBlock>
    <textBlock id="i-0f6d4ddeccdf0073">av Aron Modig (KD)</textBlock>
    <textBlock id="i-13d2aefeb496ffce">till finansminister Magdalena Andersson (S)</textBlock>
    <textBlock id="i-c440342f074cf40f">2014/15:439 Arbetsskador inom jord- och skogsbruket</textBlock>
    <textBlock id="i-94691bb04453de7f">av Sten Bergheden (M)</textBlock>
    <textBlock id="i-e319c32b91597803">till statsrådet Sven-Erik Bucht (S)</textBlock>
    <textBlock id="i-0c8b6fffaac57968">2014/15:440 Byte av arbetsuppgifter under graviditet</textBlock>
    <textBlock id="i-ab337eb7d5336f08">av Tina Ghasemi (M)</textBlock>
    <textBlock id="i-e8c91fe3a44adb27">till socialförsäkringsminister Annika Strandhäll (S)</textBlock>
    <textBlock id="i-fb5a44660a097ab7">2014/15:441 Skolverkets befogenheter gällande ANDT-material</textBlock>
    <textBlock id="i-417b9b0c0418be08">av Lena Hallengren (S)</textBlock>
    <textBlock id="i-79e591e8df0cfab3">till utbildningsminister Gustav Fridolin (MP)</textBlock>
    <textBlock id="i-557e365f542a4433">2014/15:442 Miljardlöften som är miljoner</textBlock>
    <textBlock id="i-a902facf3e1704cb">av Cecilia Widegren (M)</textBlock>
    <textBlock id="i-6bfc2afbdd7198f6">till finansminister Magdalena Andersson (S)</textBlock>
  </contentBlock>
  <contentBlock page="0" id="i-7c7f2cae5376eab3">
    <textBlock id="i-7ff274ca501722ee">den 20 april</textBlock>
  </contentBlock>
  <contentBlock page="0" id="i-22659a50cd6fad89">
    <textBlock id="i-6020b203944e99ef">2014/15:443 Tidtabell för införande av värdlandsstöd</textBlock>
    <textBlock id="i-2f453a9be02b6bdc">av Hans Wallmark (M)</textBlock>
    <textBlock id="i-f571cc01855d9bbb">till försvarsminister Peter Hultqvist (S)</textBlock>
    <textBlock id="i-b673c83b22fbe466">2014/15:444 Regeringens initiativ med anledning av flyktingtragedierna i Medelhavet</textBlock>
    <textBlock id="i-8a007a5eb267a351">av Beatrice Ask (M)</textBlock>
    <textBlock id="i-6f06f0762ec8a6af">till justitie- och migrationsminister Morgan Johansson (S)</textBlock>
    <textBlock id="i-ffe16c8a7785e1c7">§ 18 Anmälan om skriftliga svar på frågor</textBlock>
  </contentBlock>
  <contentBlock page="0" id="i-8578858813626681">
    <textBlock id="i-55c2f6058e463065">Skriftliga svar på följande frågor hade kommit in:</textBlock>
  </contentBlock>
  <contentBlock page="0" id="i-d20776d71627a2d6">
    <textBlock id="i-2d92ae60c6ebad78">den 17 april</textBlock>
  </contentBlock>
  <contentBlock page="0" id="i-c943fe36da00b164">
    <textBlock id="i-faa968ee61f27d26">2014/15:389 Situationen i Yarmuk</textBlock>
    <textBlock id="i-4a6289d0f3db65df">av Hans Linde (V)</textBlock>
    <textBlock id="i-d3e63995e37c88f5">till utrikesminister Margot Wallström (S)</textBlock>
    <textBlock id="i-796e1c55ae2b57cb">2014/15:392 Förföljelse av politiska motståndare i republiken Karelen</textBlock>
    <textBlock id="i-e6eebb26d1e030e8">av Maria Weimer (FP)</textBlock>
    <textBlock id="i-1cc1d7030f0dccdb">till utrikesminister Margot Wallström (S)</textBlock>
    <textBlock id="i-00af970653144ca8">2014/15:401 Incidenter mellan civil och militär luftfart</textBlock>
    <textBlock id="i-838adf8e290211d0">av Lena Asplund (M)</textBlock>
    <textBlock id="i-da0ca0dd8a4696ae">till utrikesminister Margot Wallström (S)</textBlock>
  </contentBlock>
  <contentBlock page="0" id="i-9cf51dc8ac36c28b">
    <textBlock id="i-dea23afa0cf5e219">den 21 april</textBlock>
  </contentBlock>
  <contentBlock page="0" id="i-c0c730f521e88e52">
    <textBlock id="i-23ac95b5181218f8">2014/15:408 Förföljelsen av hazarerna i Afghanistan, Pakistan och Iran</textBlock>
    <textBlock id="i-6001fd8c0aedbb8c">av Tina Acketoft (FP)</textBlock>
    <textBlock id="i-1a9662d8159bc443">till utrikesminister Margot Wallström (S)</textBlock>
    <textBlock id="i-8ae245d32139b132">§ 19 Kammaren åtskildes kl. 19.39.</textBlock>
  </contentBlock>
  <contentBlock page="0" id="i-4fdc7699f361e585">
    <textBlock id="i-aab3c560c1e02aef">Förhandlingarna leddes</textBlock>
    <textBlock id="i-6e7701553889e017">av tjänstgörande ålderspresidenten Krister Örnfjäder från sammanträdets början till och med § 8 anf. 36 (delvis),</textBlock>
    <textBlock id="i-b22bd2d2967aa802">av tredje vice talmannen därefter till ajourneringen kl. 16.03,</textBlock>
    <textBlock id="i-4983dd8dfb2e3f61">av tjänstgörande ålderspresidenten Susanne Eberstein därefter till och med § 14 anf. 85 (delvis) och</textBlock>
    <textBlock id="i-654d05c48949aaf8">av tredje vice talmannen därefter till sammanträdets slut.</textBlock>
  </contentBlock>
  <contentBlock page="0" id="i-7f3931b35646e297">
    <textBlock id="i-a63fd995337b94f8">Vid protokollet</textBlock>
  </contentBlock>
  <contentBlock page="0" id="i-571cd80c6586a895">
    <textBlock id="i-36580e1b824d6cb6">ANN LARSSON</textBlock>
  </contentBlock>
  <contentBlock page="0" id="i-b04e374aba174fce">
    <textBlock id="i-6a966ecb93ebd148">/Eva-Lena Ekman</textBlock>
  </contentBlock>
  <contentBlock page="0" id="i-036b0b16b27800dd">
    <textBlock id="i-7a43dedc87a1484d">Innehållsförteckning</textBlock>
    <textBlock id="i-0c3fccab4b679e54">§ 1 Anmälan om fördröjda svar på interpellationer</textBlock>
    <textBlock id="i-ff52df8479db1e91">§ 2 Anmälan om faktapromemoria</textBlock>
    <textBlock id="i-65cef265f4c84abe">§ 3 Ärende för hänvisning till utskott</textBlock>
    <textBlock id="i-ea6e886ca09a043d">§ 4 Ärenden för bordläggning</textBlock>
    <textBlock id="i-1b611abb32794ab6">§ 5 Svar på interpellation 2014/15:398 om Ojnareskogen och bevarandet av unika naturvärden</textBlock>
    <textBlock id="i-c6aafe1040567f0b">Anf. 1 Klimat- och miljöminister ÅSA ROMSON (MP)</textBlock>
    <textBlock id="i-e7d524fb70098811">Anf. 2 JENS HOLM (V)</textBlock>
    <textBlock id="i-133d36c050955856">Anf. 3 STINA BERGSTRÖM (MP)</textBlock>
    <textBlock id="i-109f8905f8d7837b">Anf. 4 ANNIKA LILLEMETS (MP)</textBlock>
    <textBlock id="i-533629aecd48d80c">Anf. 5 CARL SCHLYTER (MP)</textBlock>
    <textBlock id="i-267fcd885a58ee41">Anf. 6 Klimat- och miljöminister ÅSA ROMSON (MP)</textBlock>
    <textBlock id="i-a9a55c26064d8e05">Anf. 7 JENS HOLM (V)</textBlock>
    <textBlock id="i-ec0b5f00ba8ea47e">Anf. 8 STINA BERGSTRÖM (MP)</textBlock>
    <textBlock id="i-8f4b9d1535e1261a">Anf. 9 ANNIKA LILLEMETS (MP)</textBlock>
    <textBlock id="i-7253902c899efd60">Anf. 10 CARL SCHLYTER (MP)</textBlock>
    <textBlock id="i-5679156de8eaaf53">Anf. 11 Klimat- och miljöminister ÅSA ROMSON (MP)</textBlock>
    <textBlock id="i-ff76069aa878619b">Anf. 12 JENS HOLM (V)</textBlock>
    <textBlock id="i-9aa669115665de7f">Anf. 13 Klimat- och miljöminister ÅSA ROMSON (MP)</textBlock>
    <textBlock id="i-9fd01b3b91859e5a">§ 6 Svar på interpellation 2014/15:431 om förutsättningar för havsbaserad vindkraft</textBlock>
    <textBlock id="i-76e58d37c144765b">Anf. 14 Klimat- och miljöminister ÅSA ROMSON (MP)</textBlock>
    <textBlock id="i-a2572e3adba208e3">Anf. 15 RICKARD NORDIN (C)</textBlock>
    <textBlock id="i-9f204f113a7a15ed">Anf. 16 Klimat- och miljöminister ÅSA ROMSON (MP)</textBlock>
    <textBlock id="i-1390e4ab60a6c53f">Anf. 17 RICKARD NORDIN (C)</textBlock>
    <textBlock id="i-b4eaa3279fb2036f">Anf. 18 Klimat- och miljöminister ÅSA ROMSON (MP)</textBlock>
    <textBlock id="i-41d24000f2cd8912">Anf. 19 RICKARD NORDIN (C)</textBlock>
    <textBlock id="i-ff1f6432aa8b4d50">Anf. 20 Klimat- och miljöminister ÅSA ROMSON (MP)</textBlock>
    <textBlock id="i-0ddc43bbf8625a9a">§ 7 Svar på interpellation 2014/15:408 om förenklad försäljning av vildsvinskött</textBlock>
    <textBlock id="i-98bddd773261ffca">Anf. 21 Statsrådet SVEN-ERIK BUCHT (S)</textBlock>
    <textBlock id="i-8c1b28a4c08149fe">Anf. 22 JOHAN HULTBERG (M)</textBlock>
    <textBlock id="i-aeffeb794566f67e">Anf. 23 Statsrådet SVEN-ERIK BUCHT (S)</textBlock>
    <textBlock id="i-e4b534c1f445b522">Anf. 24 JOHAN HULTBERG (M)</textBlock>
    <textBlock id="i-4b1fba864f77eb73">Anf. 25 Statsrådet SVEN-ERIK BUCHT (S)</textBlock>
    <textBlock id="i-874ab55742f5efe8">Anf. 26 JOHAN HULTBERG (M)</textBlock>
    <textBlock id="i-d0c235a71af97ab1">Anf. 27 Statsrådet SVEN-ERIK BUCHT (S)</textBlock>
    <textBlock id="i-e143c6f0eaf7477a">§ 8 Svar på interpellation 2014/15:460 om statliga jobb på landsbygden</textBlock>
    <textBlock id="i-1c2a3277e69bf6a3">Anf. 28 Statsrådet SVEN-ERIK BUCHT (S)</textBlock>
    <textBlock id="i-5392f052ea8c1e2e">Anf. 29 KRISTINA YNGWE (C)</textBlock>
    <textBlock id="i-bcca325b76056ddd">Anf. 30 ANDERS AHLGREN (C)</textBlock>
    <textBlock id="i-5de8c07186c34dfc">Anf. 31 STEN BERGHEDEN (M)</textBlock>
    <textBlock id="i-dc8f4ef9b8b2e106">Anf. 32 Statsrådet SVEN-ERIK BUCHT (S)</textBlock>
    <textBlock id="i-df33f9eb57871569">Anf. 33 KRISTINA YNGWE (C)</textBlock>
    <textBlock id="i-67557c37ac4d2508">Anf. 34 ANDERS AHLGREN (C)</textBlock>
    <textBlock id="i-45ce0aeacba092bb">Anf. 35 STEN BERGHEDEN (M)</textBlock>
    <textBlock id="i-51ecefd452e2cad0">Anf. 36 Statsrådet SVEN-ERIK BUCHT (S)</textBlock>
    <textBlock id="i-674d8b74c09cfc0c">Anf. 37 KRISTINA YNGWE (C)</textBlock>
    <textBlock id="i-4058494ac866845a">Anf. 38 Statsrådet SVEN-ERIK BUCHT (S)</textBlock>
    <textBlock id="i-0dd7bb9bb193a85b">§ 9 Svar på interpellation 2014/15:415 om ändring i offentlighets- och sekretesslagens och polisdatalagens bestämmelser</textBlock>
    <textBlock id="i-3e97d3c08c1a3cb7">Anf. 39 Statsrådet ANDERS YGEMAN (S)</textBlock>
    <textBlock id="i-a30dea0f77759600">Anf. 40 FINN BENGTSSON (M)</textBlock>
    <textBlock id="i-12fc9f8faa9e8168">Anf. 41 Statsrådet ANDERS YGEMAN (S)</textBlock>
    <textBlock id="i-4579c5bf850c3423">Anf. 42 FINN BENGTSSON (M)</textBlock>
    <textBlock id="i-3e127160f0b81547">Anf. 43 HANS WALLMARK (M)</textBlock>
    <textBlock id="i-01058e53f1a40f82">Anf. 44 Statsrådet ANDERS YGEMAN (S)</textBlock>
    <textBlock id="i-f1e2a5a6f5ab511f">Anf. 45 FINN BENGTSSON (M)</textBlock>
    <textBlock id="i-5f677edbfa87a527">Anf. 46 HANS WALLMARK (M)</textBlock>
    <textBlock id="i-4f9b1a79bd1cc221">Anf. 47 Statsrådet ANDERS YGEMAN (S)</textBlock>
    <textBlock id="i-f407b1700889d518">§ 10 Svar på interpellation 2014/15:374 om kontanthantering i hela landet</textBlock>
    <textBlock id="i-ea508282850bc129">Anf. 48 Statsrådet PER BOLUND (MP)</textBlock>
    <textBlock id="i-7e7768624073f0c6">Anf. 49 PER ÅSLING (C)</textBlock>
    <textBlock id="i-64375bf741524dcf">Anf. 50 ULLA ANDERSSON (V)</textBlock>
    <textBlock id="i-e1493f728abc4180">Anf. 51 BÖRJE VESTLUND (S)</textBlock>
    <textBlock id="i-95a7cb519dea42ad">Anf. 52 Statsrådet PER BOLUND (MP)</textBlock>
    <textBlock id="i-7fe80306e840ddb8">Anf. 53 PER ÅSLING (C)</textBlock>
    <textBlock id="i-868e344e88d178d9">Anf. 54 ULLA ANDERSSON (V)</textBlock>
    <textBlock id="i-cb00b10d8e7e5c06">Anf. 55 BÖRJE VESTLUND (S)</textBlock>
    <textBlock id="i-eeb1540055f04a0e">Anf. 56 Statsrådet PER BOLUND (MP)</textBlock>
    <textBlock id="i-af82dc952a46323a">Anf. 57 PER ÅSLING (C)</textBlock>
    <textBlock id="i-a9bf66a77cc8de7e">Anf. 58 Statsrådet PER BOLUND (MP)</textBlock>
    <textBlock id="i-e554e29ae36af2cc">Ajournering</textBlock>
    <textBlock id="i-028a62f3bb47c609">Återupptagna förhandlingar</textBlock>
    <textBlock id="i-4a68e482e8c7a8a3">§ 11 Svar på interpellation 2014/15:491 om avsteg från riktvärden för buller i vissa orter</textBlock>
    <textBlock id="i-3e8af5265852452a">Anf. 59 Statsrådet MEHMET KAPLAN (MP)</textBlock>
    <textBlock id="i-86a557091ced96c3">Anf. 60 OLA JOHANSSON (C)</textBlock>
    <textBlock id="i-48f9dd39cdbf7c87">Anf. 61 Statsrådet MEHMET KAPLAN (MP)</textBlock>
    <textBlock id="i-9a3da3818014212f">Anf. 62 OLA JOHANSSON (C)</textBlock>
    <textBlock id="i-861367bb566c65d8">Anf. 63 Statsrådet MEHMET KAPLAN (MP)</textBlock>
    <textBlock id="i-d61ff7793633bd19">Anf. 64 OLA JOHANSSON (C)</textBlock>
    <textBlock id="i-8dbbc36a79a28f5c">Anf. 65 Statsrådet MEHMET KAPLAN (MP)</textBlock>
    <textBlock id="i-012c273038cc6cee">§ 12 Svar på interpellation 2014/15:427 om ratificering av ILO-konvention 169</textBlock>
    <textBlock id="i-ba6730dfc2effd2b">Anf. 66 Kultur- och demokratiminister ALICE BAH KUHNKE (MP)</textBlock>
    <textBlock id="i-0b48be6c18fb90a8">Anf. 67 MIA SYDOW MÖLLEBY (V)</textBlock>
    <textBlock id="i-cef619356e851d82">Anf. 68 JONAS SJÖSTEDT (V)</textBlock>
    <textBlock id="i-44ebac2f16939075">Anf. 69 Kultur- och demokratiminister ALICE BAH KUHNKE (MP)</textBlock>
    <textBlock id="i-d19001587ad18e90">Anf. 70 MIA SYDOW MÖLLEBY (V)</textBlock>
    <textBlock id="i-d5106007c58ed906">Anf. 71 JONAS SJÖSTEDT (V)</textBlock>
    <textBlock id="i-541bb5339475771b">Anf. 72 Kultur- och demokratiminister ALICE BAH KUHNKE (MP)</textBlock>
    <textBlock id="i-037a46fa7dd8fa5b">Anf. 73 MIA SYDOW MÖLLEBY (V)</textBlock>
    <textBlock id="i-b6237eab898d7d1d">Anf. 74 Kultur- och demokratiminister ALICE BAH KUHNKE (MP)</textBlock>
    <textBlock id="i-c59cfa5e024cf6cc">§ 13 Svar på interpellation 2014/15:417 om rättssäkerheten hos Försäkringskassan</textBlock>
    <textBlock id="i-768d33acea7d7aa4">Anf. 75 Socialförsäkringsminister ANNIKA STRANDHÄLL (S)</textBlock>
    <textBlock id="i-d168d856338c2318">Anf. 76 LARS-ARNE STAXÄNG (M)</textBlock>
    <textBlock id="i-e3dbe816549a7ede">Anf. 77 Socialförsäkringsminister ANNIKA STRANDHÄLL (S)</textBlock>
    <textBlock id="i-f169611f29335de3">Anf. 78 LARS-ARNE STAXÄNG (M)</textBlock>
    <textBlock id="i-b9ae10b68f846ca0">Anf. 79 Socialförsäkringsminister ANNIKA STRANDHÄLL (S)</textBlock>
    <textBlock id="i-22ac1c06856b3172">Anf. 80 LARS-ARNE STAXÄNG (M)</textBlock>
    <textBlock id="i-7a085671a3dd2bea">Anf. 81 Socialförsäkringsminister ANNIKA STRANDHÄLL (S)</textBlock>
    <textBlock id="i-e9b1502f2a6f093f">§ 14 Svar på interpellation 2014/15:421 om en sjukersättning som stöder arbetslinjen</textBlock>
    <textBlock id="i-f4b153700830b462">Anf. 82 Socialförsäkringsminister ANNIKA STRANDHÄLL (S)</textBlock>
    <textBlock id="i-837091f3d8020dff">Anf. 83 FINN BENGTSSON (M)</textBlock>
    <textBlock id="i-c51f2f1e94b374f7">Anf. 84 Socialförsäkringsminister ANNIKA STRANDHÄLL (S)</textBlock>
    <textBlock id="i-87aa8012716db3fe">Anf. 85 FINN BENGTSSON (M)</textBlock>
    <textBlock id="i-f077ecc6af2656e2">Anf. 86 Socialförsäkringsminister ANNIKA STRANDHÄLL (S)</textBlock>
    <textBlock id="i-b963859e231f3421">Anf. 87 FINN BENGTSSON (M)</textBlock>
    <textBlock id="i-faf618ed08d55acc">§ 15 Svar på interpellation 2014/15:473 om förändringar av föräldraförsäkringen</textBlock>
    <textBlock id="i-f31a168d3df7a06f">Anf. 88 Socialförsäkringsminister ANNIKA STRANDHÄLL (S)</textBlock>
    <textBlock id="i-3471603b53c54ace">Anf. 89 EMMA HENRIKSSON (KD)</textBlock>
    <textBlock id="i-ae8f9d805800d466">Anf. 90 Socialförsäkringsminister ANNIKA STRANDHÄLL (S)</textBlock>
    <textBlock id="i-7fcbffdc0f83a4e6">Anf. 91 EMMA HENRIKSSON (KD)</textBlock>
    <textBlock id="i-1758751fb73687a3">Anf. 92 Socialförsäkringsminister ANNIKA STRANDHÄLL (S)</textBlock>
    <textBlock id="i-f0d1497db2674b8b">Anf. 93 EMMA HENRIKSSON (KD)</textBlock>
    <textBlock id="i-f12b8aa55c2cec5a">Anf. 94 Socialförsäkringsminister ANNIKA STRANDHÄLL (S)</textBlock>
    <textBlock id="i-58abc671107e0e34">§ 16 Anmälan om interpellationer</textBlock>
    <textBlock id="i-2f9e4b2a1e27fe15">§ 17 Anmälan om frågor för skriftliga svar</textBlock>
    <textBlock id="i-3b41305d75a6400a">§ 18 Anmälan om skriftliga svar på frågor</textBlock>
    <textBlock id="i-05fdbb8b5c8e740d">§ 19 Kammaren åtskildes kl. 19.39.</textBlock>
  </contentBlock>
  <contentBlock page="0" id="i-8dcff1fb239e01fc">
    <textBlock id="i-2dcd73408670c9f3">Tryck: Elanders, Vällingby 2015</textBlock>
  </contentBlock>
</protocol>
